{"id": "1401304", "revid": "4175", "url": "https://it.wikipedia.org/wiki?curid=1401304", "title": "Stadio Chaban-Delmas", "text": "Lo stadio Chaban-Delmas (IPA: , ) \u00e8 un impianto sportivo polivalente francese di Bordeaux.\nNato come Stade Municipal negli anni trenta, poi Stade du Parc Lescure, su un'installazione sportiva gi\u00e0 esistente fin dagli anni dieci del XX secolo, deve il suo nome a Jacques Chaban-Delmas, primo ministro francese dal 1969 al 1972 e sindaco di Bordeaux per quasi mezzo secolo dal 1947 al 1995, cui fu intitolato nel 2001.\nLo stadio ospit\u00f2 gli incontri interni del FC Girondines de Bordeaux, la locale societ\u00e0 calcistica, fino al 2015, e fu sede sia dei campionati mondiali di calcio del 1938 (durante i quali fu inaugurato) e del 1998 nonch\u00e9 di quelli di rugby del 1999 e del 2007.\nLa configurazione attuale, un progetto art d\u00e9co disegnato dagli architetti francesi Raoul Jourde e Jacques d'Welles cui contribu\u00ec, dal punto di vista strutturale, l\"'expertise\" dell'ingegnere italiano Egidio Dabbeni, risale alla prima met\u00e0 degli anni trenta, e costituisce il primo esempio al mondo di stadio completamente coperto; per le sue caratteristiche artistiche e architettoniche \u00e8 classificato come monumento storico.\nDopo la migrazione del club di calcio allo Stade Bordeaux-Atlantique lo Chaban-Delmas ospita solo gli incontri del di rugby.\nStoria.\nLa storia dello stadio prende origine nel primo dopoguerra: nel 1923 un consorzio di imprenditori locali gir\u00f2 a una societ\u00e0 senza scopo di lucro di Bordeaux di un appezzamento di 15 ettari acquistato nel 1912 a scopo edilizio; tale societ\u00e0 realizz\u00f2 un parco sportivo dotato di campo e piste per atletica e ciclismo; nel 1930, a causa di difficolt\u00e0 finanziarie della societ\u00e0 il terreno con tutte le realizzazioni fu rilevato per franchi dal comune di Bordeaux che mise in cantiere una nuova struttura; della preesistente non rimane pi\u00f9 nulla a parte la prima pietra ivi posata nel 1923 e incastonata in un angolo della struttura attuale.\nAnche la vecchia struttura, comunque, era attrezzata per eventi sportivi di rilievo: per esempio, nel campionato di rugby 1931-32 ospit\u00f2 una delle due semifinali e la successiva finale del torneo.\nIl comune affid\u00f2 agli architetti Raoul Jourde e Jacques d'Welles il progetto di un nuovo stadio nel Parc Lescure, e nel 1931 iniziarono i lavori, la cui prima \"tranche\" consistette nella costruzione di due ingressi, uno principale e uno di servizio, per l'arrivo dei corridori sulla pista del velodromo interno e l'ampliamento sui due lati della tribuna centrale nonch\u00e9 il rifacimento della pista; la seconda \"tranche\" di lavori riguard\u00f2 l'abbattimento della tettoia di detta tribuna e la risistemazione dei sotterranei; nella terza fase furono costruite le due curve e la tribuna opposta, oltre alle scalinate per raggiungere gli ordini superiori; tutto il lavoro, cui contribu\u00ec sotto il profilo ingegneristico l'italiano Egidio Dabbeni, specialista del cemento armato, cost\u00f2 circa di franchi dell'epoca.\nIn parte italiana fu anche la realizzazione materiale dell'impianto, affidata all'Entreprises g\u00e9n\u00e9rales des travaux publics France-Colonie, il cui maggiore azionista era Sante Garibaldi, nipote di Giuseppe, rifugiato in Francia per sfuggire al fascismo.\nAnche se non completati, i lavori effettuati permisero al velodromo interno allo stadio di accogliere nel luglio 1935 l'arrivo della diciassettesima tappa del Tour de France Pau-Bordeaux; dal 1936 in avanti il progetto fu seguito dal solo d'Welles, e a completare l'opera furono collocati nell'ingresso dello stadio sei vasi decorativi realizzati dal ceramista Ren\u00e9 Buthaud.\nDopo la guerra, nel 1945, furono apposte ai piedi della scalinata due nudi bronzei d'atleta, uno maschile realizzato da Alfred Janniot e uno femminile, opera di Marcel Damboise.\nLo stadio vide l'inaugurazione ufficiale il in occasione della terza edizione della Coppa Rimet di calcio: ivi ebbe luogo infatti l'incontro dei quarti di finale tra e terminato 1-1 davanti a spettatori (incasso franchi dell'epoca), con il verde-oro Le\u00f4nidas primo marcatore ufficiale in tale impianto.\nLa partita, di rara brutalit\u00e0 e passata alla storia come \"Battaglia di Bordeaux\", vide alla fine tre giocatori espulsi (due brasiliani e un cecoslovacco) e diversi infortunati tra cui il marcatore cecoslovacco Old\u0159ich Nejedl\u00fd (infortunio a una gamba) e il capitano Franti\u0161ek Pl\u00e1ni\u010dka (rottura di un braccio).\nLa ripetizione dell'incontro nella stessa sede, due giorni dopo, vide i sudamericani prevalere per 2-1.\nIl prese possesso del nuovo stadio dopo il campionato mondiale, inaugurandolo con un'amichevole contro , ma il debutto in gare ufficiali avvenne il contro .\nNel 1950 lo stadio fu testimone del primo titolo del club calcistico girondino, e nel 1957, per il settantacinquesimo anniversario della societ\u00e0, fu invitato il campione d'Europa per un'amichevole celebrativa di lusso; nel 1973 fu invece invitato il capitanato da Pel\u00e9.\nIl primo incontro internazionale di rugby che ebbe luogo all'allora Parc Lescure fu nel dicembre 1957 tra la nazionale di casa della e i visitatori della , che si risolse in una vittoria per 39-0 dei \"Bleues\".\nLo stadio affront\u00f2 nel 1987 una sua prima ristrutturazione, per celebrare la quale fu invitato il club inglese dell'; prima del mondiale di calcio 1998 fu sottoposto ad altri lavori che servirono anche per fargli accogliere gli incontri della susseguente , nel corso della quale ospit\u00f2 due incontri del girone francese, quello della nazionale di casa contro la e quello del contro .\nDopo la morte nel novembre 2000 dell'ex sindaco di Bordeaux Jacques Chaban-Delmas, che govern\u00f2 sulla citt\u00e0 per 48 anni dal 1947 al 1995, il consiglio comunale decise di intitolare Parc Lescure alla memoria del suo ex primo cittadino, cos\u00ec ribattezzandolo Stadio Chaban-Delmas.\nIn occasione della organizzato dalla Francia, Bordeaux ospit\u00f2 quattro incontri.\nCon la costruzione in citt\u00e0 del nuovo stadio Bordeaux-Atlantique in occasione del campionato europeo di calcio 2016, il Bordeaux disput\u00f2 nel 2014-15 la sua ultima stagione allo Chaban-Delmas: l'addio definitivo avvenne il , in occasione della penultima partita interna, quando i girondini giocarono contro il .\nIn previsione dell'abbandono dello stadio da parte del club calcistico, il presidente dell' Laurent Marti chiese all'allora sindaco Alain Jupp\u00e9 la disponibilit\u00e0 dello Chaban-Delmas, non potendo il club permettersi economicamente l'affitto del nuovo impianto; Jupp\u00e9 diede il proprio assenso a marzo 2014 e da tale data l'UBB divenne coinquilina dell'impianto insieme al Girondines de Bordeaux e, dopo il trasferimento di quest'ultimo al Bordeaux-Atlantique, unica locataria.\nDal 2007 lo stadio fa parte dei \"Beni patrimonio del XX secolo\", una speciale classificazione istituita dal Ministero francese della cultura nel 1999 per identificare opere architettoniche e urbanistiche di rilievo realizzate nel ventesimo secolo; nel 2016 un piano di riduzione della capienza a circa posti con contemporanea realizzazione di sale sportive coperte e una zona accoglienza fu bocciato dal comune per eccessiva onerosit\u00e0.\nIn ambito di competizioni continentali di club, lo Chaban-Delmas, ai tempi ancora Parc Lescure, fu sede della finale di ritorno della Coppa UEFA 1995-96 tra e , che i tedeschi vinsero 3-1 dopo avere gi\u00e0 dominato 2-0 l'andata; due anni pi\u00f9 tardi fu sede della finale di Heineken Cup 1997-98, dove gli inglesi del batterono 19-18 i francesi del laureandosi campioni europei di rugby.\nIncontri internazionali di rilievo.\nBench\u00e9 utilizzato per due edizioni ciascuna di due grandi campionati mondiali, quello di calcio e quello di rugby, ciononostante lo Chaban-Delmas ha ospitato relativamente pochi incontri internazionali delle proprie selezioni maggiori: quella di calcio ivi disput\u00f2 solo tre incontri, il primo nel 1984 (, \u2014 1-0) e il pi\u00f9 recente nel 1994 (, \u2014 2-2).\nQuella di rugby, altres\u00ec, vi tenne 9 incontri in 54 anni, tra il 1957 (il citato \"test match\" contro la ) e il 2011 (contro l', vittoria 19-12 in preparazione alla Coppa del Mondo del mese successivo)."}
{"id": "1401305", "revid": "122880", "url": "https://it.wikipedia.org/wiki?curid=1401305", "title": "Adolfo Wildt", "text": "Considerato da numerosi studiosi di storia dell'arte artista di grande levatura, fu progressivamente oscurato nel dopoguerra, per essere rivalutato dagli anni '80.\nBiografia.\nNato in una famiglia di origini svizzere ma milanese da duecento anni, fu primogenito dei sei figli di Adamo, portinaio a Palazzo Marino, Wildt compie la terza elementare serale. A nove anni \u00e8 garzone da un barbiere, poi da un orafo e in seguito da un artigiano marmista. A undici anni entra nella bottega dello scultore Giuseppe Grandi, dove svolge mansioni di fatica. Dal 1888 lavora in cooperativa con l'appuntatore Franzi per i suoi noti scultori lombardi, Butti, Alberti, Bezzola, Quadrelli, Argenti, Ripamonti. Abita in via Mercato. Segue a Brera la Scuola Superiore d'Arte Applicata, prepara studiando da solo l'esame di Anatomia, che supera facilmente. Frequenta nell'anno 1885-1886 il corso accademico di Disegno e Figura.\nNel 1891 sposa Dina Borghi da cui nascer\u00e0 la primogenita Artemia nel 1892. Esegue \"La Vedova\" nel 1892, ritratto della moglie, esposto alla Societ\u00e0 d'Arte Moderna di Roma nel 1894. Nello stesso anno incontra il collezionista d'arte tedesco Franz Rose con il quale fu legato per ben diciotto anni, sotto il quale ebbe la sicurezza economica e lavorativa assicurandogli il primo esemplare di ogni scultura in cambio di uno stipendio annuo di quattromila lire. Medita la Bibbia e la Commedia di Dante. Nascono i figli Francesco (1896) e Alma (1899). Partecipa episodicamente a mostre milanesi (1895, Annuale alla Societ\u00e0 per le Belle Arti; 1900, IV Triennale di Brera; 1906, Esposizione Permanente).Franz Rose, \nViaggia ed espone a Monaco di Baviera (1895; 1896; 1900; 1902; 1903; 1907), Zurigo (1895), Berlino (1900), Dresda (1904). Conosce l'ambiente secessionista, lo interessano Hildebrand e Rodin. Si lega d'amicizia con Albert Welti, col quale intrattiene un fitto epistolario. Lavora esclusivamente per una committenza tedesca: oltre a Franz, Ernst, Frieda e Carl von Rose, Garr\u00e9 di Bonn, Bardt e Messtorff di Amburgo. Manda in Germania pi\u00f9 di cinquanta opere in marmo. \u00c8 segnalato dalla stampa e sostenuto dagli storici von Bieberstein ed Ehrenberg. Dal 1900 opera in un grande laboratorio in Corso Garibaldi 97 a Milano.\nAttraversa dal 1906 al 1909 una grave crisi d'arte e di coscienza che si conclude con l'esecuzione della \"Maschera del Dolore\" e con l'aprirsi della fase pi\u00f9 violentemente espressionistica della sua poetica. In quel periodo distrugge o mutile diverse sue opere.\nLavora dal 1900 per dodici anni a una monumentale fontana con tre figure da collocare nella nuova ala del palazzo di Dolha\u00fc che Huber-Feldkirch andava progettando per Rose.\nEspone con il titolo \"Il Santo, il Giovane e la Saggezza\" alla Triennale di Brera del 1912: l'opera, comunemente chiamata la \"Trilogia\", vince il premio Principe Umberto, primo riconoscimento ottenuto dall'artista in Italia, ma \u00e8 destinata a rimanere a Milano per l'improvvisa scomparsa di Rose nei giorni stessi dell'esposizione. Espone la \"Trilogia\" alla Secessione di Monaco; la famiglia Rose sostiene le spese di trasporto e avvia trattative con il sindaco di Milano per la donazione al Comune. Wildt progetta un insieme architettonico per la sua collocazione ai giardini pubblici, ma prevale la proposta di destinarla a un erigendo palazzo per l'Accademia di Belle Arti. Frattanto viene depositata in casse all'Arena Civica; durante la guerra sparisce il grande basamento in bronzo.\nNel 1914 \"Vir temporis acti\" \u00e8 acquisito dal museo di K\u00f6nigsberg. Inizia la vicenda \"italiana\". Wildt si lega d'amicizia con Vittore Grubicy de Dragon (1914) e Ugo Bernasconi (1915); avvicina Gaetano Previati; nel 1914 nasce il rapporto di profonda stima e affetto con Giovanni Scheiwiller, che nel 1917 sposer\u00e0 la figlia Artemia. Partecipa a numerose esposizioni: Cremona, mostra nel ridotto del teatro Ponchielli, febbraio 1914; Milano, Esposizione Nazionale di Brera, ottobre 1914; Roma, personale alla 84\u00aa Esposizione internazionale della Societ\u00e0 degli Amatori e Cultori, marzo 1915; Milano, Mostra dell'autoritratto alla Famiglia Artistica, novembre 1916; dicembre 1916, Esposizione d'arte degli alleati alla Permanente; 1918, Mostra del salvadanaio alla Galleria Pesaro; ottobre 1918, Nazionale di Brera; dicembre 1918, Annuale alla Famiglia Artistica.\n\u00c8 sostenuto dai prestigiosi interventi critici di Raffaello Giolli, Bernasconi (1917) e Sarfatti (1918); \u00e8 nel giur\u00ec d'assegnazione del premio Principe Umberto. Non ha alcun successo di vendita e riprende il mestiere di finitore di marmi. Durante la guerra si dedica a un'intensa attivit\u00e0 grafica.\nL'anno prima con il successo dell'\"Augusto Solari\" alla Mostra del Salvadanaio, aveva conosciuto Giuseppe Chierichetti, facoltoso industriale e colto collezionista che gli avrebbe assicurato le commissioni della \"Vittoria\" (1919), dei \"Monumenti ai Caduti\" di Appiano Gentile e Valduggia (1920), del ricordo della figlia Mariuccia e del mausoleo di famiglia al Monumentale di Milano. Quest'ultima opera, nota come \"Edicola Chierichetti\", non venne tuttavia ultimata: la mancanza di fondi da parte del committente non permise infatti al Wildt di portarne a termine la realizzazione. Alle 16 croci in marmo di Carrara che ornano il sepolcro dovevano infatti essere aggiunte 20 figure sempre in marmo e un ritratto in onice e ferro battuto della moglie del Chierichetti, ma l'opera rimase incompiuta e oggi appare pi\u00f9 come un'architettura di tipo razionalistico piuttosto che l'elaborato monumento immaginato dall'artista.\nElabora con Ettore Cozzani e Leonardo Bistolfi i termini del concorso per un Monumento al Fante sul San Michele del Carso: propone un'opera alta cento metri e bozzetti in gesso, di un frammento a grandezza naturale, alti cinque metri: proteste dei partecipanti e naufragio del progetto (1919). Con la personale alla Galleria Pesaro ottiene largo e definitivo successo. Ha l'appoggio di Vittorio Pica e Margherita Sarfatti. Espone a Torino, a Venezia (II Esposizione nazionale d'arte sacra, 1920), a Napoli (I Biennale, 1921), a Milano (Esposizione d'arte decorativa dell'Umanitaria, 1919; Galleria Pesaro, 1921; Bottega d Poesia, 1922), a Roma (I Biennale, 1921) e a Firenze (Fiorentina primaverile, 1922). Diventa una personalit\u00e0 al pari di Arturo Toscanini: D'Annunzio acquista il disegno \"La Musica e la Poesia\" (1920); \"L'Eroica\" gli consacra un volume sempre nel 1920.\nNel 1922 per i tipi di G. Modiano illustra con una serie di disegni la raccolta di versi \"Luce\" del poeta Walter Ottolenghi.\nSi instaura il luogo critico dell'opposizione a Medardo Rosso e si consolida il parallelo, gi\u00e0 avanzato nel 1915, con Gaetano Previati: alla morte di lui disegna la copertina dell'edizione nazionale delle sue opere con testo di D'Annunzio (1920). Sempre D'Annunzio, attraverso Federico Balestra, gli richiede un monumento da collocare a Fiume, sulla terrazza del Comando, che prevede un basamento di bronzo alto tre metri e una testa in marmo di 230 quintali: il progetto non sar\u00e0 condotto a termine. Nel 1921 esce \"L'Arte del Marmo\", per i tipi di Ulrico Hoepli e grazie al sostegno di Giuseppe Chierichetti.\nEspone nel 1922 cinquanta opere alla XIII Biennale di Venezia, e ottiene il premio Citt\u00e0 di Venezia con \"La Famiglia\"; ebbe il consenso di Margherita Sarfatti, e stroncature da Soffici e Papini. \u00c8 con Mezzanotte e Sommaruga nella commissione per il Monumento ai Caduti di Milano (1922).\nL'anno seguente, il 1923, viene accolta nei locali di Brera la sua Scuola del Marmo, serale e gratuita. Nel 1926 \u00e8 nel comitato direttivo della I Mostra del Novecento italiano\n\u00c8 insignito della commenda della Corona d'Italia. Incarichi ufficiali sempre pi\u00f9 gravosi infittiscono la rete dei rapporti con Tosi, Carr\u00e0.\nAll\u2019Accademia di Brera nel 1926 ottenne la cattedra di plastica della figura. Tra i suoi allievi ebbe giovani destinati a diventare artisti famosi: Lucio Fontana, Fausto Melotti, Luigi Broggini e il meno noto Giuseppe Busuoli. Nel 1926 espose alla Biennale veneziana un colossale busto di papa Pio XI.\nNel marzo 1929 \u00e8 scelto nel gruppo dei primi Accademici d'Italia nominati direttamente da Mussolini. Alla I Quadriennale di Roma del 1931 Wildt espose il colossale gesso alto sei metri del \"Parsifal\", non accolto favorevolmente dalla critica dell'epoca. Wildt infatti aveva accentuato negli ultimi anni il suo \"novecentismo\" nordico, lontano dal classicismo di regime.\nL'arte di Wildt.\nPartendo dal sottofondo romantico del tardo Ottocento, Wildt si dedic\u00f2 all'arte di una scultura fortemente influenzata dalla Secessione e dall'Art Nouveau, caratterizzata da complessi simbolismi e da una definizione quasi gotica delle sue forme. L'estrema levigatezza delle superfici marmoree conferisce ai suoi busti una purezza assoluta ed un'integrit\u00e0 plastica che ha sempre cercato di conciliare con il sentimento drammatico di un'intensit\u00e0 quasi parossistica. Per questo, Wildt sta alle soglie dell'Espressionismo che si dimostra soprattutto nell'espressione dolente e sconvolta del suo \"Autoritratto\" del 1909.\nNella non sempre omogenea critica all'arte del Wildt, Palma Bucarelli sull'Enciclopedia Italiana nell'edizione del 1937 sottolinea un certo cerebralismo dell'artista.\nUn \"corpus\" significativo di suoi lavori, grazie ad una donazione del marchese Raniero Paulucci di Calboli, che gli fu amico e mecenate, \u00e8 presente nei Musei Civici di Forl\u00ec: \"Fulcieri Paulucci de' Calboli\" (1919), \"Santa Lucia\" (1926), \"San Francesco d'Assisi\" (1926), \"Maschera del dolore\" o \"Autoritratto\" (1908-1909), \"Lux\" (1920), \"La fontanella santa\" (1921), \"La Protezione dei bambini\" o \"Pargoli\" (1918). Nel 2012, la citt\u00e0 di Forl\u00ec dedica a Wildt un'importante mostra, \"Adolfo Wildt. L'anima e le forme tra Michelangelo e Klimt\", che \u00e8 stata definita, in riferimento a questo artista, \"la pi\u00f9 grande mostra mai realizzata\".\nFra i metodi di Wildt per ottenere la colorazione traslucida del marmo caratteristica delle sue opere vi era quello di ripassarlo con stracci imbevuti di urina umana che, con applicazioni pi\u00f9 o meno ripetute, conferiva al marmo differenti toni di avorio, dal pi\u00f9 nuovo al pi\u00f9 antico; per i toni freddi-verdognoli, invece, il Wildt utilizzava ripassature effettuate con sterco fresco di cavallo. In alternativa era solito utilizzare una tintura ottenuta facendo bollire in acqua tabacco, bucce di cipolla rossa e zucchero. Un esercizio che sottoponeva ai suoi allievi era proprio quello della realizzazione di sfere di marmo o riproduzioni di uova, su cui far eseguire la lucidatura e patinatura con il metodo citato, descritto nel trattatello \"L'arte del marmo\" dato alle stampe dal Wildt stesso nel 1922.\nI busti di Benito Mussolini.\nWildt realizz\u00f2 diverse copie in diversi materiali di busti raffiguranti Mussolini, il primo dei quali, in gesso, fu esposto la prima volta il 28 ottobre 1923, il giorno del primo anniversario della Marcia su Roma. \n&lt;br&gt;Era di Wildt il famoso busto di Benito Mussolini che adornava la Casa del Fascio di Milano e la cui distruzione a colpi di piccone nell'aprile del 1945 rimane una delle immagini iconiche della fine del fascismo. \n&lt;br&gt;Altre varianti del busto sono conservate nei \"Musei civici d'Arte e Storia\" di Brescia (versione del 1923) e nella GAM di Milano (1924). Quest'ultima scultura si differenzia dalle altre in quanto non \u00e8 un busto, bens\u00ec una maschera, realizzata in marmo di Carrara.\nLa morte.\nIl Wildt si spense il 12 marzo 1931 nella sua casa di via Pasquale Sottocorno a Milano in seguito a una broncopolmonite che lo aveva colpito durante una sua permanenza a Pavia; interessante, nella lettura critica all'opera del Wildt da parte dei suoi contemporanei, l'apertura dell'articolo che ne annunciava la scomparsa sul quotidiano \"La Stampa\" di Torino: \u00ab\"Non un grandissimo scultore, ma certamente un artefice insigne e nobile, una tempra raffinata di artista, una natura di esteta singolarmente vigile e intuitiva, ed un tecnico, infine, impareggiabile nella sua professione\"\u00bb. Giudizio che in qualche modo verr\u00e0 poi ribadito da Palma Bucarelli nell'edizione del 1937 dell'enciclopedia Treccani sopra ricordata.\nLa vicinanza dell'autore all\"\u00e9lite\" del fascismo e la posizione ricoperta nel mondo artistico dell'epoca valsero comunque alla famiglia del Wildt le condoglianze del Re, Vittorio Emanuele III, del Duce, del Presidente dell'Accademia d'Italia senatore Guglielmo Marconi e del Ministro dell'Educazione Nazionale Balbino Giuliano.\nIl Wildt riposa al Cimitero Monumentale di Milano, in un semplice monumento disegnato da Giovanni Muzio nel 1931 e composto da due corte stele a forma di T; sulla stele di sinistra \u00e8 una copia in bronzo dell\"Autoritratto (Maschera del dolore)\" del 1909; la stele di destra reca una maschera in bronzo della moglie Dina Borghi, a lui premorta, alla base della quale \u00e8 riportata l'incisione \"Fedele io qui lo attesi\". Entrambe le maschere, opera del Wildt stesso, furono replicate tramite fusione dal figlio Francesco."}
{"id": "1401307", "revid": "1776051", "url": "https://it.wikipedia.org/wiki?curid=1401307", "title": "Illusion's Play", "text": "Illusion's Play \u00e8 il terzo album in studio della band funeral doom metal Shape of Despair, pubblicato nel 2004."}
{"id": "1401309", "revid": "599013", "url": "https://it.wikipedia.org/wiki?curid=1401309", "title": "Pietro Scarduzio", "text": "Carriera.\nLa sua carriera da allenatore inizia nella stagione 1996-97 in serie A2 nella sua citt\u00e0 con la gloriosa Cariparma (pi\u00f9 nota come Maxicono). Nel 1997 raggiunger\u00e0 la promozione in serie A1.\nDopo due anni si trasferisce a Grottazzolina, in A2, riuscendo quasi a compiere l'impresa di portare un piccolo paesino nella massima serie, ma questo gli sfugge di un niente e i marchigiani si fermano a i play off.\nDal 2001 al 2003 \u00e8 a Verona e in Veneto ottiene al primo anno la promozione in A1.\nDopo due anni, dal 2003 al 2005, passati a Forl\u00ec in A2 (rassegna le dimissioni a meta stagione 2004/2005) il coach emiliano compie la prima esperienza all'estero, trasferendosi all'Hypo Tirol Innsbruck.\nIn Austria dopo aver vinto il campionato nazionale, ha anche l'occasione di giocare per la prima volta la Champions League.\nDal luglio 2007 ricopre il ruolo di 1\u00ba allenatore della Tiscali Cagliari, ma dopo un inizio di campionato non facile, si dimette a gennaio del 2008 per poi trovare un posto di allenatore a inizio febbraio nella Materdomini Volley Castellana Grotte riuscendo nella difficile impresa di salvare la squadra.\nCuriosit\u00e0.\n\u00c8 sposato con Daniela e ha tre figli: Anita, Matteo e Benedetta."}
{"id": "1401310", "revid": "339392", "url": "https://it.wikipedia.org/wiki?curid=1401310", "title": "Internazionale Football Club 1910-1911", "text": ""}
{"id": "1401311", "revid": "339392", "url": "https://it.wikipedia.org/wiki?curid=1401311", "title": "Internazionale Football Club 1911-1912", "text": ""}
{"id": "1401314", "revid": "118210065", "url": "https://it.wikipedia.org/wiki?curid=1401314", "title": "Coppa Libertadores 2004", "text": "La Coppa Libertadores 2004 fu la 45\u00aa edizione del torneo. L'Once Caldas vinse il trofeo per la prima volta.\nQuarti di finale.\nLe gare di andata vennero disputate il 20 maggio 2004 e il 21 maggio 2004. Le gare di ritorno vennero disputate tra il 25 maggio 2004 e il 27 maggio 2004.\nFinale.\n23 giugno 2004 e 1\u00ba luglio 2004."}
{"id": "1401315", "revid": "339392", "url": "https://it.wikipedia.org/wiki?curid=1401315", "title": "Internazionale Football Club 1909-1910", "text": ""}
{"id": "1401318", "revid": "446353", "url": "https://it.wikipedia.org/wiki?curid=1401318", "title": "Episodi di Nip/Tuck (quinta stagione)", "text": "La quinta stagione di \"Nip/Tuck\" negli Stati Uniti \u00e8 stata trasmessa in due parti, la prima (episodi 1-14) \u00e8 andata in onda dal 30 ottobre 2007 al 19 febbraio 2008 su FX Networks. La produzione \u00e8 stata poi interrotta a causa dello sciopero degli sceneggiatori, terminato nel mese di febbraio 2008. In seguito alla fine dello sciopero, sono stati ordinati altri 8 episodi. La seconda parte della stagione (episodi 15-22) \u00e8 stata quindi trasmessa dal 6 gennaio al 3 marzo 2009, sempre su FX Networks.\nIn Italia, la quinta stagione \u00e8 stata trasmessa in prima visione assoluta su Mya, canale pay della piattaforma Mediaset Premium. La prima parte della stagione \u00e8 andata in onda dal 28 giugno al 27 settembre 2008, mentre la seconda parte \u00e8 stata trasmessa dal 6 settembre al 25 ottobre 2009.\nIn chiaro, la prima parte della stagione (episodi 1-14) \u00e8 stata trasmessa dall'8 settembre al 1\u00ba dicembre 2008, su Italia 1. La seconda parte \u00e8 stata trasmessa dal 19 aprile al 13 maggio 2011 sempre sulla stessa emittente.\nGli antagonisti della stagione sono Eden Lord e Colleen Rose."}
{"id": "1401319", "revid": "339392", "url": "https://it.wikipedia.org/wiki?curid=1401319", "title": "Internazionale Football Club 1919-1920", "text": ""}
{"id": "1401320", "revid": "339392", "url": "https://it.wikipedia.org/wiki?curid=1401320", "title": "Internazionale Football Club 1914-1915", "text": ""}
{"id": "1401321", "revid": "339392", "url": "https://it.wikipedia.org/wiki?curid=1401321", "title": "Internazionale Football Club 1913-1914", "text": ""}
{"id": "1401322", "revid": "339392", "url": "https://it.wikipedia.org/wiki?curid=1401322", "title": "Internazionale Football Club 1912-1913", "text": ""}
{"id": "1401329", "revid": "339392", "url": "https://it.wikipedia.org/wiki?curid=1401329", "title": "Internazionale Football Club 1920-1921", "text": ""}
{"id": "1401330", "revid": "339392", "url": "https://it.wikipedia.org/wiki?curid=1401330", "title": "Internazionale Football Club 1921-1922", "text": ""}
{"id": "1401331", "revid": "339392", "url": "https://it.wikipedia.org/wiki?curid=1401331", "title": "Internazionale Football Club 1922-1923", "text": ""}
{"id": "1401332", "revid": "339392", "url": "https://it.wikipedia.org/wiki?curid=1401332", "title": "Internazionale Football Club 1923-1924", "text": ""}
{"id": "1401333", "revid": "339392", "url": "https://it.wikipedia.org/wiki?curid=1401333", "title": "Internazionale Football Club 1924-1925", "text": ""}
{"id": "1401336", "revid": "115549", "url": "https://it.wikipedia.org/wiki?curid=1401336", "title": "Internazionale Football Club 1929-1930", "text": ""}
{"id": "1401337", "revid": "78273", "url": "https://it.wikipedia.org/wiki?curid=1401337", "title": "Internazionale Football Club 1928-1929", "text": ""}
{"id": "1401340", "revid": "339392", "url": "https://it.wikipedia.org/wiki?curid=1401340", "title": "Internazionale Football Club 1926-1927", "text": ""}
{"id": "1401341", "revid": "339392", "url": "https://it.wikipedia.org/wiki?curid=1401341", "title": "Internazionale Football Club 1925-1926", "text": ""}
{"id": "1401342", "revid": "188323", "url": "https://it.wikipedia.org/wiki?curid=1401342", "title": "Kawasaki ZZR 250", "text": ""}
{"id": "1401351", "revid": "767487", "url": "https://it.wikipedia.org/wiki?curid=1401351", "title": "Jansher Khan", "text": "Biografia.\nJansher proveniva da una famiglia di giocatori di squash \"in pensione\". Suo fratello Mohibullah Khan, era stato uno dei pi\u00f9 grandi campioni nella professionisti di squash. Un altro fratello, Atlas Khan, era stato un grande giocatore non professionista.\nJansher vinse il Campionato Mondiale Junior nel 1986. Ha fatto anche domanda per essere ammesso nella categoria man. Al momento, per\u00f2, la scena era dominata da un altro giocatore pakistano Jahangir Khan. Al World Open nel 1986, infatti, si conferm\u00f2 per Jansher l'inferiorit\u00e0 rispetto al grande campione pakistano. Dal 1987 in poi, Jahangir non sarebbe stato pi\u00f9 in grado di sconfiggere Jansher, e ci\u00f2 trasform\u00f2 lo squash in uno sport dominato non da una, bens\u00ec da due leggende. Jahangir ha vinto il primo incontro contro Jansher all'inizio della stagione 1986-1987. Jansher quindi ebbe finalmente la sua prima vittoria su Jahangir nel settembre 1987, battendo Jahangir nella semifinale dell'Hong Kong Open. Jansher batt\u00e9 poi Jahangir in tutti gli otto incontri che disputarono pi\u00f9 tardi. Uno di questi fu una vittoria nelle semifinali del Mondiale green del 1987, a seguito della quale Jansher vinse il suo primo titolo mondiale battendo l'australiano Chris Dittmar in finale. Jahangir torn\u00f2 a vincere nel 1988. Nel marzo dello stesso anno conquist\u00f2 la sua prima vittoria su Jansher dopo la precedente di settembre, e and\u00f2 poi a vincere 11 delle loro 15 partite disputate in seguito, di cui si ricorda principalmente una vittoria al World Open del 1988. La rivalit\u00e0 tra Jansher e Jahangir sarebbe durata dalla fine degli anni 1980, fino ai primi anni 1990. La coppia si \u00e8 scontrata in totale 37 volte: Jansher ha vinto 19 partite (74 partite e 1426 punti) e Jahangir 18 partite (79 partite e 1459 punti). Quando Jahangir raggiunse il crepuscolo della sua carriera, Jansher rimase l'unico giocatore dominante nel gioco a met\u00e0 degli anni 1990. Ha vinto un totale di otto World open, l'ultimo nel 1996. Jansher ha annunciato ufficialmente il suo ritiro dallo squash nel 2001. Ha vinto un totale di 99 titoli professionistici ed \u00e8 stato campione mondiale per pi\u00f9 di sei anni.\nNel luglio del 2006, venne accusato di molestie verso una donna e la sua famiglia.\nNel mese di agosto 2007, Jansher ha annunciato che avrebbe ripreso a giocare in un torneo Professional Squash Association londinese nell'ottobre 2007. Jansher ha spiegato in una conferenza stampa il motivo del suo ritorno cos\u00ec improvviso dichiarato: \"io mi sento mentalmente e fisicamente idoneo a svolgere tornei internazionali per altri tre o quattro anni\"."}
{"id": "1401352", "revid": "1718925", "url": "https://it.wikipedia.org/wiki?curid=1401352", "title": "Val Thorens", "text": "Val Thorens (2.300\u00a0m s.l.m.) \u00e8 una stazione climatica di sport invernali, situata nel dipartimento francese della Savoia, una delle stazioni pi\u00f9 famose in Francia ed in Europa.\nFa parte del comprensorio di Les Trois Vall\u00e9es, tra i pi\u00f9 grandi comprensori sciistici del mondo con pi\u00f9 600\u00a0km di piste. \u00c8 accessibile da Mo\u00fbtiers. Si trova nel comune di Les Belleville, posta sopra a Saint-Martin-de-Belleville e alla seconda stazione sciistica del comune, Les Menuires.\nStoria.\nFu aperta nel Natale del 1971 e inaugurata da Joseph Fontanet, allora sindaco di Saint Martin de Belleville e Ministro dell'Istruzione nazionale. Il primo impianto di risalita fu costruito nell'autunno del 1971 dalla societ\u00e0 Montaz Mautino, con gli impianti in funzione che furono:\nNel 1972 Jean B\u00e9ranger fonda la prima scuola di sci di Val Thorens, L'Ecole du Ski Fran\u00e7ais.\nDescrizione.\nLa stazione.\nLa stazione \u00e8 una delle pi\u00f9 importanti stazioni francesi di sport invernali e ogni inverno ci sono 300\u00a0000 vacanzieri di cui il 70 % \u00e8 straniero (Olandesi, Inglesi, Belgi e Scandinavi). L'elevata altitudine permette una lunga stagione sciistica che dura fino a met\u00e0 maggio. I resort di Val Thorens si trovano ai piedi delle piste: sono presenti 10 hotel, tra cui uno 4 stelle, una cinquantina di ristoranti. \nDa qualche anno la stazione propone la pista di slittino pi\u00f9 lunga di Francia (6\u00a0km, con un dislivello di 700\u00a0m, da 3000 a 2300\u00a0m s.l.m.), un circuito automobilistico sul ghiaccio e anche uno snowpark.\nLa cima pi\u00f9 alta nel comprensorio \u00e8 la \"Cime de Caron\" (3200\u00a0m s.l.m.), la cui vetta pu\u00f2 essere raggiunta da una funivia da 150 posti che permette di scollinare nella limitrofa valle di Orelle, un vero paradiso per gli amanti del fuoripista grazie a un'interminabile distesa di pendii dolci e privi di alberi.\nOltre allo sci alpino \u00e8 possibile praticare diverse attivit\u00e0 in motoslitta, bar, pub, discoteca, in sale da gioco o assistere a concerti di vari generi musicali.\nCiclismo.\nLa salita di Val Thorens ha ospitato la 17\u00aa tappa del Tour de France 1994 vinta da Nelson Rodr\u00edguez Serna e la 20\u00aa tappa del Tour de France 2019 vinta da Vincenzo Nibali. Caratteristiche dell'ascensione sono:"}
{"id": "1401353", "revid": "123117464", "url": "https://it.wikipedia.org/wiki?curid=1401353", "title": "Villaorba", "text": "Villaorba (\"Vilevuarbe\" in friulano) \u00e8 una frazione del comune di Basiliano, in provincia di Udine.\n\u00c8 conosciuta per la festa del \"perdon da las Masan\u00e9tes\" che si svolge la seconda domenica di ottobre e per la produzione della \"formagella di Villaorba\", tradizionale formaggio realizzato con latte di pecora in piccole forme molto saporite.\nPerd\u00f2n da las masan\u00e9tes.\nLa seconda domenica di ottobre si celebra il tradizionale \"\"Perdon da las masan\u00e9tes\", tuttavia questa definizione \u00e8 impropria, in quanto \u00e8 riferito al \"Perdon da la madone\"\", la festa della Madonna che si festeggia in ottobre, proprio il periodo migliore per degustare le masanette, questa festa ha dato origine a tale denominazione.\nLa festa, religiosa e popolare, ha origini antiche, quando i pescatori delle valli e di Marano Lagunare in particolare, salivano su fino alla frazione di Basiliano, per scambiare le masanette (la masanetta \u00e8 un granchio comune) con la farina e i formaggi che qui venivano prodotti, e particolarmente \u201cricco\u201d era lo scambio tra masanete e caciotte di ovino, di pecora, le formaggelle conosciute con il nome di \u201cFormaele di Vileuarbe\u201d.\nI pescatori Maranesi giunti sul posto erano soliti accamparsi nei pressi della chiesetta di S.Orsola. Questo evento acquis\u00ec popolarit\u00e0 e inizi\u00f2 un notevole flusso di scambi anche con i paesi vicini. Fu cos\u00ec che i locali pubblici di Villaorba cominciarono a proporre per l'occasione piatti a base di masanette, usanza che nel tempo ha dato origine alla citata sagra, ora gestita dalla locale Pro Loco Villaorba.\nNel periodo dei festeggiamenti si possono trovare, oltre alle tradizionali masanette, il \"guazzetto di formaggio con polenta\" e il \"grano alla pescatora\", ricette tipiche dal paese; oltre ad altri piatti a base di pesce quali, baccal\u00e0, seppie in umido, sardelle indorate, calamari ecc.\nFormagella di Villaorba.\nTipico prodotto caseario della latteria di Villaorba di cui si hanno notizie gi\u00e0 dal 1854, fatto con latte di pecora, famoso in tutta la regione per il suo gusto intenso e piccante."}
{"id": "1401355", "revid": "166217", "url": "https://it.wikipedia.org/wiki?curid=1401355", "title": "Col de la croix de fer", "text": ""}
{"id": "1401361", "revid": "519091", "url": "https://it.wikipedia.org/wiki?curid=1401361", "title": "Copa de Campeones de Am\u00e9rica 1963", "text": "La Copa de Campeones de Am\u00e9rica 1963 fu la quarta edizione della massima manifestazione sudamericana calcistica per club. Fu vinta dal Santos che sconfisse in finale il Boca Juniors.\nFase a gironi.\nSantos FC accede direttamente al secondo turno in quanto campione in carica."}
{"id": "1401363", "revid": "174925", "url": "https://it.wikipedia.org/wiki?curid=1401363", "title": "Cane lupo", "text": ""}
{"id": "1401364", "revid": "125939386", "url": "https://it.wikipedia.org/wiki?curid=1401364", "title": "Colori e simboli della Juventus Football Club", "text": "I colori e simboli della Juventus Football Club hanno svolto un ruolo decisivo nella costituzione dell'identit\u00e0 societaria e visiva del club al di fuori dell'ambito strettamente sportivo dalla fine del XIX secolo. All'esordio ufficiale nel campionato nazionale del 1900, le tinte sociali della Juventus erano il rosa e il nero, allora i colori sportivi del liceo in cui studiarono i fondatori e primi soci del club. Quella che diverr\u00e0 la canonica tenuta di gioco della squadra, oltrech\u00e9 una tra le pi\u00f9 iconiche del panorama sportivo mondiale in virt\u00f9 dei successi della squadra, la diffusione della propria tifoseria e la propria influenza sui colori sociali \u2014 tra altri simboli bianconeri \u2014 adottati da numerose squadre sportive a livello internazionale, \u2014 ispirata alla casacca degli inglesi del \u2014, venne portata al debutto tre anni pi\u00f9 tardi; questa, bianca e nera a strisce verticali \u2014 da cui il soprannome di \"Bianconeri\" \u2014 fu scelta da Gordon Thomas Savage, uno dei soci juventini nonch\u00e9, in precedenza, il primo giocatore d'origine non italiana dell\"undici\" torinese, a rappresentare \u00abdivise da gioco pi\u00f9 professionali\u00bb nonch\u00e9 un \u00absimbolo d'aggressivit\u00e0 e potere\u00bb grazie alle sue tinte bianche e nere associate, rispettivamente, alla purezza e all'autorit\u00e0. Nel corso del Novecento, dopo la svolta verso il professionismo del calcio italiano, sulla maglia di gioco vennero inseriti distintivi quali la numerazione tattica, alla fine degli anni 1930, e i marchi degli sponsor tecnici e ufficiali del club, a cavallo tra gli anni 1970 e 1980. Infine, lo stemma societario fu cucito sulle divise bianconere per la prima volta a met\u00e0 degli anni 1990.\nLo stemma della Juventus, reso pubblico per la prima volta nel 1905, non sub\u00ec variazioni in termini di disegno dalla fine della prima guerra mondiale, diventando un simbolo sportivo perenne nel tempo. Esso racchiude, tra i suoi principali elementi, il nome del club, i colori societari adottati nei primi anni del XX secolo e il toro furioso preso dall'araldica cittadina; durante gli anni 1970, per un breve periodo tale figura fu sostituita dalla stilizzazione di una zebra rampante, anch'essa gi\u00e0 simbolo associato alla squadra dall'inizio del Novecento.\nAltre caratteristiche essenziali della societ\u00e0 bianconera sono la longevit\u00e0 della sua propriet\u00e0, che perdura in maniera pressoch\u00e9 ininterrotta dagli anni 1920, un particolare modello di gestione riassunto nell'endiatri nota come \u00abtre S\u00bb \u2014 \u00abSemplicit\u00e0, Seriet\u00e0, Sobriet\u00e0\u00bb \u2014, l'estesa diffusione che contraddistingue la propria tifoseria, slegata da confini geografici o classi sociali, e \u00abun'invidia [nei confronti del club] altrettanto diffusa\u00bb.\nLa maglia.\n=== Prima divisa =\nStoria.\nOrigini.\nQuella che \u00e8 comunemente considerata la storica tenuta di gioco della Juventus, una camicia rosa carnicino con cravatta o farfallino nero, accompagnata a pantaloncini e calzettoni pure neri, venne introdotta dopo la sua ricostituzione quale \u00abFoot-Ball Club\u00bb nel 1899 e originariamente adottata, date le ristrettezze economiche in cui versava il club agli albori, essenzialmente per l'esigenza di ricorrere al tessuto meno costoso disponibile sul mercato, per l'appunto il percalle rosa; questa divisa, comprendente anche voluminose cinture che richiamavano le fasce dei giocatori di palla basca, e un berretto a identificare il capitano della squadra, venne sfoggiata sino all'entrata nel Novecento. In precedenza, tuttavia, la prima divisa juventina del biennio 1897-1898 fu una semplice camicia bianca con calzoncini neri, indossata nelle diverse competizioni in cui era impegnato l'allora \u00abSport-Club\u00bb alla fine dell'Ottocento.\nPochi anni dopo la fondazione, le divise rosanero avevano gi\u00e0 fatto il loro tempo in casa juventina, sia perch\u00e9 irrimediabilmente usurate dalla pratica sportiva, sia perch\u00e9 il rosa era ormai visto da pi\u00f9 parti come una tinta non molto mascolina. Secondo quanto attestato nelle memorie del fondatore e in seguito presidente Enrico Canfari, fu a questo punto che si fece avanti un inglese, Gordon Thomas Savage, tra i soci del club e commerciante all'ingrosso di prodotti tessili a Torino, nonch\u00e9 giocatore di calcio nell'International Foot-Ball Club oltrech\u00e9 arbitro in alcune partite ufficiali: questi, visto l'ormai stinto rosa pallido delle camicie dei giocatori juventini, propose loro di sostituirle comprando in Inghilterra delle nuove divise, rosse con bordini bianchi, simili a quelle utilizzate dal .\nCi\u00f2 avvenne grossomodo nel primo lustro del XX secolo, tuttavia col tempo \u00e8 andata perduta la certezza di una data: la storiografia ufficiale fissa convenzionalmente al 1903 questo momento, anche se nelle sue memorie Enrico Canfari si limit\u00f2 a parlare di \u00abun percalle sottile e roseo che portammo, sbiadito all'inverosimile, sino all'anno 1902\u00bb; ulteriormente, nuove ricerche svolte negli anni 2010 hanno ventilato l'ipotesi di retrodatare financo al dicembre del 1901 l'abbandono del rosanero.\nFatto sta che, ricevuto l'incarico, Savage si mise in contatto con una fabbrica tessile di Nottingham e invi\u00f2 l'ordine d'acquisto, accompagnandovi come campione la pi\u00f9 maltrattata delle vecchie camicie rosa. L'impiegato del luogo, alla vista dello scolorito capo, probabilmente credette che anzich\u00e9 rosa fosse bianca e macchiata: sicch\u00e9, vista la coincidenza con i colori bianconeri dell'altra compagine di Nottingham, il , uno dei pi\u00f9 antichi club del campionato inglese di calcio e rivale storico dei \"Garibaldi Reds\", pens\u00f2 bene di spedire in Italia una dotazione di uniformi appunto dei \"Magpies\".\nA Torino, quando fu aperto il grosso pacco postale, inizialmente le quindici maglie a strisce verticali bianche e nere decisamente non piacquero, ma data la prossimit\u00e0 del campionato non vi erano alternative per i soci-giocatori juventini: pertanto dovettero adottarle, insieme a pantaloncini e calzettoni di colore nero, talvolta con laccetti all'altezza del colletto. Da allora divennero queste le divise ufficiali della squadra piemontese, in quanto sembrava che \u00abportassero fortuna\u00bb alla societ\u00e0: diventeranno tra le casacche pi\u00f9 famose al mondo, sia per i numerosi successi sportivi dei torinesi sia perch\u00e9 prese da riferimento, assieme agli altri distintivi juventini, da vari altri club a livello internazionale.\nDagli albori agli anni 1960.\nLa formazione juventina che vinse il suo primo scudetto nel 1905, due anni dopo l'abbandono della maglia rosa, portava sul petto otto righe che successivamente subirono una variazione: da un minimo di sette passarono a un massimo di nove \u2014 come quelle delle formazioni che si ricordano nel \"Quinquennio d'oro\" (1931-1935). In quegli anni la maglia subisce un ritocco: uno scollo a \u00abV\u00bb bianco sostituisce il colletto. Il colore dei pantaloncini cambi\u00f2 in bianco e furono introdotte due righine bianche sui calzettoni neri sotto il ginocchio.\nL'unica novit\u00e0 che si registr\u00f2 durante gli anni 1940 fu l'introduzione di un girocollo bianco e, secondo il regolamento della Federazione Italiana Giuoco Calcio (FIGC) all'epoca, di una numerazione sulla maglia per l'identificazione dei giocatori. Cos\u00ec, la prima serie dei numeri fu impressa in bianco e indossata sul fondo nero della divisa, grazie a una rigatura pi\u00f9 ampia.\nTra gli anni 1950 e 1960 furono introdotte delle righe pi\u00f9 larghe, di tessuto non elastico, accompagnate dalla novit\u00e0 dei numeri sulla schiena adesso colorati di rosso: quest'ultimo fu il primo elemento cromatico nella divisa societaria a derogare dal classico bianconero introdotto all'inizio del Novecento. Inoltre la forma del colletto cambi\u00f2 in circolare. Precisamente nel campionato 1957-1958 \u2014 con la Juventus del \"Trio Magico\" composto da Boniperti, S\u00edvori e Charles \u2014 fu adottato definitivamente il colore bianco sui calzettoni, mentre la maglia divenne una sorta di casacca di tessuto non elastico, con righe ampie, dalla foggia pi\u00f9 affine a una camicia piuttosto che a un capo sportivo.\nAll'inizio della stagione 1958-1959, dopo aver ottenuto l'approvazione della FIGC, venne cucita sulla maglia una \u00abstella d'oro a cinque punte\u00bb a seguito del decimo titolo italiano conquistato pochi mesi prima, al tempo il nuovo record nazionale per titoli vinti nella massima serie: ci\u00f2 rappresent\u00f2 il primo caso, nella storia dello sport, in cui venne introdotto un distintivo atto a simboleggiare la vittoria di un certo numero di trofei, un'icona che sar\u00e0 in seguito replicata da numerose squadre di club e nazionali nel resto del mondo. La prima divisa rimase cos\u00ec, senza subire cambiamenti, esattamente per un decennio.\nAnni 1970 e 1980.\nLe casacche bianconere utilizzate stabilmente tra i primi anni 1970 e i tardi anni 1980 tornarono a una vestibilit\u00e0 aderente nonch\u00e9 a una palatura pi\u00f9 stretta, arrivando a vantare addirittura undici righe, in una sorta di omaggio all\"undici\" titolare della squadra. I numeri sulla divisa ritornarono bianchi, com'erano stati fino al secondo dopoguerra, stavolta inseriti in un riquadro nero sulla schiena. I pantaloncini, corti e aderenti, sono anch'essi bianchi; dello stesso colore i calzettoni, su cui spiccano due righe nere. Era la Juventus del cosiddetto \"Ciclo Leggendario\" (1972-1986), e quelle casacche attillate vennero indossate da giocatori come Anastasi, Bettega, Cabrini, Causio, Furino e Scirea.\nIl primo e pi\u00f9 importante ciclo di Giovanni Trapattoni in seno al club (1976-1986) \u00e8 poi contraddistinto da un nuovo cambiamento: ritornano infatti le righe medie su maglie ora meno aderenti al corpo, sempre con numerazione bianca su fondo nero, precisamente dal 1979 \u2014 quando, per la prima volta, compar\u00ec il logo di un fornitore tecnico, la Robe di Kappa \u2014 al 1993 e nuovamente dal 2001 al 2004; precisamente nel 1979 la Lega Nazionale Professionisti autorizz\u00f2 le squadre a mostrare il marchio dello sponsor tecnico (che viene collocato sulla parte destra della divisa, sui pantaloncini e sui calzettoni), evento seguito nel 1981 dalla liberalizzazione delle sponsorizzazioni commerciali, che permise l'esposizione di marchi pubblicitari nella parte frontale della maglia.\nVa tuttavia specificato come, nonostante il succitato arrivo di Kappa a \"firmare\" le divise bianconere del tempo, financo alla stagione 1988-1989 le sole maglie venivano fornite dal piccolo Maglificio Savio-Romano: a tali casacche, realizzate ancora artigianalmente in cotone, solo successivamente lo sponsor tecnico \"ufficiale\" si limitava ad apporre il proprio logo \u2014 oltrech\u00e9 a curarne la vendita presso i tifosi, tramite il nascente settore del merchandising sportivo.\nFrattanto nel 1982-1983 la nuova maglia vedr\u00e0 le due stelle \u2014 in riconoscimento al ventesimo scudetto vinto dalla \"Signora\" la stagione precedente \u2014 racchiuse in una particolare \u00abscatolina\u00bb bordata d'oro che talvolta fa tutt'uno con il tricolore, e leggermente pi\u00f9 piccole rispetto al passato; tale fregio rimarr\u00e0 inserito sul petto delle divise bianconere fino alla prima parte del decennio seguente. La stessa casacca juventina, sia nella foggia che nel disegno, rester\u00e0 praticamente immutata da qui in avanti sino al termine del decennio.\nAnni 1990.\nDurante gli anni 1990 mancarono i motivi della rigatura sulla schiena, e nel fondo della parte dedicata allo sponsor fu adottato il colore bianco della divisa (nel triennio dal 1995-1996 al 1997-1998). Le maglie non erano pi\u00f9 realizzate nel vecchio cotone mak\u00f2 bens\u00ec in materiale sintetico, divenendo \u00abpi\u00f9 lucide ed aggressive\u00bb.\nA met\u00e0 del decennio le due stelle cambiarono versione: pi\u00f9 grandi e liberate dalla \u00abscatolina\u00bb. Nella stagione 1997-1998, quella del centenario di fondazione della societ\u00e0, Kappa realizz\u00f2 una delle maglie pi\u00f9 particolari della storia juventina, con righe molto larghe (solo cinque, e solo sul davanti), le stelle e lo stemma societario \u2014 introdotto sulla maglia per la prima volta \u2014 dirottati sulla manica sinistra, motivi tondeggianti sul retro e sulle braccia, e prevalenza del nero anche per pantaloncini e calzettoni.\nNel 1998-1999 si decise per un ulteriore rimando all'antico, con la reintrodozione dei numeri rossi sul dorso della maglia come tra gli anni 1950 e 1960, colletto bianco e righe tradizionali; rispetto alla stagione precedente, permase invece la scelta del nero per pantaloncini e calzettoni, il luogo dello storico bianco. In quest'annata, come sintomo della ormai sempre maggior presenza degli sponsor nel calcio, si segnal\u00f2 inoltre la fornitura approntata specificamente per la fase a eliminazione diretta della Champions League, che vide sopra le divise juventine delle ulteriori bande logate a correre lungo maniche e pantaloncini; un dettaglio che sar\u00e0 poi esteso nella stagione 1999-2000 a tutte le competizioni.\nAnni 2000.\nI primi anni 2000 videro il breve intermezzo della Lotto, che nel biennio 2000-2002 ripropose una maglia nel solco della tradizione juventina, con numeri bianchi su fondo nero. Molto pi\u00f9 audace si rivel\u00f2 la divisa del campionato 2002-2003, contraddistinta da numerosi inserti neri e \"piping\" bianchi a delimitare fortemente la palatura; tale stagione rimarr\u00e0 importante nella storia delle casacche juventine poich\u00e9, allineandosi alla contemporanea evoluzione del marketing sportivo, da qui in avanti il club torinese inizier\u00e0 a proporre il cambio annuale di uniforme.\nA partire dalla stagione 2003-2004 le divise sono disegnate dalla Nike, che decide l'introduzione dei numeri colorati in giallo, similmente con lo \"Swoosh\" che appare ora sulle maglie juventine. Nel campionato 2004-2005 fa la sua comparsa un collo opalo sulla maglia, la quale ha sette righe bianconere. L'anno dopo le righe diventano nove \u2014 con una piccola bandiera italiana sulla schiena, e la frase commemorativa \u00abCentenario del primo Scudetto 1905-2005\u00bb alla base dello stemma \u2014, fino alle undici righe verticali dell'annata 2006-2007 in serie cadetta, quest'ultimo un modello ispirato a quello vestito dal \"Trio Magico\", con le due stelle spostate sulla manica sinistra.\nLa stagione 2007-2008, quella del ritorno in massima serie, vede principalmente la temporanea reintroduzione del colore rosso per la numerazione sulla schiena. Nel campionato successivo nomi e numeri dei calciatori ritornato gialli, mentre la divisa tradisce una certa ispirazione a quelle del \"Quinquennio d'oro\", con l'adozione standard di pantaloncini bianchi e calzettoni neri; l'ispirazione alla squadra della prima met\u00e0 degli anni 1930 prosegue nell'annata 2009-2010, con una maglia casalinga che ricalca, nella sua palatura composta da nove righe verticali pi\u00f9 bordini bianchi, quella resa iconica \"in primis\" dal \"Trio dei ragionieri\".\nAnni 2010.\nGli anni 2010 iniziano per la Juventus con le casacche della stagione 2010-2011, in cui le strisce bianconere presentano la particolarit\u00e0 di bordi zigzagati, mentre pantaloncini e i calzettoni tornano a essere entrambi neri come non succedeva dall'annata 2002-2003. La divisa del campionato 2011-2012, rimasta agli annali per il ritorno allo scudetto dopo gli anni bui post-Calciopoli, vede la reintroduzione del bianco per calzoncini e calzettoni, mentre le righe nere della casacca presentano delle sfrangiature ai lati onde creare un effetto tridimensionale.\nL'annata 2012-2013 vede la maglia bianconera adottare una palatura pi\u00f9 larga, ma pi\u00f9 di tutti si fanno notare i sopraggiunti attriti con la Federazione circa il palmar\u00e8s juventino nei campionati vinti, che portano al polemico oscuramento delle stelle. La casacca vede altres\u00ec l'abbandono, dopo quasi un decennio, della numerazione colorata in favore del classico \"quadratone\" nero; si segnala inoltre l'apposizione all'interno del colletto del motto \"bonipertiano\" \u00abVincere non \u00e8 importante, \u00e8 l'unica cosa che conta\u00bb.\nL'uniforme approntata per il campionato 2013-2014, che contrassegner\u00e0 lo storico scudetto vinto alla quota \"record\" di 102 punti, segna un ritorno allo stile degli anni 1980 per la presenza di una rigatura pi\u00f9 stretta abbinata a uno scollo a \u00abV\u00bb bianco. Per il 2014-2015, ultima annata in cui Nike veste il club torinese, la maglia presenta una numerazione nera su fondo bianco, nonch\u00e9 un primo tentativo d'interazione con la tifoseria attraverso un sondaggio \"online\", che sfocia nell'apposizione del motto societario \u00abFino alla fine\u00bb all'interno del colletto.\nLa stagione 2015-2016 segna l'inizio del legame con adidas. Nella seconda met\u00e0 del decennio il marchio tedesco spazia per la Juventus tra divise dal sapore classico se non dichiaratamente \"vintage\", su tutte quella del campionato 2017-2018 che rispolvera il grande palo nero sulla schiena a inglobare la numerazione, come accadeva tra il periodo interbellico e il secondo dopoguerra, e altre dal taglio pi\u00f9 moderno e sperimentale, come quelle degli scudetti 2017, che propone ulteriori \"pinstripe\" bianche ad arricchire le strisce nere, e 2019, questa contraddistinta da un numero minimo di pali, appena tre in totale tra fronte e retro.\nGli anni 2010 si chiudono tuttavia con una rottura dirompente nell'immagine del club: l'uniforme dell'annata 2019-2020 \u00e8 infatti la prima dal 1903 a rigettare le iconiche strisce juventine in favore di un \"template\" partito, presentando un busto diviso verticalmente a met\u00e0 tra bianco e nero, colori ulteriormente separati da un sottile palo rosa centrale, e con maniche a contrasto.\nSeconda divisa.\nStoria.\nLe seconde maglie della Juventus, dai primi decenni sino al termine degli anni 1960, furono storicamente bianche oppure nere. Solo nel periodo interbellico e nel secondo dopoguerra si segnal\u00f2 l'unica e saltuaria variazione di rilievo, una casacca verde portata sporadicamente al debutto all'inizio degli anni 1930, e in seguito ripresa a cavallo degli anni 1940 e 1950, stavolta ulteriormente cerchiata da una fascia bianconera.\nUn primo punto di svolta arriv\u00f2 all'inizio degli anni 1970 quando, dopo quasi due decenni, venne creata una divisa di cortesia nuova di zecca, blu con colletto e polsini bianconeri. Questa, nata da un'idea dell'allora dirigente juventino Italo Allodi, debutt\u00f2 sul finire della stagione 1970-1971, realizzata specificatamente per la finale di ritorno della Coppa delle Fiere da giocarsi il 3 giugno 1971, in Inghilterra, contro il : la seconda casacca dell'epoca del club bianconero, bianca, sarebbe infatti andata a confondersi cromaticamente con il tradizionale completo casalingo degli \"Whites\". Molto simile alla maglia azzurra indossata dall', l'uniforme voleva per l'appunto rimarcare l'italianit\u00e0 della Juventus, in quel frangente unica squadra di club del \"bel paese\" ancora in gioco in campo internazionale.\nTale divisa, ciclicamente aggiornata in minimi dettagli, si afferm\u00f2 stabilmente a Torino per quasi un quindicennio sino a quando, con l'annata 1983-1984, venne sostituita da un'uniforme spezzata composta da maglia gialla, pantaloncini blu e calzettoni pure gialli \u2014 che, di fatto, andava a riproporre i colori dello stemma comunale torinese \u2014, la quale segn\u00f2 le trasferte dei piemontesi fino all'inizio degli anni 1990. Sia la divisa blu sia la giallobl\u00f9 finirono per contrassegnare alcune delle pi\u00f9 importanti vittorie internazionali della Juventus nel Novecento \u2014 rispettivamente, la Coppa UEFA 1976-1977 e la Coppa delle Coppe 1983-1984 \u2014, rimanendo da allora nella memoria dei tifosi bianconeri.\nDopo il breve intermezzo della stagione 1990-1991, in cui venne rispolverato un completo nero, dal 1994-1995 al 1997-1998 la seconda maglia ritorn\u00f2 blu, con due grandi stelle posizionate all'altezza delle spalle: sino alla stagione 1995-1996 queste furono riempite di giallo e contornata di bianco, mentre successivamente le stelle passarono a blu e bordate di giallo. Tale divisa accompagn\u00f2 i bianconeri nella vittoria della finale della Champions League 1995-1996. Il campionato 1998-1999, pur riproponendo lo stesso \"template\" sopracitato, segn\u00f2 invece un primo ritorno del bianco, con una maglia linda e le due stelle nere. A cavallo di II e III millennio, anche nel 2002-2003 la maglia da trasferta fu appannaggio di un completo bianco, che nell'occasione recava come variazione cromatica numerosi \"piping\" neri.\nNel XXI secolo, una seconda maglia grigia venne utilizzata nel 2000-2001, mentre per l'annata 2001-2002 venne creata una uniforme completamente nera; colore poi ripreso anche nel 2006-2007, stavolta su una muta pi\u00f9 ricercata dal punto di vista dei dettagli. In mezzo, la seconda maglia del 2003-2004 ripropose coi canoni moderni la divisa rosanero degli albori, con una maglia caratterizzata da un singolare motivo grafico a croce, mentre nel corso della stagione 2004-2005 fu sfoggiata una particolare maglia a strisce verticali rosabl\u00f9 di differente larghezza; per l'annata 2005-2006 la \"Vecchia Signora\" ha poi adottato una maglia rossa con fascia verticale biancoverde sul lato sinistro del petto, per un effetto \"tricolore\" celebrativo dei cento anni dal primo titolo nazionale dei bianconeri. Nel 2007-2008, campionato del ritorno in massima serie, la divisa da trasferta \u00e8 azzurra \u2014 in omaggio al trentesimo anniversario della prima vittoria bianconera in Coppa UEFA \u2014, col petto attraversato da due sottili fasce gialle che inglobano lo sponsor.\nAll'inizio del decennio seguente, la Juventus del 2009-2010 ha indossato una maglia di colore acciaio con una sbarra nera e bianca sul davanti. I pantaloncini e calzettoni sono di color nero, rispettivamente con una striscia laterale nei colori societari e la scritta in grigio sul polpaccio. Per la stagione 2010-2011 la seconda torna completamente bianca con un palo tricolore, con effetto zigzagato, che scende dall'alto verso il basso al centro della maglia. I pantaloncini, anch'essi di colore bianco, possiedono una riga laterale tricolore a zigzag e si abbinano perfettamente al resto della divisa.\nNel 2011-2012 si torna invece alle origini, ma con una tonalit\u00e0 di rosa vivo molto accesa. La casacca \u00e8 completata dal profilo di una grande stella nera. Per la stagione 2012-2013, la squadra indossa nuovamente una seconda divisa completamente nera \u2014 che omaggia la muta del 1941-1942 con cui venne conquistata la Coppa Italia \u2014; i numeri di maglia e altri piccoli particolari sono invece in bianco. Il completo da trasferta del 2013-2014 vede il ritorno dell'abbinamento giallobl\u00f9, i colori di Torino, riproposti secondo lo schema gi\u00e0 noto della maglia gialla e dei pantaloncini blu; stavolta, la maglietta vede dei bordini bianconeri su maniche e colletto, con nomi e numeri in nero sul retro. C'\u00e8 un nuovo ritorno al passato nella stagione 2014-2015, con un completo blu arricchito solo da discreti dettagli gialli; sul petto, la maglia \u00e8 caratterizzata dalla presenza di tre grandi stelle, riportate tono su tono, che si dipanano dallo stemma societario.\nEvoluzione.\nNel 2013 la maglia alternativa usata dalla Juventus nella stagione 2011-2012 venne classificata al 32\u00ba posto nella lista dei cinquanta migliori abbigliamenti calcistici per il materiale usato, forma e colore, di tutti i tempi stilata dalla rivista bimestrale statunitense, specializzata in arte e disegno, \"Complex\". Una delle uniche due creazioni del \"bel paese\" inserite nella lista, la pubblicazione evidenzi\u00f2 l'italianit\u00e0 del disegno della casacca, le tonalit\u00e0 dei colori rosa e nero impiegati nonch\u00e9 l'originalit\u00e0 nella forma in cui la silhouette di una grande stella nera sporge sopra la divisa.\nTerza divisa.\nStoria.\nNonostante la storia delle terze maglie juventine abbia convenzionalmente inizio solo con l'ultimo decennio del XX secolo, gi\u00e0 nei precedenti il club torinese aveva fatto sporadicamente affidamento a ulteriori divise da trasferta. Rimane agli annali l'esperimento dei primi anni 1940, una casacca bianca dal particolare \"design\", recante una grande lettera \u00abJ\u00bb nera in mezzo al petto \u2014 che tuttavia ottenne notoriet\u00e0 grazie all'uso che ne fece maggiormente il portiere juventino del tempo, Giuseppe Peruchetti. Nel febbraio del 1962, in occasione della gara di ritorno dei quarti di finale di Coppa dei Campioni, per distinguere i calciatori torinesi dai padroni di casa del Real Madrid, venne creata una divisa da trasferta nera, \"de facto\" una terza divisa rispetto al preesistente kit bianco. La stagione 1983-1984 era stata invece la prima a vedere una terza divisa, \"una tantum\", formalmente inserita nella fornitura tecnica della squadra: stante il debutto dello spezzato giallobl\u00f9 come seconda uniforme, si assistette al declassamento a terza scelta del precedente completo blu, vestito fugacemente solo nel precampionato.\n\u00c8 solo con l'annata 1990-1991, quando la divisa giallobl\u00f9 venne relegata a questo ambito, che nella societ\u00e0 bianconera s'inizi\u00f2 a veder prodotte con continuit\u00e0 delle terze casacche da gioco. Dal 1994 al 1996 ci fu una tenuta nera con due stelle gialle sopra le spalle, secondo lo stesso \"template\" gi\u00e0 in uso per la contemporanea seconda muta blu, mentre nel 1996-1997 l'idea di un completo giallonero venne variata ricorrendo a una particolare fantasia grafica, la stilizzazione del muso di una zebra, che si stagliava lungo tutto il busto; va da s\u00e9 che, nonostante la messa in produzione di tali uniformi, a conti fatti queste non vennero mai utilizzate dai giocatori di movimento della squadra in incontri ufficiali \u2014 eccezion fatta per una sua variante a tinte inverse, saltuariamente sfoggiata in campo dai portieri juventini dell'epoca.\nA cavallo tra II e III millennio, a livello cromatico la fecero da padrone le varie tinte di blu, mentre nell'annata 2005-2006 si rivide dopo una discreta assenza il completo giallobl\u00f9 nato a suo tempo negli anni 1980. In seguito, per un discreto lasso di tempo, la Juventus non ebbe a disposizione una terza divisa \"originale\", ovvero creata per l'occasione: dal 2006-2007 al 2013-2014, il fornitore tecnico Nike decise infatti di riutilizzare ogni volta, per questo ambito, le seconde divise dell'annata precedente.\nLa stagione 2014-2015 vide il ritorno di una terza casacca pensata all'occasione, che dopo oltre cinquant'anni rispolver\u00f2 il colore verde; una simile scelta venne replicata nell'annata 2017-2018, in maniera ancor pi\u00f9 \"r\u00e9tro\", dal nuovo sponsor tecnico adidas che, attraverso un concorso \"online\" tra la tifoseria, propose una rielaborazione della maglia di cortesia juventina vista nel secondo dopoguerra, verde con fascia bianconera sul petto. In questa seconda met\u00e0 del decennio, degna di nota anche la terza divisa dell'annata 2016-2017, a sua volta legata al passato per l'essere un completo bianco, tuttavia ammodernato con l'inserimento di striature zebrate sulle maniche, a rimandare alla \"mascotte\" societaria.\nDivisa dei portieri.\nStoria.\nPer i portieri juventini la tradizione \u00e8 rappresentata dal nero, tinta che domin\u00f2 durante le epoche di Sentimenti IV, Giovanni Viola e Roberto Anzolin, e in seconda battuta dal grigio, colore reso iconico da Dino Zoff \u2014 anche con la nazionale italiana \u2014; singolare quanto avvenne a met\u00e0 degli anni 1980, quando l'unione tra questi due colori gener\u00f2 una divisa con busto grigio, e spalle e maniche nere. Fatto sta che, all'incirca per i primi ottant'anni di vita del club, l'unica concessione di rilievo fu rappresentata da un maglioncino bianco, spesso con doppi bordini neri a contrasto su scollo e maniche, che dapprima contrassegn\u00f2 l'epopea di Gianpiero Combi nel periodo interbellico, e poi torn\u00f2 brevemente \"in auge\" nel secondo dopoguerra grazie al succitato Viola, a Giuseppe Vavassori e Carlo Mattrel.\nTra la fine degli anni 1980 e l'inizio degli anni 1990, gli sponsor tecnici cominciarono a godere di maggiore libert\u00e0 in fase di disegno delle divise degli estremi difensori bianconeri. Da notare come fin qui, la fornitura tecnica riservata ai portieri era un qualcosa di separato dal resto della squadra, con i primi che potevano quindi accordarsi con marchi differenti da quelli che vestivano i loro compagni di movimento; gli estremi difensori juventini erano comunque tenuti ad applicare i canonici sponsor ufficiali della squadra anche sulle proprie maglie. In questo periodo spiccarono alcune sgargianti casacche, approntate da Uhlsport per Stefano Tacconi, che in qualche maniera riflettevano l'animo istrionico dell'allora \"numero 1\" della squadra: tra queste rimase nella memoria la maglia nera con numerosi inserti fiammeggianti verdi, che contraddistinse il \"doblete\" continentale della stagione 1989-1990. Nel biennio 1992-1994 anche Reusch, fornitore di Angelo Peruzzi nel frattempo divenuto titolare dei pali bianconeri, realizz\u00f2 dei kit appariscenti e dalle fantasie molto complesse.\nSi dovr\u00e0 attendere l'annata 1994-1995 affinch\u00e9 anche le divise dei \"numeri 1\" divenissero parte integrante della fornitura tecnica. I modelli creati da qui in avanti da Kappa, primo marchio a proporre una simile politica stilistica, tornarono pi\u00f9 semplici nei colori e nel disegno, con \"template\" che s'ispiravano alla seconda divisa juventina dell'epoca: viene ricordata su tutte la maglia gialla con stelle blu sulle spalle, vestita da Peruzzi nella vittoriosa finale della UEFA Champions League 1995-1996. Tra il 1996 e il 1998 si assistette a un ultimo sussulto di fantasia, quando Peruzzi, il quale di norma preferiva le storiche e sobrie colorazioni nere o grigie, per ragioni di \"kit clash\" si ritrov\u00f2 saltuariamente a vestire una variante a tinte inverse dell'allora terza divisa della squadra, ovvero una maglia giallonera contraddistinta da una particolare fantasia grafica, la stilizzazione del muso di una zebra che si stagliava lungo tutto il busto.\nGi\u00e0 con la stagione 1998-1999 si ebbe un ritorno al passato, allorch\u00e9 vennero predilette le classiche casacche nere o grigie, rigorosamente a tinta unita; una prassi che trov\u00f2 conferma anche nel successivo e breve interregno di Edwin van der Sar \u2014 il primo portiere d'origine non italiana nella storia bianconera \u2014, tra il 1999 e il 2001.\nFantasie particolari vennero riproposte da Lotto nella stagione 2001-2002, con l'inizio della quasi ventennale epopea di Gianluigi Buffon a Torino, quando la divisa del portiere presentava vistose linee curve che s'incrociavano, e ancor pi\u00f9 nell'annata 2002-2003, con un disegno che ricordava la \"silhouette\" del busto nudo di un uomo. Dall'arrivo di Nike, Buffon ha spesso adottato come \"sue\" prime divise anche le seconde mute della squadra bianconera, come l'uniforme rosa della stagione 2003-2004, l'azzurra dell'annata 2004-2005, la rossa con palo laterale biancoverde della stagione 2005-2006, e la nera vista in alcune partite del campionato cadetto 2006-2007.\nTra il 2010 e il 2012 si assistette a due collezioni ispirate ai colori della bandiera d'Italia: nella stagione 2010-2011 i portieri sabaudi indossavano una tenuta bianca con strisce zigzagate sulle maniche, rispettivamente colorate di rosso a sinistra, e di verde a destra, mentre la maglia dell'annata 2011-2012, completamente nera, presentava inserti tricolori sui fianchi. Da qui in avanti, con il successivo avvicendamento tecnico del 2015 tra Nike e adidas, c'\u00e8 un generale ritorno alla sobriet\u00e0 per gli estremi difensori juventini, cui vengono riservate maglie solitamente monocromatiche e con pochi dettagli di stile, di norma, tono su tono.\nDivise celebrative.\nNel corso della sua storia la Juventus \u00e8 sporadicamente scesa in campo indossando delle speciali divise, non legate alle forniture stagionali bens\u00ec create \"ad hoc\" per particolari sfide o ricorrenze. Le pi\u00f9 note rimangono le casacche approntate in coincidenza con l'anniversario del club, che convenzionalmente viene fatto cadere il 1\u00ba novembre: per il novantenario e per il centenario, Kappa forn\u00ec delle uniformi che, pur mantenendo i marchi pubblicitari del tempo, riproponevano l'originario abbinamento rosanero della squadra; la versione del 1987 \u2014 quando per la prima volta venne rispolverata la storica casacca juventina degli albori \u2014, utilizzata il 1\u00ba novembre per la sfida interna di campionato contro l', si caratterizzava per un grande colletto bianco, mentre quella del 1997, sfoggiata il 3 agosto per un'amichevole a Cesena con gli inglesi del , vantava un profondo scollo nero \u2014 che alla base integrava il logo \"Juvecentus\" \u2014, e \"piping\" dello stesso colore che percorrevano longitudinalmente braccia e fianchi.\nPer il centoventenario del 2017, al contrario adidas propose una speciale divisa bianconera, ispirata agli anni 1950 del club: indossata il 5 novembre in occasione della sfida casalinga di Serie A contro il , questa vedeva i vari \"jersey sponsor\" ridimensionati e virati tono su tono, nonch\u00e9 l'assenza dei cognomi sulla schiena, mentre sul petto trovava posto un altro dettaglio del passato juventino come la \u00abscatolina\u00bb; nella circostanza venne approntato anche un completo \"vintage\" verde pino per i portieri.\nDivise speciali.\nNel corso della storia juventina si segnalano inoltre altre divise, utilizzate fugacemente in occasioni speciali. Solo tre rimangono quelle sfoggiate in gare ufficiali: quella celeste con bordini bianconeri fornita da Kappa il 20 aprile 1983, in occasione della semifinale di ritorno della Coppa dei Campioni sul campo dei polacchi del , \"de facto\" una variante del completo di cortesia blu stabilmente sfoggiato dal club tra gli anni 1970 e i primi anni 1980; la bianconera in stile \u00ab\"urban\"\u00bb, frutto della collaborazione tra adidas e il marchio londinese Palace, indossata il 30 ottobre 2019 nella gara interna di campionato contro il ; la rosa che rielabora la seconda maglia della stagione 2015-2016 secondo un'estetica \u00ab\"hand-painted\"\u00bb, frutto della collaborazione tra il succitato \"brand\" tedesco e il marchio Humanrace del cantautore Pharrell Williams, indossata il 25 ottobre 2020 nella gara interna di campionato contro il .\nAltro esempio di rilievo fu la maglia verde fornita da Kappa alla formazione Primavera juventina e sfoggiata nelle trasferte a cavallo tra gli anni 1970 e 1980.\nPer quanto concerne l'ambito non ufficiale, il 20 agosto 1986 ancora Kappa appront\u00f2 un kit nero con dettagli bianchi per un'amichevole precampionato a Roma contro la . Sempre il marchio torinese realizz\u00f2 nell'estate 1996 una casacca blu con dettagli gialli, basata sulla seconda divisa vittoriosa nella stagione precedente in finale di Champions League, ma con le due grandi stelle sulle spalle sostituite da bande logate, replicate anche sui pantaloncini: questa maglia \u00e8 colloquialmente nota come \u00abdei 4 Trofei\u00bb in quanto specificamente utilizzata dalla Juventus per un \"poker\" di amichevoli contro blasonate rivali.\nNel precampionato 2007 Nike appront\u00f2 una speciale \"summer shirt\", completamente bianca eccezion fatta per dei \"piping\" neri, con cui la squadra affront\u00f2 tutti gli impegni amichevoli precedenti il via ufficiale della stagione 2007-2008. Infine per l'amichevole contro l' del 5 gennaio 2012 a Dubai, partita d'addio del portiere saudita Mohamed Al-Deayea, viene sfoggiata una variante della prima divisa stagionale, con numerazione nera su pannello bianco.\nSponsor tecnici.\nIl primo e pi\u00f9 duraturo sponsor tecnico della Juventus \u00e8 stato Kappa, azienda torinese che ha fornito le divise bianconere dalla stagione 1978-1979 a quella 1999-2000, per un legame che ha fatto la storia del calcio protraendosi ininterrottamente per ben 22 anni. L'altra, longeva \"partnership\" tecnica juventina \u00e8 stata quella con Nike, stabilitasi per 12 anni consecutivi tra le stagioni 2003-2004 e 2014-2015. Subito dietro si attestano i legami con adidas, in essere dalla stagione 2015-2016, e con Lotto nel triennio 2000-2003; in quest'ultimo caso, nella stagione 2000-2001 il club affianc\u00f2 al marchio trevigiano il \"cosponsor\" CiaoWeb, portale web che \"de facto\" assurse a sponsor tecnico dell'annata.\nSimboli ufficiali.\nStemma.\nIl tradizionale stemma della Juventus ha avuto solo delle modeste variazioni dall'inizio del XX secolo, \u00abin quanto esso deve essere un punto di riferimento fisso e costante\u00bb. Alcuni dei suoi elementi sono utilizzati fin da sempre, quali lo scudo ovale riempito da pali bianchi e neri, con il nome del club impresso nella parte superiore, e il vincolo con la sua citt\u00e0 d'origine attraverso la rappresentazione dello scudo comunale.\nIl primo stemma societario, risalente al 1905, era bicromo e includeva attorno a s\u00e9 gli svolazzi in colore bianco ispirati allo scudo di Torino vigente a met\u00e0 del XIX secolo, incoronato con un cinto bianco in cui era iscritto l'allora motto societario basato su una frase del I secolo, in lingua latina, attribuita al teologo cristiano Paolo di Tarso: \"Non coronabitur nisi legitime certaverit\" (\"Non riceve la corona se non chi ha combattuto secondo le regole\"). Nel 1921, tali ornamenti furono rimpiazzati dalla denominazione per sottolineare la propria attivit\u00e0 primaria e, ulteriormente, venne aggiunta nella regione superiore la frase spostanto a quella inferiore la denominazione societaria, tutte e due a formare un arco.\nNel 1921 lo sfondo, in cui era riportato il nome del club in oro, mut\u00f2 il suo colore dal bianco originario a una sorta di blu elettrico ispirato alla tonalit\u00e0 del cielo vista dall'aviatore ed eroe di guerra italiano Francesco De Pinedo. L'altro elemento principale dello scudo juventino \u00e8 composto da un toro furioso dorato, inserito all'interno di una struttura esagonale blu a cui fu successivamente aggiunta una corona murale. Nel 1929 venne introdotto uno stemma bicromatico composto da nove strisce bianconere dentro lo scudo ovale, il nome del club su fondo nero contornato da una linea colore bianco e, occupando la met\u00e0 inferiore dello stemma, una zebra in posizione rampante rivolta verso l'Ovest ispirata in un'icona disegnata originalmente per la Juventus dal vignettista Carlin nel 1928, che la propose \u00abper antica nobilt\u00e0\u00bb e la present\u00f2 inserita all'interno di un scudo francese antico nero sulla rivista \"Guerin Sportivo\" sulla fine di quell'anno. Due anni pi\u00f9 tardi lo stemma juventino ritorn\u00f2 al modello usato nel 1921, subendo alcune modifiche: il toro furioso, mutuato dallo stemma cittadino, sar\u00e0 rintrodotto colorato in oro al posto della zebra e, come la corona murale, avr\u00e0 una dimensione considerevolmente maggiore in confronto al disegno originario, mentre che il nome del club sar\u00e0 scritto con caratteri squadrati. Il blu De Pinedo sar\u00e0 reinserito da sfondo del toro e la dicitura sociataria nonch\u00e9 usato per nel corso del decennio.\nDal 1940 al 1971 i colori impiegati nello stemma juventino furono prettamente il bianco e nero, con una fugace apparizione del grigio. Gli sfondi nei campi dello scudo e della scritta diventarono anch'essi bianchi, mentre la corona murale e il toro furioso della citt\u00e0 sabauda acquisirono, rispettivamente, toni neri e grigi.\nIn quell'anno lo stemma sub\u00ec un primo e importante \"restyling\", con i campi per lo scudo cittadino e la scritta che tornarono al colore blu, mentre lo scudo ovale, ora dai tratti pi\u00f9 tondeggianti rispetto al passato, venne ulteriormente bordato d'oro; venne inoltre inclusa all'interno dello stemma il riconoscimento sportivo della stella, che rimase tale sino alla stagione 1981-82 quando ne venne affiancata una seconda, dopo la vittoria del ventesimo titolo nazionale da parte del club. Nella stagione 1987-1988, in coincidenza con il novantenario del club, allo stemma venne temporaneamente aggiunta una corona ornamentale verde.\nNel 1990 lo stemma fu nuovamente modificato: gli elementi interni vennero ridimensionati, le due stelle si spostarono fuori dall'ovale, in alto, e lo sfondo del nome del club ritorn\u00f2 bianco con caratteri neri, mentre quello dello stemma con il toro, ora nero, vir\u00f2 verso l'oro. Nel 1997, in occasione del centenario del club, allo stemma societario venne inoltre affiancato un logo specifico per l'anniversario, \"Juvecentus\", consistente in un tratto grafico giallo che stilizzava il numero , inglobante a sua volta la denominazione dell'evento in un rettangolo bianconero, il tutto su fondo blu.\nL'ultima versione di questo storico stemma, realizzata dall'agenzia statunitense Interbrand e introdotta a Lisbona nell'ambito del , rappresenta un profondo \"redesign\" del precedente. All'interno dello scudo si possono osservare i seguenti elementi: nella parte superiore il nome della societ\u00e0 impresso in un'area bianca convessa, al di sopra di una curva color oro, la quale simboleggia l'onore; nella parte inferiore \u00e8 ravvisabile la forma di un toro furioso, simbolo del Comune di Torino, sormontato da una corona turrita. Le stelle sono state rimosse, in quanto considerate un riconoscimento sportivo \u2014 quindi, variabile nel tempo \u2014 e non un elemento d'identit\u00e0 del club:\nIl 16 gennaio 2017, durante la settimana della moda di Milano, al Museo nazionale della scienza e della tecnologia Leonardo da Vinci \u00e8 stato presentato un nuovo stemma societario, di fatto un vero e proprio logo, poi implementato dal club torinese a partire della stagione 2017-2018. Questo porta avanti una rinnovata identit\u00e0 societaria \u00abche vuole superare gli schemi tipici della tradizione calcistica ed esprime[re] il coraggio della discontinuit\u00e0\u00bb Realizzato ancora una volta da Interbrand, presenta uno stile minimalista e avveneristico \u2014 l'astrazione grafica lo rende replicabile su qualsiasi sfondo, caratteristica che lo distingue dai modelli tradizionalmente usati dalle societa calcistiche europee (pi\u00f9 simili a un scudo, retaggio dell'araldica civica) \u2014 coniugando diversi elementi iconografici usati dal club in passato: \u00e8 composto da un pittogramma che riproduce una lettera \u00abJ\u00bb maiuscola stilizzata \u2014 inserita negli anni 1940 sulle maglie di gioco e ormai divenuto un marchio commerciale bianconero \u2014, divisa in tre righe verticali e ispirata in una frase dell\"Avvocato\" Gianni Agnelli sul proprio rapporto con la Juventus; queste s'incurvano fino a tratteggiare e proiettare i bordi di uno scudo francese antico, rimandando cos\u00ec allo scudetto e, implicitamente, alla vittoria come principale obiettivo societario \u2014 motivo per cui \u00e8 anche definita un'immagine gestaltica. Sopra tale monogramma \u00e8 inserito orizzontalmente il \"wordmark\" scritto con un carattere creato appositamente per il club, denominato \"Juventus Fans\", composto da cinque stili tipografici diversi che invocano insieme le proprie tradizioni industriali e quelle delle origini, in bianco su campo nero:\nLa rinnovata identit\u00e0 visiva della Juventus \u00e8 stata premiata nel 2017 alla 55\u00aa edizione dei D&amp;AD Professional Awards di Londra, evento internazionale specializzato in disegno e direzione artistica: il logo del club ha ricevuto il Graphite Pencil della categoria \"Branding Schemes, Large Organisation\", mentre il carattere \"Juventus Fans\" ha ottenuto il Wood Pencil della categoria \"Crafts for Design, Typefaces\". Nello stesso anno, in occasione del 120\u00ba anniversario del club, allo stemma \u00e8 stato inoltre affiancato un logo specifico per le celebrazioni, \"#JUVE120\", consistente in un tratto grafico atto a stilizzare, attraverso la fusione tra lo \"Juventus Fans\" e le strisce bianconere, il numero . Infine, otto mesi pi\u00f9 tardi, il \"redesign\" della identit\u00e0 di marca juventina \u00e8 stato riconosciuto nella classifica \"The Best and Worst Identities of 2017\" condotta dalla rivista specializzata statunitense \"Brand New\", essendo inserito al primo posto nella categoria \"The Most Notable, Reviewed &amp; Noted\" e al sesto posto nella categoria \"The Best Reviewed\".\nNell'ambito di un graduale processo d'internazionalizzazione del club, tale logo viene ristilizzato nella stagione 2020-2021 con l'eliminazione del wordmark e il mantenimento del solo pittogramma, elevato a unico simbolo dell'immaginario juventino.\nIconografia.\nIspirata all'icona disegnata da Carlin nel 1928, con la fine degli anni 1970 il club introdusse come \"secondary logo\" la silhouette nera con righe diagonali bianche e nere della succitata zebra rampante: disegnata secondo uno stile affine all'op art, questa era abbinata, fino alla stagione 1981-1982, da una stella a rappresentare la vittoria di dieci campionati italiani. Sopra tale stemma fu aggiunto ulteriormente il \"wordmark\" e l'abbreviazione della ragione sociale \"Football Club\", scritti in nero su campo bianco \u2014 \u2014 a formare un arco; dopo l'assegnazione del ventesimo titolo nazionale al club piemontese e, di conseguenza, della seconda stella, entrambi i simboli furono affiancati sui lati del nome.\nInfine, durante la prima met\u00e0 degli anni 1990 il nome e le sigle della denominazione \"Football Club\" vennero inserite nella regione inferiore dello stemma, e le stelle in quella superiore.\nNel 2013 la zebra rampante della Juventus fu eletta dalla rivista specializzata in design e identit\u00e0 di marca \"Brand Identikit Magazine\" come il primo simbolo calcistico societario al mondo per emblematicit\u00e0 simbolica, per la sua qualit\u00e0 nel disegno, il livello di incisivit\u00e0 e l'emotivit\u00e0 differenziante:\nInni.\nLa Juventus ha avuto, complessivamente, cinque inni societari nel corso della sua storia, due dei quali sono stati pubblicati nel libro-LP \"Juventus primo amore. Storia sportiva e romantica della Juventus\" (1972), a cura del giornalista Sandro Ciotti con la collaborazione dei suoi colleghi Enrico Ameri e Bruno Mobrici. Il primo \u00e8 stato scritto dal poeta e letterato Corrado Corradino nel 1915 e risuonava in tutte le partite della squadra allo Stadio Comunale dal 1963 al 1972:\nIn tale anno, la casa discografica Durium ha inoltre pubblicato, su 45 giri, il secondo inno del club intitolato \"Juve, Juve\". Sul supporto fonografico risulta composto da Lubiak per il testo, da Renzo Cochis per la musica e cantato dagli Undici Bianconeri; in realt\u00e0 il pezzo vede l'ulteriore compartecipazione di Paolo Mario Limiti e Maurizio Seymandi per il testo e di Piero Cassano per la musica.\nNel 1991 Edizioni musicali Eraora ha pubblicato \"Semper Juventus\" (\"Sempre Juventus\" in lingua italiana), scritto e musicato dal professor Natalio Capranico, che l'inser\u00ec nell'album \"Antologia Musicale\" e che \u00e8 stato l'inno ufficiale del club fino alla stagione 1997-98, quando \u00e8 stato sostituito da \"Grande Juve, bella signora\", come parte di un progetto pubblicato dalla casa discografica italiana Fonit Cetra.\nQuattordici anni pi\u00f9 tardi, dopo un concorso indetto dalla societ\u00e0 nel corso dell'anno precedente tra i suoi tifosi, l'inno del club bianconero \u00e8 \"Juve (storia di un grande amore)\", scritto da Alessandra Torre e Claudio Guidetti, e poi riarrangiato nel 2007 dal cantante e musicista Paolo Belli. Scelto il 29 maggio 2005, nel corso dell'ultima sfida di campionato contro il Cagliari e in collegamento con il programma televisivo \"Quelli che il calcio\", dalla stagione 2007-08 l'inno \u2014 con diverso arrangiamento \u2014 risuona ogni volta che la squadra bianconera disputa una partita casalinga:\nMascotte.\nA partire dagli anni 1980, in coincidenza con l'apertura del calcio italiano a pratiche quali marketing e, in particolar modo, merchandising, la Juventus inizi\u00f2 ad affiancare ai suoi tradizionali simboli societari anche delle \"mascotte\", indirizzate soprattutto ai tifosi bianconeri di giovane et\u00e0. Intorno al 1985 fece il suo debutto la prima \"mascotte\" ufficiale del club, il cagnolino Giampi: questi era un bobtail con ciuffo bianconero, divisa juventina e fascia tricolore; di fatto una semplice \u00aboperazione-simpatia\u00bb che, nel nome, riprendeva quello della \"bandiera\" nonch\u00e9, al tempo, presidente del club Giampiero Boniperti.\nGiampi venne utilizzato dalla Juventus per il successivo decennio quando, all'inizio della stagione 1995-1996, in coincidenza con un rinnovamento nell'immagine della societ\u00e0 torinese, lasci\u00f2 il posto ad Alex: una \"mascotte\" che, gi\u00e0 dal nome, tradiva il legame con l'allora \"numero dieci\" della squadra, Alessandro Del Piero, di cui andava a rappresentare, n\u00e9 pi\u00f9 n\u00e9 meno, una versione caricaturale: in versione cartacea, Alex fu protagonista di alcune strisce a fumetti pubblicate all'interno dell'house organ del club, \"Hurr\u00e0 Juventus\", e nelle allegate pubblicazioni \"Forza Juve\" e \"Play Juve\" destinate ai fan pi\u00f9 acerbi; come pupazzo trov\u00f2 invece posto a bordocampo al Delle Alpi in occasione delle partite casalinghe della Juventus. Nell'ottobre 1999 fu poi la volta di Zig Zag, una zebra che, nel nome, voleva essere \u00abquasi un invito ai giocatori bianconeri a slalomeggiare nelle difese e segnare i gol decisivi per conquistare i tre punti della vittoria\u00bb.\nIn mezzo a queste, nel 1996, in vista delle celebrazioni per il centenario del club, \"Juvecentus\", venne appositamente creata Bun Bun, una stella vestita in maglia bianconera e antropomorfizzata a mo' di calciatore, atta ad accompagnare tutte le manifestazioni inerenti il primo secolo juventino.\nDopo alcuni anni in cui la Juventus rimase priva di una \"mascotte\" ufficiale, il 10 settembre 2015 venne presentata Jay, una zebra dai tratti e comportamenti antropomorfi, destinata a contrassegnare tutte le iniziative del club rivolte ai giovani fan bianconeri. Da segnalare inoltre come, in vista dei XX Giochi olimpici invernali ospitati nel 2006 dalla citt\u00e0 di Torino, nel biennio 2004-2005 la Juventus e i concittadini del \"adottarono\" Neve e Gliz, le due \"mascotte\" dell'evento a cinque cerchi, le quali animarono il pre-partita e l'intervallo delle sfide interne delle due squadre, nonch\u00e9 offerte come gadget dai capitani agli avversari.\nStile Juventus.\nIl cosiddetto \"Stile Juventus\" fu costituito con l'arrivo della famiglia Agnelli alla guida del club, ed \u00e8 riconosciuto come uno degli elementi che pi\u00f9 contraddistinguono l'identit\u00e0 del club piemontese; a volte indicato anche come \u00abSpirito Juventus\u00bb, \u00e8 una peculiare forma di gestione sportiva applicata all'interno della societ\u00e0, inerente all'amministrazione aziendale nonch\u00e9 alla cultura organizzativa, al fine di ottenere con maggior efficienza il successo. Spesso definito nell'endiatri nota come \u00abtre S\u00bb \u2014 \u00abSemplicit\u00e0, Seriet\u00e0, Sobriet\u00e0\u00bb, ebbe un ruolo decisivo nella svolta verso il professionismo e nell'ulteriore affermazione popolare del calcio in Italia, influendo \u2014 direttamente o indirettamente \u2014 anche nelle decisioni dirigenziali di altri club a partire dal secondo dopoguerra (come il alla fine degli anni 1930, l' sul finire degli anni 1950 e il nella seconda met\u00e0 degli anni 1980), ed emergendo quale modello organizzativo di riferimento per lo sport nella Penisola.\nAlcuni analisi nell'ambito delle scienze sociali conclusero che il termine, adottato dai mezzi di comunicazione di massa attorno agli anni 1930 (nonostante l'origine risalga gi\u00e0 al 1914) e attribuito all'avvocato torinese Edoardo Agnelli, descrive un duraturo modello di gestione sportiva-aziendale caratterizzato da una elevata capacit\u00e0 d'adattamento alla congiuntura nazionale e dalla continuit\u00e0 nel tempo dell'azionista di riferimento \u2014 iniziata nel 1923 e ininterrotta dal 1947 \u2014 e, di conseguenza, la sinergia tra la societ\u00e0 sportiva e la FIAT (pur non essendo mai stata gestita direttamente da essa), la pianificazione strategica e l'insieme di politiche amministrative introdotte con successo all'interno del club; altre caratteristiche sono i principi e valori che esso persegue quali \u00abcorrettezza, professionalit\u00e0, capacit\u00e0 di innovazione continua e capacit\u00e0 di perseguire e conseguire il risultato con tutte le proprie forze\u00bb.\nTuttavia l'espressione pu\u00f2 indicare anche un \"ethos\" sportivo riferito all'insieme di comportamenti, atteggiamenti e valori che fanno capo \u00aball'eleganza, alla parsimonia, alla misura, alla disciplina e alla concretezza\u00bb \u2014 apprezzati dalla piccola borghesia torinese e che lo contraddistinguono agli occhi della popolazione media italiana \u2014 espresso da varie personalit\u00e0 di rilievo legate alla Juventus quali giocatori, allenatori, dirigenti e presidenti; l'espressione ha anche qualche nesso con altri concetti inerenti al club quali \u00aborgoglio gobbo\u00bb, \u00abfino alla fine\u00bb e, pi\u00f9 complessivamente, \u00abemozione Juventus\u00bb e \u00abjuventinit\u00e0\u00bb, ovvero il senso d'orgoglio mostrato nel sostenere la squadra; oltre a far riferimento, per esteso, a qualsiasi aspetto della propria cultura sportiva, degli usi e dei costumi delle diverse personalit\u00e0 legate alla societ\u00e0, nonch\u00e9 alle caratteristiche dell'organizzazione interna e, inoltre \u2014 in virt\u00f9 delle origini del club nonch\u00e9 della stessa dinastia Agnelli \u2014, correlato intrinsecamente al cosiddetto \u00abstile sabaudo\u00bb strettamente affine alla cultura piemontese.\nSoprannomi.\nLa Juventus ha come principale soprannome quello di \"Signora\" o, in lingua piemontese, \"Madama\", appellativo che, secondo il giornalista Mario Pennacchia, ebbe la sua origine dalla semplificazione del giudizio \u00abOggi si \u00e8 vista una signora Juventus\u00bb espresso dopo una vittoria per sei reti a zero contro il nella giornata inaugurale del campionato di Prima Divisione 1925-1926. Inizialmente usato da diversi componenti all'interno del club quali giocatori e dirigenti, esso si \u00e8 esteso su scala nazionale dopo la vittoria della finalissima per il titolo contro l', venendo da allora definitivamente adottato dal tifo sportivo per riferirsi alla Juventus. A livello internazionale \u00e8 conosciuta come la \"Vecchia Signora\" o pi\u00f9 semplicemente \"La Vecchia\", in antifrasi spontaneo con il nome del club, e anche come \"La squadra d'Italia\" in ragione della diffusione dei propri sostenitori oltreconfine. Un altro celebre appellativo del sodalizio torinese \u00e8 \"La fidanzata d'Italia\", nato principalmente dalla stagione 1932-1933 a seguito della notevole crescita del numero di tifosi juventini durante i contemporanei successi del Quinquennio d'oro, dal profondo legame che proprio in quel periodo si instaur\u00f2 tra il club e la rappresentativa nazionale \u2014 cosa che porter\u00e0 il tifo sportivo a identificarle quasi come un'unica entit\u00e0 \u2014, oltrech\u00e9 per l'universalit\u00e0 innata del nome societario.\nSia i tifosi che i componenti della squadra vantano anche altri soprannomi quali \"I Bianco-neri\" \u2014 inizialmente scritto col trattino \u2014, per antonomasia dato che gli storici colori legati alla divisa casalinga sono il bianco e il nero \u2014 e seguendo la tradizione anglosassone e britannica di appellare i club sportivi secondo le tinte societarie \u2014, e \"Le Zebre\" o \"Zebrati\", per via della \"mascotte\" societaria e delle strisce che storicamente contraddistingono la maglia juventina.\nUn altro nomignolo, che avrebbe origine almeno dagli anni 1920, \u00e8 quello di \"Gobbi\" sicch\u00e9 la squadra \u00e8 occasionalmente appellata anche come \"La Gobba\" (dal piemontese \"gheuba\", in seguito deformato in \"goeba\" o \"g\u00f6ba\"). Caso particolare, questo ha preso col tempo una doppia valenza: se inizialmente veniva declinato principalmente in maniera spregiativa verso i giocatori e tifosi della Juventus, da parte dei sostenitori delle squadre rivali, col passare degli anni \u00e8 stato invece fatto proprio dagli stessi supporter bianconeri, e da allora fieramente ostentato \u2014 il cosiddetto \u00aborgoglio gobbo\u00bb \u2014 come sinonimo di un comportamento \u00abdeciso, voglioso, grintoso e determinato su tutti i fronti\u00bb.\nL'origine pi\u00f9 accreditata di questo termine risale tuttavia alla stagione 1957-1958, quando l\"undici\" piemontese indossava una casacca dall'ampia foggia, pi\u00f9 simile a una camicia, a differenza delle maglie aderenti usate dalle altre formazioni del tempo: quando i giocatori juventini correvano sul campo, la casacca, che sul petto aveva un'apertura con lacci, in stile inglese, generava un rigonfiamento sulla schiena (una sorta di \"effetto paracadute\") dando l'impressione che questi avessero, per l'appunto, la gobba. Soprattutto negli anni 1970 la curva Maratona, la sezione pi\u00f9 calda dei rivali storici del , intonava spesso il coro \u00abgheuba, gheuba\u00bb come sfott\u00f2 rivolto ai tifosi juventini durante il derby della Mole, in quanto tale appellativo definiva una donna anziana spesso ingobbita nonch\u00e9 fortunata, essendo per ci\u00f2 anche legato a quello pi\u00f9 diffuso di \"Vecchia Signora\".\nInfine, limitatamente agli anni 1970, la squadra \u00e8 stata inoltre conosciuta come \"[La] Signora Omicidi\", grazie ai suoi risultati sul campo, e \"La Sudista\", per la predisposizione societaria a puntare su giocatori d'origine meridionale nonch\u00e9, in senso pi\u00f9 ampio, per il marcato sostegno di cui fin dagli anni 1930 gode, in controtendenza rispetto agli altri club del Settentrione, in tale regione.\nInfluenza su altri club.\nOltre a ispirare la fondazione di numerose societ\u00e0 sportive, la Juventus e, pi\u00f9 particolarmente l'iconografia assunta nel corso della propria storia, influ\u00ec nella simbologia di circa trenta associazioni sportive professionistiche che hanno militato nella massima serie dei rispettivi campionati nazionali; ci\u00f2 in virt\u00f9 dei vari successi e la diffusione della tifoseria del club torinese, oltrech\u00e9 per iniziativa dei fondatori e/o dirigenti di tali societ\u00e0 \u2014 principalmente emigrati italiani \u2014 in diversi Paesi quali l'Australia e il Brasile nel mutuarne la propria missione e visione o anche per facilitare l'unione tra le rispettive comunit\u00e0 in quanto la Juventus, a partire dell'universalit\u00e0 del nome, \u00e8 ritenuta sia un elemento d'integrazione sociale che di connessione con il Paese d'origine."}
{"id": "1401365", "revid": "84184", "url": "https://it.wikipedia.org/wiki?curid=1401365", "title": "Bracco", "text": "Animali.\nNell'uso comune, con questo termine si intende di solito il bracco italiano."}
{"id": "1401366", "revid": "767487", "url": "https://it.wikipedia.org/wiki?curid=1401366", "title": "S\u0103nduleni", "text": "S\u0103nduleni \u00e8 un comune della Romania di 4.479 abitanti, ubicato nel distretto di Bac\u0103u, nella regione storica della Moldavia."}
{"id": "1401367", "revid": "1833487", "url": "https://it.wikipedia.org/wiki?curid=1401367", "title": "Rorbu", "text": "Il rorbu (letteralmente \"casa del rematore\"; a volte riferite come \"rorbuer\" al plurale) \u00e8 una tipica abitazione utilizzata dai pescatori norvegesi, particolarmente diffusa e caratteristica delle isole Lofoten e delle zone costiere della Norvegia settentrionale.\nIl rorbu \u00e8 un'abitazione palafittica costruita in legno e dipinta tipicamente di rosso. Talvolta edificati direttamente su un piano roccioso a ridosso della costa, questi edifici sono pi\u00f9 spesso costruiti su una palificazione conficcata nella roccia e nel fondo sabbioso.\nAbitazioni tradizionalmente assai spartane, in tempi pi\u00f9 recenti i rorbu sono stati ammodernati con molte comodit\u00e0, diventando accoglienti ed ambiti alloggi per il crescente numero di turisti che si recano nelle zone artiche."}
{"id": "1401369", "revid": "287204", "url": "https://it.wikipedia.org/wiki?curid=1401369", "title": "Sanduleni", "text": ""}
{"id": "1401371", "revid": "599013", "url": "https://it.wikipedia.org/wiki?curid=1401371", "title": "Li\u00e9dson", "text": "Soprannominato \"Levezinho\" (\"leggerino\") per il fisico esile, \u00e8 primatista di gol (25) con lo nelle competizioni UEFA per club.\nCarriera.\nClub.\nPunta rapida e dal grande senso del gol, dopo alcune esperienze in patria, in cui gioc\u00f2 anche con Flamengo e , arriv\u00f2 allo nel 2003. Nella stagione 2004-2005 si laure\u00f2 capocannoniere della Primeira Liga con 25 gol. Nella stagione 2005-2006 si piazz\u00f2 secondo nella classifica dei marcatori con 15 reti in 31 incontri (28 dei quali li gioc\u00f2 interamente) in 2 899 minuti giocati. Fu ancora capocannoniere della Superliga nella stagione 2006-2007.\nIl 31 gennaio 2011 lo Sporting Lisbona con un comunicato ufficiale sul proprio sito comunic\u00f2 di aver ceduto Li\u00e9dson a titolo definitivo ai brasiliani del Corinthians, con effetto dal 7 febbraio 2011. Con il club paulista si laure\u00f2 campione nazionale il 4 dicembre successivo in virt\u00f9 dello 0-0 con il Palmeiras. Liedson realizz\u00f2 12 gol in 28 presenze di campionato.\nIl 3 agosto 2012, rimasto svincolato, fu ingaggiato dal Flamengo firmando un contratto annuale. Il 10 ottobre 2012 segn\u00f2 il primo gol contro l'Atl\u00e9tico Goianiense.\nIl 24 gennaio 2013 pass\u00f2 in prestito di sei mesi al Porto, facendo dunque ritorno in Portogallo. Malgrado lo scarso impiego (6 presenze senza gol), alla 29\u00aa giornata, contro il , Li\u00e9dson fu decisivo fornendo a Kelvin l'assist per il gol del definitivo 2-1 per il Porto, realizzato nel finale di partita. Il successo consent\u00ec di superare il Benfica in vetta alla graduatoria. Nel turno seguente, l'ultimo di campionato, il Porto conserv\u00f2 il punto di vantaggio sul Benfica, vincendo il titolo.\nNazionale.\nDopo aver espresso il desiderio di giocare nella nazionale portoghese, non essendo mai stato convocato nella nazionale brasiliana, esord\u00ec il 6 settembre 2009 e con un colpo di testa nei minuti finali di gara diede il pareggio nella sfida di qualificazione al tra i lusitani e la . Convocato per il campionato del mondo di , segn\u00f2 un gol contro la , nella partita vinta per 7-0 dai suoi."}
{"id": "1401372", "revid": "33751", "url": "https://it.wikipedia.org/wiki?curid=1401372", "title": "Liedson da Silva Muniz", "text": ""}
{"id": "1401376", "revid": "633110", "url": "https://it.wikipedia.org/wiki?curid=1401376", "title": "Zona economica esclusiva", "text": "La zona economica esclusiva talvolta citata con l'acronimo ZEE \u00e8 un'area del mare, adiacente alle acque territoriali, in cui uno Stato costiero ha diritti sovrani per la gestione delle risorse naturali, giurisdizione in materia di installazione e uso di strutture artificiali o fisse, ricerca scientifica, protezione e conservazione dell'ambiente marino.\nDefinizione.\nIn base alla Convenzione delle Nazioni Unite sul diritto del mare (\"United Nations Convention on the Law of the Sea\", \"UNCLOS\"), la ZEE pu\u00f2 estendersi fino a 200 miglia dalle linee di base (\"baseline\") dalle quali viene misurata l'entit\u00e0 delle acque territoriali (\"territorial waters\"). Nel caso in cui l'ampiezza delle acque territoriali fosse di 12 miglia, la ZEE potrebbe avere l'estensione massima di 188 miglia. Come \u00e8 previsto per la \"zona contigua\" \u2014che, allorch\u00e9 esista, \u00e8 compresa all'interno della ZEE\u2014 la ZEE, perch\u00e9 diventi effettiva, deve essere proclamata formalmente nei confronti della comunit\u00e0 internazionale.\nRegolamentazione.\nLa ZEE ha valore meramente funzionale e assegna soltanto in esclusiva allo Stato rivierasco il diritto di sfruttare le risorse della colonna d'acqua sovrastante il fondale marino, non contemplando invece gli altri numerosi diritti spettanti al mare territoriale. Per quanto concerne le risorse del fondo e del sottosuolo marino la UNCLOS definisce l'istituto della Piattaforma continentale.\nIn caso di stati vicini o adiacenti (si pensi alla costa adriatica italiana e ai paesi balcanici), si utilizza il criterio dell'equidistanza (salva ovviamente diversa volont\u00e0 delle parti), ovvero della ricerca del punto equidistante fra le due linee di base dei rispettivi mari territoriali; detto in altri termini, rientrano nella zona esclusiva tutti i punti del mare che siano pi\u00f9 vicini alle coste di uno Stato rispetto a quelle dell'altro. Questo principio non \u00e8 stato comunque accettato come consuetudinario dal diritto internazionale (e quindi automaticamente vigente tra tutti gli Stati) e gli viene preferito l'accordo, che deve necessariamente basarsi sull'equit\u00e0, tra gli Stati.\nFondamento della ZEE.\nLa Convenzione delle Nazioni Unite sul diritto del mare \u00e8 stata redatta dalla \u00ab\"International Law Commission\"\u00bb dell'Organizzazione delle Nazioni Unite e adottata a Montego Bay il 10 dicembre 1982.\nIn Italia la UNCLOS \u00e8 entrata in vigore il 16 dicembre 1994 Alcuni stati non hanno ancora aderito alla Convenzione; fra questi, Eritrea, Iran, Israele, Libia, USA e Turchia. Gli USA, tuttavia, applicano la UNCLOS nelle parti in cui rispecchia il diritto internazionale consuetudinario, riconosciute merc\u00e9 la giurisprudenza delle competenti Corti internazionali.\nNel Mediterraneo.\nAncora alla fine degli anni novanta del XX secolo, nessun Paese che si affacciava sul mar Mediterraneo aveva proclamato ZEE, pur avendone il diritto. Alla base di questa situazione vi erano soprattutto delle considerazioni geografiche: in nessun punto del Mediterraneo le coste distano 400 o pi\u00f9 miglia dalle coste opposte di un altro Stato. Vi erano inoltre anche ragioni di opportunit\u00e0, ad es. evitare di turbare lo \"status quo\" per possibili dispute tra Grecia e Turchia. Il Mediterraneo era caratterizzato pertanto da estese aree di alto mare, ed esistevano soltanto delle limitate zone riservate alla pesca, come una ZEE maltese di 25 miglia.\nAlla fine del '900 questo principio \u00e8 stato minato per iniziative di alcuni stati:\nUna spinta alla creazione di ZEE \u00e8 venuta dalla politica di gestione delle risorse marine dell'Unione europea allo scopo di contrastare lo sviluppo della pesca illegale da parte di pescherecci di Paesi asiatici (\"vedi\" Politica comune della pesca).\nBibliografia.\nLibri francesi recenti a proposito delle ZEE:"}
{"id": "1401378", "revid": "188323", "url": "https://it.wikipedia.org/wiki?curid=1401378", "title": "Kawasaki ZZR 400", "text": ""}
{"id": "1401380", "revid": "767487", "url": "https://it.wikipedia.org/wiki?curid=1401380", "title": "S\u0103rata", "text": "S\u0103rata \u00e8 un comune della Romania di 2.304 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 2 villaggi: B\u0103l\u021bata e S\u0103rata.\nS\u0103rata \u00e8 comune autonomo a seguito della Legge N. 84 del 5 aprile 2004, essendo stato scorporato dal comune di Nicolae B\u0103lcescu."}
{"id": "1401382", "revid": "1305772", "url": "https://it.wikipedia.org/wiki?curid=1401382", "title": "Sarata", "text": ""}
{"id": "1401387", "revid": "114438243", "url": "https://it.wikipedia.org/wiki?curid=1401387", "title": "Stellite", "text": "Stellite \u00e8 il nome commerciale di una lega cobalto-cromo, brevettata dalla Deloro Stellite Company, ora Kennametal Stellite.\nStoria.\nLa stellite fu inventata da Elwood Haynes, un inventore americano nonch\u00e9 esperto di metallurgia, nel 1906.\nHaynes scopr\u00ec l'elevata resistenza meccanica, alla corrosione e all'usura del sistema binario cobalto-cromo nonch\u00e9 l'effetto rinforzante apportato alla lega da elementi come il tungsteno e il molibdeno.\nSuccessivamente nel 1912 Haynes fond\u00f2 a Kokomo la Haynes Stellite Company.\nComposizione chimica e tipologie.\nLe leghe di cobalto e cromo vengono indurite essenzialmente per soluzione solida e per precipitazione e di conseguenza la loro composizione chimica prevede la presenza di altri elementi, oltre al cobalto e cromo, quali carbonio, ferro, nichel, silicio, manganese. Alla lega cobalto-cromo vengono aggiunte anche percentuali di molibdeno e tungsteno.\nGli elementi di lega conferiscono al cobalto le seguenti caratteristiche:\nNe esistono diverse versioni che si differenziano per la tipologia e la percentuale degli elementi di lega aggiunti al Co metallico di base. Le varianti pi\u00f9 note sono Stellite grado 1, 6, 12 e 21 che presentano le seguenti percentuali medie di elementi principali di lega oltre al metallo base (Co): \nPropriet\u00e0.\nLa stellite presenta una durezza relativamente alta, (leghe resistenti ad usura), notevole tenacit\u00e0 e un'elevata resistenza alle alte temperature; inoltre \u00e8 resistente alla corrosione e non ha propriet\u00e0 magnetiche.\nLe principali propriet\u00e0 meccaniche della stellite sono:\ndove:\nDalla tabella si evince che maggiore \u00e8 il tenore di tungsteno, maggiore \u00e8 la durezza della stellite.\nProduzione.\nIl processo di fabbricazione \u00e8 simile a quello dell'acciaio.\nSi pu\u00f2 ottenere sotto forma di barre o vergelle o di bacchette come riporto antiusura nei processi di saldatura. In saldatura si usa anche in polvere, sempre come riporto antiusura.\nApplicazioni.\nGrazie alle sue propriet\u00e0 la stellite viene usata quando le condizioni di utilizzo sono molto severe.\nLe applicazioni principali di queste leghe sono:\nSi possono anche realizzare taglienti per utensili dalle propriet\u00e0 intermedie tra gli acciai rapidi e i carburi cementati: pi\u00f9 resistenti dei primi all'usura alle alte temperature, pi\u00f9 tenaci dei secondi."}
{"id": "1401389", "revid": "767487", "url": "https://it.wikipedia.org/wiki?curid=1401389", "title": "S\u0103uce\u0219ti", "text": "S\u0103uce\u0219ti \u00e8 un comune della Romania di 4.780 abitanti, ubicato nel distretto di Bac\u0103u, nella regione storica della Moldavia."}
{"id": "1401390", "revid": "287204", "url": "https://it.wikipedia.org/wiki?curid=1401390", "title": "Saucesti", "text": ""}
{"id": "1401393", "revid": "80030", "url": "https://it.wikipedia.org/wiki?curid=1401393", "title": "Spiridon di Pe\u010derska", "text": "Biografia.\nLa sua agiografia \u00e8 contenuta nei \"Pateriki del Monastero delle Grotte di Kiev\", redatti tra l'XI e il XIII secolo.\nDescritto dai testi come \"ignorante ma non stupido\", Spiridon aveva come compito all'interno del Monastero delle grotte di Kiev quello di preparare l'impasto e la realizzazione delle Prososfora, il pane eucaristico della liturgia ortodossa. Nonostante fosse completamente analfabeta, i Pateriki raccontano che avesse imparato a memoria una grandissima quantit\u00e0 di Salmi che cantava nell'adempimento del proprio lavoro.\nCulto.\nGi\u00e0 in vita gli furono attribuiti diversi miracoli, tanto da renderlo oggetto di devozione dai cittadini di Kiev e dagli altri monaci. In particolare si narra che una volta gli fosse andata completamente a fuoco la tonaca che indossava. Spento l'incendio leggenda vuole che non solo non avesse sul corpo alcuna bruciatura ma che la tonaca stessa fosse rimasta perfettamente integra."}
{"id": "1401394", "revid": "767487", "url": "https://it.wikipedia.org/wiki?curid=1401394", "title": "Scor\u021beni (Bac\u0103u)", "text": "Scor\u0163eni \u00e8 un comune della Romania di 3.146 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 6 villaggi: Bogd\u0103ne\u0219ti, Grigoreni, Flore\u0219ti, Scorteni, \u0218erpeni, Stejaru."}
{"id": "1401400", "revid": "115549", "url": "https://it.wikipedia.org/wiki?curid=1401400", "title": "Internazionale Football Club 1930-1931", "text": ""}
{"id": "1401401", "revid": "339392", "url": "https://it.wikipedia.org/wiki?curid=1401401", "title": "Internazionale Football Club 1931-1932", "text": ""}
{"id": "1401402", "revid": "115549", "url": "https://it.wikipedia.org/wiki?curid=1401402", "title": "Internazionale Football Club 1932-1933", "text": ""}
{"id": "1401403", "revid": "115549", "url": "https://it.wikipedia.org/wiki?curid=1401403", "title": "Internazionale Football Club 1933-1934", "text": ""}
{"id": "1401404", "revid": "115549", "url": "https://it.wikipedia.org/wiki?curid=1401404", "title": "Internazionale Football Club 1934-1935", "text": ""}
{"id": "1401405", "revid": "110157", "url": "https://it.wikipedia.org/wiki?curid=1401405", "title": "Banco di Sardegna", "text": "Banco di Sardegna S.p.A. \u00e8 un istituto di credito italiano di propriet\u00e0 del gruppo BPER Banca.\nLa sua sede legale \u00e8 a Cagliari e la direzione generale e amministrativa \u00e8 a Sassari.\n\u00c8 stata quotata alla Borsa di Milano dove era presente nell'indice FTSE Italia Small Cap con le sole azioni di risparmio, fino al 18 settembre 2020 quando \u00e8 diventata efficace la loro conversione obbligatoria in azioni ordinarie.\nStoria.\nNella prima met\u00e0 del Seicento nascono i \"monti di soccorso\", per aiutare i contadini sardi a procurarsi grano e orzo senza dover ricorrere all'usura o ipotecare il raccolto futuro. Il patrimonio dei monti era il risultato di uno sforzo collettivo, alimentato in parte dal grano versato dai membri della comunit\u00e0, in parte dal lavoro gratuito svolto dagli agricoltori su terreni scelti dagli amministratori dei monti stessi. Con la riforma Bogino del 1767 e le successive, i monti di soccorso si trasformano in monti frumentari o, meglio conosciuti in Sardegna, come monti granatici, e successivamente in monti nummari, concepiti per aiutare gli agricoltori con anticipazioni in denaro a basso tasso di interesse.\nTra la fine dell\u2019Ottocento e i primi dei Novecento si procedette ad un riordino complessivo del credito agrario, che port\u00f2 alla nascita delle casse ademprivili di Cagliari e Sassari. Le casse amministravano i terreni rimasti al demanio dopo l\u2019abolizione dei diritti d\u2019uso collettivo sulle terre e i monti diventarono i principali intermediari sul territorio assumendo, nel 1924, la denominazione di \"Casse Comunali di Credito Agrario\".\nNel 1953, a seguito della fusione dell\"'Istituto di Credito Agrario per la Sardegna\" e dello stesso Banco di Sardegna di Cagliari, nacque il \"Banco di Sardegna\", sotto forma di istituto di credito di diritto pubblico, con sede legale a Cagliari e sede amministrativa e direzione generale a Sassari. L\u2019attivit\u00e0 operativa inizi\u00f2 due anni dopo, nel 1955. La costituzione della \"Sezione autonoma per il finanziamento di opere pubbliche e di impianti di pubblica utilit\u00e0\", ma, soprattutto, l'approvazione della legge 40 del 1976 permise all'istituto di avere posizione dominante, nella promozione, assistenza e consulenza a favore delle imprese artigiane e quindi di essere a pieno titolo determinante nella formazione del tessuto produttivo isolano.\nL'8 agosto 1992 si trasform\u00f2 in societ\u00e0 per azioni e confer\u00ec le proprie azioni alla \"Fondazione Banco di Sardegna\" (oggi rinominata \"Fondazione di Sardegna\"). Vennero quindi a definirsi due distinte entit\u00e0: la \"Banco di Sardegna S.p.A.\", che, oltre all'azienda bancaria, incorporava in s\u00e9 le preesistenti tre sezioni speciali di credito a medio-lungo termine (agrario, fondiario e finanziamento opere pubbliche) e la fondazione. Nel 1993 acquis\u00ec la Banca di Sassari, che ne divenne una sua controllata fino al 2016, quando gli sportelli della Banca di Sassari confluirono nella rete del Banco di Sardegna.\nNel 2001 la fondazione cedette il 51% del capitale sociale alla Banca Popolare dell\u2019Emilia Romagna, entrando a far parte del Gruppo BPER, che, seppur mantenendo e riconfermando il ruolo di banca di riferimento in Sardegna con la quasi totalit\u00e0 delle filiali presenti nel territorio isolano, sanc\u00ec la fine della propriet\u00e0 sarda.\nNel luglio 2019 il Gruppo BPER ha perfezionato l\u2019acquisizione del Banco di Sardegna. L\u2019istituto di credito modenese ha acquisito dalla Fondazione di Sardegna il 49% del capitale sociale ordinario e il 36,90% circa delle azioni privilegiate della banca, e ora detiene il 100% del capitale ordinario e il 98,67% circa delle azioni privilegiate. Nel novembre 2019 BPER Banca incorpora Unipol Banca; per effetto di tale decisione, l\u2019Antitrust ha imposto che in Sardegna gli sportelli di Unipol Banca fossero ceduti ad un soggetto estraneo al gruppo.\nIl 18 settembre 2020 \u00e8 diventata efficace la conversione obbligatoria delle azioni di risparmio, le uniche quotate, in azioni ordinarie, con il conseguente delisting dalla Borsa Italiana.\nAzionariato.\nIl capitale sociale \u00e8 diviso in azioni ordinarie, di risparmio quotate e privilegiate.\nFino al 2019 le azioni ordinarie erano detenute per il 51% da BPER Banca S.p.A. e per il 49% dalla \"Fondazione di Sardegna\".\nDal 2019 BPER Banca S.p.A. detiene il 100% delle azioni ordinarie Banco di Sardegna S.p.A., diventando il socio unico della banca sarda.\nBPER Banca S.p.A. ha inoltre il 94,397% delle azioni privilegiate.\nFiliali.\nL'istituto ha in Sardegna il suo principale business e l\u00ec sono presenti la stragrande maggioranza delle filiali, in totale 334. Nel corso della sua storia per\u00f2 nove filiali sono state aperte sul territorio peninsulare: tre a Roma (due nel centro storico e una all'EUR) e una a Civitavecchia, Livorno, La Spezia, Genova (la prima delle filiali non nell'isola), Savona e Milano.\nAlcune di queste risiedono in palazzi storici e di particolare pregio architettonico. La sede legale e amministrativa a Sassari si trova in un palazzo appositamente costruito per l'istituto tra il 1924 e il 1927, sulla base del progetto dell\u2019ingegnere Bruno Cipelli, gi\u00e0 autore a Sassari del palazzo delle Poste e del politeama Verdi; vi sono contenute le opere pi\u00f9 importanti del patrimonio artistico del Banco, in particolare le collezioni di Sironi e Nava, le monete, gli argenti e le carte geografiche. La sede a Cagliari invece \u00e8 in un imponente palazzo in viale Bonaria costruito nel dopoguerra in una zona colpita dai bombardamenti alleati del 1943 e dove si trova un giardino esterno che ospita, assieme agli uffici, una parte consistente della collezione di statue e dipinti del Banco.\nIn Italia, a Genova, l'istituto acquis\u00ec Palazzo Giacomo Spinola per instaurarci la prima filiale fuori Sardegna. Il palazzo, facente parte del sistema dei Rolli, le dimore storiche costruite tra il '500 e il '600, oggi riconosciute Patrimonio dell'Umanit\u00e0 dall'UNESCO, dopo l\u2019acquisto da parte del Banco di Sardegna, \u00e8 stato oggetto di un restauro durato cinque anni, che ha pienamente recuperato anche le testimonianze architettoniche pi\u00f9 antiche.\nAltre filiali di pregio sono presenti in Sardegna, come quelle di Santadi, Fordongianus e Mores, situate in vecchi monti granatici, ovvero i vecchi edifici comunali diffusisi nell'isola a partire dal '600 che fungevano da deposito \"bancario\" del grano, e che il Banco di Sardegna volle recuperare a testimoniare una sorta di continuit\u00e0, ma anche a Orgosolo, dove la facciata \u00e8 impreziosita da murales dell'artista Francesco Costanzo."}
{"id": "1401406", "revid": "767487", "url": "https://it.wikipedia.org/wiki?curid=1401406", "title": "Secuieni (Bac\u0103u)", "text": "Secuieni \u00e8 un comune della Romania di 2.132 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 6 villaggi: Berbiceni, Chiticeni, Fundeni, Glodi\u0219oarele, Secuieni, V\u0103leni.\nA seguito della Legge N. 67 del 23 marzo 2005, i villaggi di B\u0103lu\u015fa, Ciuture\u015fti, Odobe\u015fti e Tisa-Silvestri sono stati separati dal comune, andando a formare il nuovo comune di Odobe\u0219ti."}
{"id": "1401407", "revid": "115549", "url": "https://it.wikipedia.org/wiki?curid=1401407", "title": "Internazionale Football Club 1935-1936", "text": ""}
{"id": "1401408", "revid": "115549", "url": "https://it.wikipedia.org/wiki?curid=1401408", "title": "Internazionale Football Club 1936-1937", "text": ""}
{"id": "1401409", "revid": "115549", "url": "https://it.wikipedia.org/wiki?curid=1401409", "title": "Internazionale Football Club 1937-1938", "text": ""}
{"id": "1401410", "revid": "115549", "url": "https://it.wikipedia.org/wiki?curid=1401410", "title": "Internazionale Football Club 1938-1939", "text": ""}
{"id": "1401411", "revid": "115549", "url": "https://it.wikipedia.org/wiki?curid=1401411", "title": "Internazionale Football Club 1939-1940", "text": ""}
{"id": "1401413", "revid": "767487", "url": "https://it.wikipedia.org/wiki?curid=1401413", "title": "Solon\u021b", "text": "Solon\u021b \u00e8 un comune della Romania di 3.841 abitanti, ubicato nel distretto di Bac\u0103u, nella regione storica della Moldavia."}
{"id": "1401415", "revid": "287204", "url": "https://it.wikipedia.org/wiki?curid=1401415", "title": "Solont", "text": ""}
{"id": "1401418", "revid": "1718925", "url": "https://it.wikipedia.org/wiki?curid=1401418", "title": "Tem\u00f9", "text": "Tem\u00f9 (\"Tem\u00f6\" in dialetto camuno) \u00e8 un comune italiano di abitanti della Val Camonica, in provincia di Brescia, in Lombardia.\nGeografia fisica.\nTerritorio.\nLe frazioni di Tem\u00f9 sono: Lecan\u00f9 (1.250 m.), Pontagna (1.164 m.), Villa Dalegno (1.380 m.).\nStoria.\nNel 774 d.C., nel documento di donazione della Valle Camonica da parte di Carlo Magno al monastero di San Martino di Tours (Abbazia di Marmoutier), la parte pi\u00f9 settentrionale della vallata, al confine con Trentino, \u00e8 denominata \"Dalania\": \nIn epoca medievale e moderna il nome diviene \"Daligno\" o \"Dalegno\". In et\u00e0 veneziana (1428-1797) una delle divisioni amministrative della Valle Camonica era composta dalle due comunit\u00e0 non confinanti di Borno e Dalegno.\nAttorno all'anno Mille, la chiesa matrice della comunit\u00e0 di Dalegno, quella di San Martino di Villa Dalegno, ottiene la facolt\u00e0 di avere una fonte battesimale, senza dover rifarsi a quella della pieve di Edolo.\nNel 1158 il vescovo di Brescia Raimondo: \"in specifico, in riguardo a ogni onore, distretto e castellanza di Dalegno e di ogni diritto di imporre la decima, quale esiste adesso ed esister\u00e0 nel tempo a venire, che nel territorio di Delegno e nelle sue pertinenze (...) e inoltre dell'onore e del distretto che il vescovo ha in Cimbergo vengano investiti Pietro e Laffranco Martinengo\".\nIl 18 gennaio 1350 il vescovo di Brescia Bernardo Tricardo investe iure feudi dei diritti di decima nei territori di Dalegno la comunit\u00e0 e gli uomini di Dalegno.\nAlla pace di Breno del 31 dicembre 1398 i rappresentanti della comunit\u00e0 di Dalegno, Giacomo di Faustino Favalino e il notaio Antonio Pedercino di Davena, si schierarono sulla sponda ghibellina.\nIl 9 aprile 1411 Giovanni Federici viene nominato da Giovanni Maria Visconti di Milano conte della \"Contea di Edolo e Dalegno\".\nNel 1371 si firma presso la casa dei Federici di Edolo un accordo tra i pastori di M\u00f9 e quelli di Dalegno che vietavano loro di accedere alle malghe sul monte Avio.\nGeografia antropica.\nLe frazioni di Tem\u00f9 sono:\nMonumenti e luoghi d'interesse.\nArchitetture religiose.\nLe chiese di Tem\u00f9 sono:\nArchitetture civili.\nCasa per ferie \"Pino Silvestre\".\nCon il mandato di don Francesco Foglio, in carica a Travagliato dal 1945 al 1969, si deve la costruzione di una grande casa per ferie chiamata \"Pino Silvestre\".\nSita in via Adamello \u00e8 stata edificata a partire dal 1957 e ristrutturata e abbellita nel 1985 da Luigi Barucco in memoria dei suoi cari. Ogni anno ospita gruppi oratoriali, famiglie e giovani anche di altri centri parrocchiali.\nLa struttura \u00e8 inserita in un'area di 3,987 m\u00b2. Nell'area \u00e8 presente una lunga scalinata e un ampio scivolo che dalla strada conducono fino all'edificio. La struttura si presenta totalmente simmetrica nella parte antistante e al piano terra \u00e8 presente un ingresso con una segreteria e un'infermeria; nell'ala ovest un salone ricreativo e nell'ala est il refettorio. Nella parte retrostante \u00e8 presente una cucina con stanze ricettive, ripostigli e vani tecnici disposti sotto un terrapieno. Lo scalone centrale d\u00e0 accesso ai tre piani superiori suddivisi nelle due ale che comprendono 15 camere da letto con letti a castello nella parte anteriore e sul retro sono state previste 6 camere per il personale con relativi bagni, sempre disposte sui tre piani. Nell'ala ovest dell'ultimo piano \u00e8 presente una cappella per le funzioni religiose.\nNel corso degli anni successivi venne ripetutamente ristrutturata e adeguata alle esigenze architettoniche del nuovo secolo.\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Tem\u00f9 \u00e8 \"C\u00e8c\", che in dialetto sta ad indicare il picchio verde.\nCultura.\nMusei.\nTem\u00f9 \u00e8 sede del Museo della Guerra Bianca in Adamello.\nEconomia.\nTurismo.\nMalgrado il territorio, grazie alle meravigliose risorse ambientali e paesaggistiche abbia innata vocazione per un turismo di qualit\u00e0, oggi l'economia del Comune si basa \nessenzialmente sul mercato dell'edilizia residenziale (seconde case e residence) in relazione all'attivit\u00e0 del vicino comprensorio sciistico Adamello Ski.\nIl territorio montano di Tem\u00f9, un tempo utilizzato principalmente per l'agricoltura, ha visto nel tempo ridursi fin quasi a scomparire tutte le attivit\u00e0 ad essa collegate quali piccoli caseifici, forni, segherie.\nL'attivit\u00e0 turistica nel periodo estivo \u00e8 sottodimensionata rispetto alla ricchezza naturalistica e di tradizioni del territorio, mentre eccessivo \u00e8 lo sfruttamento nel periodo invernale, per l'attivit\u00e0 sciistica.\nIl comune di Tem\u00f9, come tutti i comuni limitrofi, a partire dagli anni sessanta \u00e8 stato interessato da un pressivo fenomeno di emigrazione tuttora in atto. Non aiuta l'eccessivo sfruttamento della sola stagione invernale, che richiama localmente soltanto attivit\u00e0 (e lavoratori) a carattere prevalentemente stagionale.\nInfrastrutture e trasporti.\nStrade.\n\u00c8 attraversato dalla Strada statale 42 del Tonale e della Mendola\nImpianti a fune.\nl'impianto a fune principale di Tem\u00f9 \u00e8 la seggiovia che collega la citt\u00e0 al rifugio Roccolo Ventura; in inverno durante la stagione sciistica dal rifugio partono altre seggiovie che collegano le varie piste da sci.\nAmministrazione.\nUnione di comuni.\nTem\u00f9 fa parte dell\"'Unione Comuni dell'Alta Valle Camonica\", assieme ai comuni di Ponte di Legno, Vione, Vezza d'Oglio, Incudine e Monno.\nL'unione di comuni, che ha sede a Ponte di Legno, \u00e8 stata creata il 30 ottobre 2000, ed ha una superficie di circa 284,10\u00a0km\u00b2.\nFusione con Ponte di Legno.\nIl 28 ottobre 2012 \u00e8 stata sottoposta a referendum la fusione fra i comuni di Ponte di Legno e Tem\u00f9. La proposta non \u00e8 stata approvata e lo stesso \u00e8 accaduto nel 2017.\nSport.\nIn stretta correlazione con lo sviluppo del comprensorio sciistico di Ponte di Legno-Tonale il paese ha subito un progressivo calo demografico per emigrazione verso i maggiori centri cittadini della Lombardia, a favore di una conversione della struttura abitativa da permanente a stagionale grazie all'afflusso di migliaia di turisti che popolano il comune nei periodi turistici, in particolare in quello invernale, dedicato allo sci."}
{"id": "1401423", "revid": "767487", "url": "https://it.wikipedia.org/wiki?curid=1401423", "title": "St\u0103ni\u0219e\u0219ti", "text": "St\u0103ni\u0219e\u0219ti \u00e8 un comune della Romania di 4.747 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 9 villaggi: Balote\u0219ti, Belciuneasa, Bene\u0219ti, Cr\u0103ie\u0219ti, Gorghe\u0219ti, Slobozia, Slobozia Noua, St\u0103ni\u0219e\u0219ti, V\u0103leni."}
{"id": "1401425", "revid": "287204", "url": "https://it.wikipedia.org/wiki?curid=1401425", "title": "Stanisesti", "text": ""}
{"id": "1401428", "revid": "124123", "url": "https://it.wikipedia.org/wiki?curid=1401428", "title": "Nati nel 180", "text": ""}
{"id": "1401430", "revid": "767487", "url": "https://it.wikipedia.org/wiki?curid=1401430", "title": "Strugari", "text": "Strugari \u00e8 un comune della Romania di 2.565 abitanti, ubicato nel distretto di Bac\u0103u, nella regione storica della Moldavia."}
{"id": "1401432", "revid": "85405", "url": "https://it.wikipedia.org/wiki?curid=1401432", "title": "Mikhail Borisovi\u010d Piotrovsky", "text": ""}
{"id": "1401438", "revid": "1005847", "url": "https://it.wikipedia.org/wiki?curid=1401438", "title": "Elezioni parlamentari in Grecia del 2007", "text": "Le elezioni parlamentari in Grecia del 2007 si tennero il 16 settembre per il rinnovo del Parlamento ellenico. Esse videro la vittoria di Nuova Democrazia di K\u014dstas Karamanl\u012bs, che fu confermato Primo ministro."}
{"id": "1401441", "revid": "115549", "url": "https://it.wikipedia.org/wiki?curid=1401441", "title": "Internazionale Football Club 1941-1942", "text": ""}
{"id": "1401442", "revid": "115549", "url": "https://it.wikipedia.org/wiki?curid=1401442", "title": "Internazionale Football Club 1940-1941", "text": ""}
{"id": "1401443", "revid": "115549", "url": "https://it.wikipedia.org/wiki?curid=1401443", "title": "Internazionale Football Club 1942-1943", "text": ""}
{"id": "1401444", "revid": "339392", "url": "https://it.wikipedia.org/wiki?curid=1401444", "title": "Internazionale Football Club 1945-1946", "text": ""}
{"id": "1401445", "revid": "767487", "url": "https://it.wikipedia.org/wiki?curid=1401445", "title": "\u0218tefan cel Mare (Bac\u0103u)", "text": "\u015etefan cel Mare \u00e8 un comune della Romania di 4.298 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 2 villaggi: Negoie\u0219ti e \u0218tefan cel Mare.\nAi sensi della Legge N. 67 del 23 marzo 2005, i villaggi di Buciumi e R\u0103c\u0103u\u0163i sono stati scorporati dal comune per andare a formare il nuovo comune di Buciumi."}
{"id": "1401448", "revid": "123400142", "url": "https://it.wikipedia.org/wiki?curid=1401448", "title": "I figli di Armageddon", "text": "I figli di Armageddon (il titolo originale in inglese \u00e8 \"Armageddon's children\") \u00e8 il primo libro della trilogia La genesi di Shannara scritto da Terry Brooks. L'autore in questa nuova opera, racconta la nascita delle quattro terre, dalle ceneri delle Grandi Guerre.\nTrama.\nLa lotta tra bene e male, tra il Verbo e il Vuoto volge al termine. Ed \u00e8 il male a prevalere.\nL'umanit\u00e0 che aveva raggiunto livelli di evoluzione senza precedenti, ha ceduto all'avidit\u00e0 e all'odio. Le guerre si sono estese come macchie d'olio, mentre le armi utilizzate si facevano via via pi\u00f9 letali. I pochi superstiti lottano per la sopravvivenza in un mondo devastato dalle radiazioni e dalle infezioni mortali causate dagli attacchi batteriologici.\nIl tessuto sociale \u00e8 andato in frantumi, le uniche oasi di pace sono le Fortezze, dove gli uomini cercano di ricreare una parvenza di civilt\u00e0.\nMa ogni possibilit\u00e0 di riuscita \u00e8 minata dalla presenza degli ex uomini. Corrotti dalle malattie e dai veleni, si stanno rapidamente trasformando in demoni con un unico obiettivo: distruggere definitivamente la razza umana.\nNelle rovine della citt\u00e0 di Seattle, un ragazzo di nome Falco e i suoi compagni, gli spettri, tentano di sopravvivere in mezzo alla devastazione. Il loro gruppo \u00e8 formato da alcuni ragazzi: Falco, Gufo, Passero, Scoiattolo, Fiume, Pantera, Orso, Fiamma, Gesso e infine Aggiusta. Per salvare la vita a una ragazza estranea al gruppo, Falco decide di chiedere aiuto a Tessa, una ragazza che vive in una fortezza. Il rischio \u00e8 alto: per la paura di epidemie gli abitanti considerano le medicine un tesoro prezioso, da non condividere con nessuno.\nLa ragazza, per\u00f2, profondamente innamorata di Falco accetta di aiutarlo.\nNel frattempo Logan Tom, uno degli ultimi Cavalieri del Verbo, \u00e8 in preda allo sconforto. La sua missione \u00e8 quella di servire il verbo nella lotta contro i demoni, una guerra chiaramente persa. Per ogni demone da lui ucciso, per ogni campo di schiavit\u00f9 che distrugge, ne spuntano altri cento. Proprio quando anche le sue ultime speranze stavano spegnandosi, gli viene affidato un compito della massima importanza. C'\u00e8 ancora una possibilit\u00e0 per il genere umano. Esiste una creatura, il Variante, dotata di poteri magici talmente forti da poter ribaltare la situazione. Ma questo essere pu\u00f2 assumere qualsiasi forma e non ha alcuna conoscenza della sua reale identit\u00e0 e dei suoi poteri. A Logan Tom, dunque, il compito di trovarlo e di aiutarlo nella sua impresa.\nA indicargli la via un potente amuleto: le ossa della mano destra di Nest Freemark, una donna che aveva salvato e protetto il Variante, che era divenuto suo figlio.\nAnche un altro cavaliere del verbo \u00e8 chiamato ad un compito di eccezionale importanza. Dopo aver salvato un gran numero di bambini da alcune fortezze sotto assedio, ad Angela Perez viene chiesto di ritrovare gli Elfi. Per secoli ritenute creature delle favole, esistono davvero e si nascondono nelle foreste del Cintra. A guidarla nel suo viaggio una creatura di Feire, Ailie, capace di convincere gli elfi ad ascoltare il Cavaliere del Verbo.\nA Seattle la situazione peggiora di giorno in giorno. Le medicine rubate da Tessa si rivelano inutili, quando Falco trova l'altra banda di ragazzi massacrata nel loro nascondiglio. Mentre sta tornando a casa, il rifugio egli Spettri \u00e8 attaccato da un millepiedi gigante. Ma il coraggio dei ragazzi e l'intervento del loro grosso cane, Cheney, riescono a sconfiggerlo. Appena rientrato a casa, Falco decide che \u00e8 giunto il tempo di allontanarsi definitivamente dalla citt\u00e0. Nell'immediato, per\u00f2, si dedica a vegliare il cane, ridotto in fin di vita dalle ferite del millepiedi. Nella notte, una strana sensazione di calore pervade il giovane mentre, accarezzando il cane, ricorda quante volte Cheney gli abbia salvato la vita. Al mattino seguente gli spettri sono sorpresi ed entusiasti. Il loro amato quattro zampe \u00e8 in piena forma, come se nulla fosse successo. Incominciando a fare i preparativi per la partenza, i ragazzi si chiedono come sia possibile. In compenso i demoni non hanno dubbi. Loro hanno capito subito quello che \u00e8 successo. Non conoscono i particolari, ma capiscono che una magia molto forte si \u00e8 manifestata, una magia che solo il Variante pu\u00f2 aver generato. E incominciano a tramarne l'uccisione.\nNel Cintra, intanto, anche gli Elfi sono in fermento. L'Ellcrys, l'albero magico che sostiene il divieto, parla ai suoi eletti, invitandoli a recuperare le pietre magiche e il loden, la pietra nera. Tra le reticenze e gli ostacili posti dal re, Kirisin e Erisha, la figlia del re, tentano di trovare i luoghi dove sono custoditi gli amuleti, impauriti di cosa potrebbe accadere se il divieto dovesse essere infranto.\nA Seattle arriva intanto Logan Tom, e guidato dalle ossa della mano destra di Nest Freemark, raggiunge il rifugio degli spettri. Dopo aver guadagnato la loro fiducia, per\u00f2, scopre di aver mancato il Variante per una manciata di minuti. Falco, infatti, \u00e8 andato alla fortezza, per convincere Tessa a partire con lui. Purtroppo ad aspettarlo ci sono le guardie della citt\u00e0, che hanno scoperto il contrabbando delle medicine. Il terrore di nuove epidemie rende la gente molto suscettibile a questo tipo di reato e, dopo un processo sommario, i due giovani vengono condannati a morte.\nLogan Tom riesce a farsi aprire le porte della fortezza in qualit\u00e0 di Cavaliere del Verbo. Portato alla cella di Falco, gli spiega il motivo della sua visita. Falco non crede ad una parola fino a quando Logan Tom non gli consegna le ossa della madre. Quando queste vengono in contatto con la pelle del ragazzo, si innesca subito una reazione. Falco ha delle visioni, dove sua madre gli racconta la verit\u00e0 sul suo passato e lo informa sommariamente della sua missione: salvare l'umanit\u00e0. Falco \u00e8 comprensibilmente scosso e disperato. L'indomani mattina sar\u00e0 lanciato con Tessa dalla cima della fortezza.\nLogan Tom, ritornato dagli spettri, ha ora la certezza di aver trovato l'obbiettivo della sua missione ed escogita un piano per salvare Falco dall'esecuzione.\nL'indomani Logan si intrufola nella fortezza, ma arriva alla cella di Falco troppo tardi. Il ragazzo \u00e8 gi\u00e0 in cima alla fortezza, dalle cui mura viene lanciato nel vuoto. Dall'altra parte della citt\u00e0 gli spettri stanno radunando le cose per partire. Aspettano solo l'arrivo di Logan con Falco.\nAd attirare la loro attenzione un intenso lampo di luce bianca proveniente dalla fortezza. La sorpresa per quel fenomeno insolito viene presto cancellata dal terrore. Un suono incessante di tamburi annuncia l'arrivo di una forza di invasione giunta per radere al suolo Seattle."}
{"id": "1401451", "revid": "767487", "url": "https://it.wikipedia.org/wiki?curid=1401451", "title": "Tama\u0219i", "text": "Tama\u0219i \u00e8 un comune della Romania di 3.249 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 3 villaggi: Chetri\u0219, Furnicari, Tama\u0219i.\nAi sensi della Legge N. 67 del 23 marzo 2005, il villaggio di Gioseni \u00e8 stato scorporato dal comune per diventare comune autonomo."}
{"id": "1401453", "revid": "287204", "url": "https://it.wikipedia.org/wiki?curid=1401453", "title": "Tamasi", "text": ""}
{"id": "1401456", "revid": "2128848", "url": "https://it.wikipedia.org/wiki?curid=1401456", "title": "Arte assira", "text": "Larte assira si diffuse in tre fasi storiche determinate: il periodo Paleoassiro o Antico Impero (dal 1950 a.C. al 1365 a.C.), compreso del periodo di sottomissione alla potenza babilonese, il periodo Medioassiro o Medio Impero (dal 1365 a.C. al 932 a.C.) e il periodo Neoassiro o Nuovo Impero (dal 932 a.C. al 612 a.C.).\nLe opere di arte assire giunte sino ai nostri giorni appartengono, nella maggior parte dei casi, al periodo del Nuovo Impero, mentre l'arte dei periodi precedenti, sviluppatasi soprattutto nella citt\u00e0 di Assur, sono sopravvissuti solo pochi frammenti e le raffigurazioni dei sigilli, tramite i quali gli studiosi hanno potuto ricostruire scenari storici e artistici, secondo i quali, le citt\u00e0 dell'epoca erano caratterizzate da numerosi santuari in stile mesopotamico, spesso completati da enormi ziggurat. Le pareti interne degli edifici erano impreziosite da decorazioni.\nArchitettura.\nPer quanto riguarda l'architettura, sono stati portati alla luce i resti di grandiosi palazzi, il pi\u00f9 fastoso dei quali \u00e8 quello di Sargon II, nell'odierna Khorsabad. Questi palazzi erano composti da un gran numero di stanze divise secondo regole ben precise: gli ambienti ufficiali si ergevano attorno a un cortile d'accesso, mentre le stanze private erano erette attorno a cortili interni.\nLa tecnica costruttiva dei palazzi prevedeva l'utilizzo del mattone crudo, secondo la tradizione mesopotamica, con l'aggiunta della pietra, per le fondamenta, le porte, le terrazze, i basamenti.\nI templi, avendo la funzione di ospitare la divinit\u00e0, da un punto di vista architettonico ripetevano la struttura delle dimore private circondanti i cortili.\nScultura e raffigurazioni.\nL'arte assira, come tutta la sua cultura, deve un forte tributo a Babilonia, ma durante l'ultimo periodo mostra una certa originalit\u00e0. Molte immagini rappresentano scene di guerra e spesso mostrano nel dettaglio e con crudo realismo le torture subite dai popoli sottomessi al potere assiro. Si tratta di un'arte che ha come fine la celebrazione del potere dell'imperatore e scopo di propaganda. Inoltre, nei bassorilievi, sono spesso raffigurati i passatempi preferiti dai re, ossia le battute di caccia, rese per\u00f2 con scene sanguinarie altrettanto crudeli, quindi in linea con uno dei gusti artistici preminenti per gli assiri.\nLa raffigurazione del re era di tipo simbolico, priva di qualsiasi espressivit\u00e0 ed emozioni, per avvicinare il pi\u00f9 possibile la sua immagine a quella del dio. Molti di questi bassorilievi raffigurano anche il re che presiede a riti religiosi, insieme a diverse divinit\u00e0. Numerosi di questi bassorilievi sono stati scoperti nei palazzi reali a Nimrud (Kalhu) e Khorsabad (Dur-Sharrukin). Abitualmente le figure umane sono rappresentate con la testa di profilo e il busto di fronte, i muscoli sono evidenziati a dismisura per indicare la forza e perci\u00f2 la visione delle decorazioni umane \u00e8 per lo pi\u00f9 simbolica, mentre le figure animali sono maggiormente realistico-espressive. Lo stile delle sculture ha subito qualche variazione nel tempo, visto che nel periodo pi\u00f9 antico le raffigurazioni hanno un rilievo minimo e dimensioni grandi, mentre successivamente, ai tempi di Sargon II, sporgono quasi come altorilievi e assumono una maggiore eleganza, un miglior senso della prospettiva e una dimensione ridotta.\nTra le raffigurazioni pi\u00f9 significative vi \u00e8 quella maestosa di Sargon II con uno stambecco destinato al sacrificio, la scena marinara raffigurante le navi che trasportano il legno dalla Fenicia e la \"Leonessa ferita\".\nLa scultura assira raggiunse un alto livello di raffinatezza durante il periodo del Nuovo Impero come dimostrato dalla statua a tutto tondo raffigurante il sovrano Assurnasirpal II, proveniente da Nimrud e oggi conservata a Londra al British Museum, e dai tori alati a volto umano (detti \"lamassu\"), o gli \"shedu\" che proteggevano gli ingressi alla corte del re, secondo una usanza proveniente da Babilonia, conservati in vari musei del mondo tra i quali il British Museum e il Museo del Louvre (\"Lamassu dal palazzo di Khorsabad\"). Questi avevano una funzione apotropaica, cio\u00e8 di allontanare gli spiriti maligni.\nAccanto alla scultura in pietra si riscontrano anche rari esempi di scultura in metallo sbalzato, come le placche di bronzo inchiodate alla porta del tempio di Balawat (Imgur-Enlil) datate al regno di Assurnasirpal II e Shalmaneser III. Si tratta di piatti orizzontali, ognuno dei quali rappresenta una fase di battaglie condotte dai sovrani: la partenza delle truppe dal campo, battaglia, presa della citt\u00e0 nemica, deportazione degli sconfitti e infine celebrazione della vittoria con le offerte agli dei e costruzione di stele della vittoria. Sono raffigurati temi simili a quelli che si ritrovano in rilievo sulle pareti dei palazzi reali.\nSappiamo da diverse fonti antiche che i palazzi neoassiri e i templi erano decorati con statue monumentali di metallo (rame, bronzo): come colonne di grandi dimensioni o tori e leoni pesanti anche centinaia di tonnellate.\nRilievi.\nIl rilievo assiro \u00e8 purtroppo poco documentato archeologicamente nel periodo dell'Antico e del Medio Impero, mentre \u00e8 largamente conosciuto per quanto riguarda il Nuovo Impero. Le numerose opere conosciute provengono da cicli figurativi del palazzo nord-ovest di Assurnasirpal II (883-859 a.C.) a Nimrud, del palazzo centrale di Tiglatpileser III (744-727 a.C.) a Kalkhu, del palazzo reale di Sargon II (721-705 a.C.) a Khorsabad, del palazzo nord di Sennacherib (704-681 a.C.) e del palazzo sud-ovest di Assurbanipal (668-631 a.C.) a Ninive.\nI temi di questi rilievi trattano principalmente imprese militari volute dal sovrano, vittorie sui nemici, cacce al leone, cortei di dignitari e gli Annali Reali. Queste raffigurazioni avevano lo scopo di commemorare e glorificare la figura del sovrano, tramandarne la memoria ai posteri, ma anche di infondere soggezione negli ambasciatori stranieri in visita al palazzo reale.\nAssurnasirpal II fa scolpire nella sala del trono alcuni bassorilievi che commemorano le sue vittorie militari in Siria, utilizzando una narrazione su pi\u00f9 registri con scene disposte in modo caotico.\nLe opere fatte eseguire da Tiglatpileser III risultano quasi prive di rilievo, schiacciate, rigide, prive di movimento poich\u00e9 sono realizzate secondo rigidi schemi.\nI rilievi monumentali eseguiti per Sargon II a Khorsabad prediligono scene di cortei di dignitari in processione verso il sovrano o scene di glorificazione del re, raffigurato come un mite monarca, a discapito delle scene di guerre, assedi e scontri molto in uso tra i suoi predecessori. Con queste scene il sovrano intende glorificare lo Stato.\nNel palazzo di Ninive il sovrano Sennacherib decide di rappresentare in ogni sala una diversa scena, nella quale, oltre ad inserisce un'accurata descrizione dei particolari di ogni fase bellica, inserisce per la prima volta la rappresentazione dello sfondo, creando l'ambiente naturale in cui si svolgono gli eventi descritti.\nAssurbanipal torna alle scene belliche e alla caccia al leone, simbolo del re che controlla le forze della natura selvaggia e del caos, rappresentate con crudo realismo, inoltre nei suoi rilievi bandisce quasi completamente lo sfondo che diviene pi\u00f9 astratto e perde quasi ogni segno di naturalismo.\nPittura.\nDa alcune fonti antiche e da rarissimi reperti archeologici sappiamo che i bassorilievi dei palazzi assiri erano in origine dipinti. Alcuni frammenti sono stati rinvenuti in siti di epoca medioassira e neoassira come Assur e Khalkhu. Il ciclo pi\u00f9 impressionante di dipinti \u00e8 stata trovata nel palazzo di Til-Barsip, datato VIII e VII secolo a.C.; purtroppo molto del ciclo originale si \u00e8 degradato ed \u00e8 scomparso con il tempo, ed \u00e8 conosciuto solo dalle copie realizzate al momento della data di completamento degli scavi archeologici avvenuti nel 1930.\nLo stile e i soggetti sono gli stessi di quelli dei bassorilievi dei grandi palazzi reali.\nAvorio.\nMolti oggetti in avorio scolpito sono stati trovati nelle citt\u00e0 neo-assire, in particolare a Nimrud. La quantit\u00e0 di avorio trovata in Assiria mostra che questi oggetti erano molto apprezzati dalle \u00e9lite di questo paese.\nGli oggetti in avorio sono di vari tipi: elementi di arredo, scatole e piatti decorativi.\nCostumi e ornamenti.\nGran parte della nostra conoscenza della gioielleria e dell'abbigliamento degli antichi Assiri viene dalle rappresentazioni sui bassorilievi dei palazzi, su stele, statue e da fonti testuali.\nIl tipo di materiale tessile pi\u00f9 utilizzato dagli Assiri era la lana di pecora, pi\u00f9 facilmente accessibile, successivamente furono aggiunti il pelo di capra, il lino, il cotone e il bisso. L'abbigliamento maschile era costituito generalmente da un indumento intimo, una sorta di tunica a maniche corte, coperto da un mantello o scialle con frange.\nL'abbigliamento di lusso si arricchisce di gioielli e altri ornamenti sontuosi realizzati in oro, argento, pietre preziose, vetro e stoffe colorate.\nI personaggi raffigurati nei bassorilievi spesso indossano braccialetti.\nOpere di gioielleria assira sono state ritrovate in tombe reali a Nimrud.\nGlittica.\nCome in altre epoche della storia della Mesopotamia, gli Assiri utilizzato il sigillo cilindrico per sigillare e autenticare tavolette d'argilla e bolle.\nL'iconografia di questi sigilli \u00e8 varia. Nel periodo neoassiro le raffigurazioni sono simili a quelle realizzate a Babilonia nello stesso periodo, tanto che sono difficilmente distinguibili. Molti sigilli cilindrici raffigurano scene di caccia.\nAltre scene sono d'ispirazione religiosa: scene di culto di una divinit\u00e0, a volte seduta su un trono secondo la tradizione mesopotamica, scene mitologiche che rappresentano una divinit\u00e0 nell'atto di combattere o scene di riverenza verso un albero sacro."}
{"id": "1401460", "revid": "767487", "url": "https://it.wikipedia.org/wiki?curid=1401460", "title": "T\u00e2rgu Trotu\u0219", "text": "T\u00e2rgu Trotu\u0219 \u00e8 un comune della Romania di 5.598 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 3 villaggi: T\u00e2rgu Trotu\u0219, Tuta, Vii\u0219oara."}
{"id": "1401461", "revid": "287204", "url": "https://it.wikipedia.org/wiki?curid=1401461", "title": "Targu Trotus", "text": ""}
{"id": "1401462", "revid": "767487", "url": "https://it.wikipedia.org/wiki?curid=1401462", "title": "T\u0103t\u0103r\u0103\u0219ti", "text": "T\u0103t\u0103r\u0103\u0219ti \u00e8 un comune della Romania di 2.575 abitanti, ubicato nel distretto di Bac\u0103u, nella regione storica della Moldavia."}
{"id": "1401463", "revid": "287204", "url": "https://it.wikipedia.org/wiki?curid=1401463", "title": "Tatarasti", "text": ""}
{"id": "1401465", "revid": "2110845", "url": "https://it.wikipedia.org/wiki?curid=1401465", "title": "Mario Bretone", "text": "Biografia.\nMario Bretone ha ricoperto per lungo tempo il ruolo di docente ordinario presso la facolt\u00e0 giuridica dell'Universit\u00e0 degli Studi di Bari. Professore emerito di Diritto romano, Storia e Teoria del Diritto.\nAttualmente \u00e8 socio corrispondente dell'Accademia dei Lincei per la classe delle Scienze Morali, categoria VI delle Scienze giuridiche."}
{"id": "1401468", "revid": "767487", "url": "https://it.wikipedia.org/wiki?curid=1401468", "title": "Traian (Bac\u0103u)", "text": "Traian \u00e8 un comune della Romania di 2.952 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 5 villaggi: Bogd\u0103ne\u0219ti, Hertioana de Jos, Hertioana-R\u0103ze\u0219i, Traian, Zapodia.\nA seguito della Legge N. 67 del 23 marzo 2005 il villaggio di Pr\u0103je\u0219ti si \u00e8 staccato dal comune, divenendo comune autonomo."}
{"id": "1401469", "revid": "358232", "url": "https://it.wikipedia.org/wiki?curid=1401469", "title": "Conservatoire National de Musique", "text": ""}
{"id": "1401475", "revid": "339392", "url": "https://it.wikipedia.org/wiki?curid=1401475", "title": "Internazionale Football Club 1946-1947", "text": ""}
{"id": "1401478", "revid": "110157", "url": "https://it.wikipedia.org/wiki?curid=1401478", "title": "Ungureni (Bac\u0103u)", "text": "Ungureni \u00e8 un comune della Romania di 3.903 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 7 villaggi: B\u0103rb\u0103te\u0219ti, Bibire\u0219ti, Bote\u0219ti, G\u00e2rla Anei, Ungureni, Viforeni, Zl\u0103tari."}
{"id": "1401479", "revid": "339392", "url": "https://it.wikipedia.org/wiki?curid=1401479", "title": "Internazionale Football Club 1949-1950", "text": ""}
{"id": "1401480", "revid": "339392", "url": "https://it.wikipedia.org/wiki?curid=1401480", "title": "Internazionale Football Club 1948-1949", "text": ""}
{"id": "1401481", "revid": "339392", "url": "https://it.wikipedia.org/wiki?curid=1401481", "title": "Internazionale Football Club 1947-1948", "text": ""}
{"id": "1401482", "revid": "1305772", "url": "https://it.wikipedia.org/wiki?curid=1401482", "title": "Chiesa dell'Incoronata", "text": ""}
{"id": "1401483", "revid": "547034", "url": "https://it.wikipedia.org/wiki?curid=1401483", "title": "Ureche\u0219ti (Bac\u0103u)", "text": "Ureche\u015fti \u00e8 un comune della Romania di 3.931 abitanti, ubicato nel distretto di Vrancea, nella regione storica della Moldavia."}
{"id": "1401486", "revid": "339392", "url": "https://it.wikipedia.org/wiki?curid=1401486", "title": "Internazionale Football Club 1954-1955", "text": ""}
{"id": "1401487", "revid": "339392", "url": "https://it.wikipedia.org/wiki?curid=1401487", "title": "Internazionale Football Club 1953-1954", "text": ""}
{"id": "1401488", "revid": "339392", "url": "https://it.wikipedia.org/wiki?curid=1401488", "title": "Internazionale Football Club 1952-1953", "text": ""}
{"id": "1401489", "revid": "339392", "url": "https://it.wikipedia.org/wiki?curid=1401489", "title": "Internazionale Football Club 1951-1952", "text": ""}
{"id": "1401490", "revid": "339392", "url": "https://it.wikipedia.org/wiki?curid=1401490", "title": "Internazionale Football Club 1950-1951", "text": ""}
{"id": "1401492", "revid": "767487", "url": "https://it.wikipedia.org/wiki?curid=1401492", "title": "Valea Seac\u0103 (Bac\u0103u)", "text": "Valea Seac\u0103 \u00e8 un comune della Romania di 4.130 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 2 villaggi: Cucova e Valea Seac\u0103."}
{"id": "1401493", "revid": "339392", "url": "https://it.wikipedia.org/wiki?curid=1401493", "title": "Internazionale Football Club 1955-1956", "text": ""}
{"id": "1401494", "revid": "339392", "url": "https://it.wikipedia.org/wiki?curid=1401494", "title": "Internazionale Football Club 1956-1957", "text": ""}
{"id": "1401495", "revid": "339392", "url": "https://it.wikipedia.org/wiki?curid=1401495", "title": "Internazionale Football Club 1957-1958", "text": ""}
{"id": "1401496", "revid": "339392", "url": "https://it.wikipedia.org/wiki?curid=1401496", "title": "Internazionale Football Club 1958-1959", "text": ""}
{"id": "1401497", "revid": "339392", "url": "https://it.wikipedia.org/wiki?curid=1401497", "title": "Internazionale Football Club 1959-1960", "text": ""}
{"id": "1401498", "revid": "1315817", "url": "https://it.wikipedia.org/wiki?curid=1401498", "title": "Dino Rosoni", "text": "Biografia.\nFu lettore di diritto nelle scuole del comune di Pistoia per 5 anni dal 1279 al 1283 poi nel 1284 fu ordinato professore di diritto civile a Bologna; a Pistoia ebbe come allievo un giovanissimo Cino da Pistoia.\nNel 1296 Carlo II gli offr\u00ec un posto, e un ricco stipendio, per insegnare all'Universit\u00e0 di Napoli ma Dino rifiut\u00f2.\nProprio per la sua fama di civilista, Bonifacio VIII, l'anno successivo, lo chiam\u00f2 a Roma \"\"abbisognandogli di avere il servigio di uomo che fosse specialmente perito di una tale dottrina, avvegnach\u00e9 si volesse dal pontefice, per quelle regole, trasfondere nella pratica e nell'uso del f\u00f3ro ecclesiastico, i principii di ragione gi\u00e0 scritti nel diritto romano\".\nA Roma, insieme a Guglielm\u043e di Mandagut vescovo di Embrun, Berengario Fredoli vescovo di B\u00e9ziers e Riccardo Petroni vescovo di Siena, partecip\u00f2 alla compilazione del \"Sesto libro delle Decretali\", una raccolta di decreti dei Concili generali sotto Innocenzo IV, Gregorio X, e di altri pontefici da Gregorio IX fino allo stesso Bonifacio VIII. Tutti i membri della commissione furono poi elevati al rango di cardinale. Tutti meno che Dino, seppure ci avesse sperato, e per questo si era anche separato dalla moglie Bice facendola entrare in convento.\n \nFu sepolto prima nel convento di San Domenico a Bologna e successivamente trasferito nella Pieve di Santa Maria a Fagna a Scarperia."}
{"id": "1401499", "revid": "339392", "url": "https://it.wikipedia.org/wiki?curid=1401499", "title": "Internazionale Football Club 1964-1965", "text": ""}
{"id": "1401500", "revid": "339392", "url": "https://it.wikipedia.org/wiki?curid=1401500", "title": "Internazionale Football Club 1960-1961", "text": ""}
{"id": "1401501", "revid": "339392", "url": "https://it.wikipedia.org/wiki?curid=1401501", "title": "Internazionale Football Club 1961-1962", "text": ""}
{"id": "1401502", "revid": "339392", "url": "https://it.wikipedia.org/wiki?curid=1401502", "title": "Internazionale Football Club 1962-1963", "text": ""}
{"id": "1401503", "revid": "339392", "url": "https://it.wikipedia.org/wiki?curid=1401503", "title": "Internazionale Football Club 1963-1964", "text": ""}
{"id": "1401506", "revid": "287204", "url": "https://it.wikipedia.org/wiki?curid=1401506", "title": "La spiaggia (romanzo)", "text": "La spiaggia \u00e8 un romanzo dello scrittore Cesare Pavese pubblicato nel 1942 dalle edizioni di \"Lettere d'oggi\" e scritto tra il novembre del 1940 e il gennaio del 1941.\nTrama.\nDoro, l'amico d'infanzia del protagonista, che narra in prima persona, si era sposato e aveva lasciato Torino per andare a vivere a Genova. Un giorno il protagonista, che era di passaggio a Genova, va a trovarli e conosce la moglie Clelia, donna molto simpatica. Durante l'anno egli si reca ancora alcune volte a trovarli e accetta la loro ospitalit\u00e0 presso la loro casa in riviera e inizia a inviare alcune lettere e biglietti d'auguri.\nDoro va a Torino una volta per affari e i due amici si incontrano con la promessa di rivedersi, ma trascorre un anno senza notizie fintanto che arriva l'estate e il protagonista scrive a Doro per chiedergli se lo vogliono ospitare. Doro per\u00f2 risponde con un telegramma sul quale \u00e8 scritto \"Non muoverti. Vengo io\" e lo raggiunge a Torino. Malgrado il protagonista insista per sapere come mai non \u00e8 con Clelia, egli non d\u00e0 spiegazioni e lo convince a fare una gita sulle colline al suo paese natale. In albergo Doro incontra Ginio un suo coetaneo che faceva il manovale e, dopo aver bevuto e cantato, decidono di andare a trovare due sorelle che erano loro vecchie amiche. Sotto le finestre delle due donne fanno un gran fracasso fintanto che spunta un uomo in maniche di camicia e finisce col fare a botte con Ginio.\nLe vicende di quella serata saranno l'argomento di conversazione con Clelia quando il protagonista, insieme a Doro, raggiungeranno il giorno dopo Clelia al mare. Il tempo trascorre monotono tra bagni, gite, divertimenti serali con gli amici. Appaiono nuove figure femminili, come Ginetta, Mara e Nina, un certo Guido e un ex allievo del protagonista, Berti. Nemmeno un incidente capitato a Mara durante una gita dove si frattura una spalla, scuote l'uniformit\u00e0 delle parole e dei gesti di quei giorni. Il protagonista si accorge intanto che il rapporto tra Doro e Clelia non \u00e8 pi\u00f9 felice come prima anche se ambedue lo negano.\nClelia alla fine si accorge di essere rimasta incinta e con Doro ritorna a Genova, mentre Berti, che si era innamorato di Clelia e avrebbe voluto seguirla, viene convinto dal protagonista a ritornare a Torino.\nAnalisi del romanzo.\nIl romanzo fu dallo stesso Pavese, facendo il bilancio della sua attivit\u00e0 di scrittore, dichiarato un \"romanzetto\" come scrive nei suoi Saggi\"\nNel romanzo infatti, pur affiorando numerosi temi pavesiani, essi non trovano uno svolgimento coerente e anche la descrizione delle Langhe, dove il protagonista si reca con Doro, si limita ad essere un bozzetto a carattere descrittivo-impressionistico e nulla pi\u00f9.\nSi pu\u00f2 quindi considerare \"La spiaggia\" come, appunto, un esercizio di stile dove i temi offrono solamente uno spunto per un approfondimento seguente."}
{"id": "1401507", "revid": "131011", "url": "https://it.wikipedia.org/wiki?curid=1401507", "title": "Internazionale Football Club 1969-1970", "text": ""}
{"id": "1401510", "revid": "339392", "url": "https://it.wikipedia.org/wiki?curid=1401510", "title": "Internazionale Football Club 1965-1966", "text": ""}
{"id": "1401511", "revid": "131011", "url": "https://it.wikipedia.org/wiki?curid=1401511", "title": "Internazionale Football Club 1967-1968", "text": ""}
{"id": "1401512", "revid": "131011", "url": "https://it.wikipedia.org/wiki?curid=1401512", "title": "Internazionale Football Club 1968-1969", "text": ""}
{"id": "1401513", "revid": "339392", "url": "https://it.wikipedia.org/wiki?curid=1401513", "title": "Internazionale Football Club 1966-1967", "text": ""}
{"id": "1401514", "revid": "131011", "url": "https://it.wikipedia.org/wiki?curid=1401514", "title": "Internazionale Football Club 1972-1973", "text": ""}
{"id": "1401515", "revid": "131011", "url": "https://it.wikipedia.org/wiki?curid=1401515", "title": "Internazionale Football Club 1970-1971", "text": ""}
{"id": "1401516", "revid": "131011", "url": "https://it.wikipedia.org/wiki?curid=1401516", "title": "Internazionale Football Club 1973-1974", "text": ""}
{"id": "1401517", "revid": "131011", "url": "https://it.wikipedia.org/wiki?curid=1401517", "title": "Internazionale Football Club 1971-1972", "text": ""}
{"id": "1401518", "revid": "131011", "url": "https://it.wikipedia.org/wiki?curid=1401518", "title": "Internazionale Football Club 1974-1975", "text": ""}
{"id": "1401519", "revid": "80327806", "url": "https://it.wikipedia.org/wiki?curid=1401519", "title": "Ciclo di Pilato", "text": "Con Ciclo di Pilato si intende una serie di scritti apocrifi di varia datazione relativi a Ponzio Pilato. Diversi per genere (lettere, relazioni, tradizioni e racconti), sono accomunati dall'interesse diretto o indiretto per la figura di Pilato."}
{"id": "1401522", "revid": "131011", "url": "https://it.wikipedia.org/wiki?curid=1401522", "title": "Internazionale Football Club 1979-1980", "text": ""}
{"id": "1401523", "revid": "131011", "url": "https://it.wikipedia.org/wiki?curid=1401523", "title": "Internazionale Football Club 1977-1978", "text": ""}
{"id": "1401524", "revid": "131011", "url": "https://it.wikipedia.org/wiki?curid=1401524", "title": "Internazionale Football Club 1975-1976", "text": ""}
{"id": "1401525", "revid": "131011", "url": "https://it.wikipedia.org/wiki?curid=1401525", "title": "Internazionale Football Club 1978-1979", "text": ""}
{"id": "1401526", "revid": "131011", "url": "https://it.wikipedia.org/wiki?curid=1401526", "title": "Internazionale Football Club 1976-1977", "text": ""}
{"id": "1401528", "revid": "37401", "url": "https://it.wikipedia.org/wiki?curid=1401528", "title": "Sir Philip Sidney", "text": ""}
{"id": "1401529", "revid": "131011", "url": "https://it.wikipedia.org/wiki?curid=1401529", "title": "Internazionale Football Club 1982-1983", "text": ""}
{"id": "1401530", "revid": "131011", "url": "https://it.wikipedia.org/wiki?curid=1401530", "title": "Internazionale Football Club 1984-1985", "text": ""}
{"id": "1401531", "revid": "131011", "url": "https://it.wikipedia.org/wiki?curid=1401531", "title": "Internazionale Football Club 1981-1982", "text": ""}
{"id": "1401532", "revid": "131011", "url": "https://it.wikipedia.org/wiki?curid=1401532", "title": "Internazionale Football Club 1983-1984", "text": ""}
{"id": "1401535", "revid": "131011", "url": "https://it.wikipedia.org/wiki?curid=1401535", "title": "Internazionale Football Club 1980-1981", "text": ""}
{"id": "1401536", "revid": "131011", "url": "https://it.wikipedia.org/wiki?curid=1401536", "title": "Internazionale Football Club 1989-1990", "text": ""}
{"id": "1401537", "revid": "131011", "url": "https://it.wikipedia.org/wiki?curid=1401537", "title": "Internazionale Football Club 1987-1988", "text": ""}
{"id": "1401538", "revid": "916580", "url": "https://it.wikipedia.org/wiki?curid=1401538", "title": "Valea Seac\u0103", "text": "Il toponimo Valea Seac\u0103 pu\u00f2 riferirsi a due diversi comuni della Romania:"}
{"id": "1401539", "revid": "131011", "url": "https://it.wikipedia.org/wiki?curid=1401539", "title": "Internazionale Football Club 1985-1986", "text": ""}
{"id": "1401540", "revid": "131011", "url": "https://it.wikipedia.org/wiki?curid=1401540", "title": "Internazionale Football Club 1988-1989", "text": ""}
{"id": "1401541", "revid": "131011", "url": "https://it.wikipedia.org/wiki?curid=1401541", "title": "Internazionale Football Club 1986-1987", "text": ""}
{"id": "1401542", "revid": "131011", "url": "https://it.wikipedia.org/wiki?curid=1401542", "title": "Internazionale Football Club 1994-1995", "text": ""}
{"id": "1401543", "revid": "131011", "url": "https://it.wikipedia.org/wiki?curid=1401543", "title": "Internazionale Football Club 1992-1993", "text": ""}
{"id": "1401544", "revid": "131011", "url": "https://it.wikipedia.org/wiki?curid=1401544", "title": "Internazionale Football Club 1993-1994", "text": ""}
{"id": "1401545", "revid": "131011", "url": "https://it.wikipedia.org/wiki?curid=1401545", "title": "Internazionale Football Club 1991-1992", "text": ""}
{"id": "1401546", "revid": "131011", "url": "https://it.wikipedia.org/wiki?curid=1401546", "title": "Internazionale Football Club 1990-1991", "text": ""}
{"id": "1401547", "revid": "767487", "url": "https://it.wikipedia.org/wiki?curid=1401547", "title": "Vultureni (Bac\u0103u)", "text": "Vultureni \u00e8 un comune della Romania di 2.093 abitanti, ubicato nel distretto di Bac\u0103u, nella regione storica della Moldavia."}
{"id": "1401548", "revid": "131011", "url": "https://it.wikipedia.org/wiki?curid=1401548", "title": "Internazionale Football Club 1995-1996", "text": ""}
{"id": "1401549", "revid": "131011", "url": "https://it.wikipedia.org/wiki?curid=1401549", "title": "Internazionale Football Club 1997-1998", "text": ""}
{"id": "1401550", "revid": "131011", "url": "https://it.wikipedia.org/wiki?curid=1401550", "title": "Internazionale Football Club 1998-1999", "text": ""}
{"id": "1401551", "revid": "131011", "url": "https://it.wikipedia.org/wiki?curid=1401551", "title": "Internazionale Football Club 1996-1997", "text": ""}
{"id": "1401552", "revid": "131011", "url": "https://it.wikipedia.org/wiki?curid=1401552", "title": "Internazionale Football Club 1999-2000", "text": ""}
{"id": "1401554", "revid": "131011", "url": "https://it.wikipedia.org/wiki?curid=1401554", "title": "Internazionale Football Club 2003-2004", "text": ""}
{"id": "1401555", "revid": "131011", "url": "https://it.wikipedia.org/wiki?curid=1401555", "title": "Internazionale Football Club 2000-2001", "text": ""}
{"id": "1401556", "revid": "131011", "url": "https://it.wikipedia.org/wiki?curid=1401556", "title": "Internazionale Football Club 2002-2003", "text": ""}
{"id": "1401557", "revid": "131011", "url": "https://it.wikipedia.org/wiki?curid=1401557", "title": "Internazionale Football Club 2001-2002", "text": ""}
{"id": "1401558", "revid": "131011", "url": "https://it.wikipedia.org/wiki?curid=1401558", "title": "Internazionale Football Club 2004-2005", "text": ""}
{"id": "1401559", "revid": "131011", "url": "https://it.wikipedia.org/wiki?curid=1401559", "title": "Internazionale Football Club 2006-2007", "text": ""}
{"id": "1401560", "revid": "131011", "url": "https://it.wikipedia.org/wiki?curid=1401560", "title": "Internazionale Football Club 2005-2006", "text": ""}
{"id": "1401562", "revid": "999533", "url": "https://it.wikipedia.org/wiki?curid=1401562", "title": "Scuderia Italia", "text": "La Scuderia Italia, nota anche come BMS Scuderia Italia (da \"Brixia Motor Sport\"), \u00e8 una squadra corse automobilistica, con sede a Brescia, fondata da Giuseppe Lucchini, che ha corso in Formula 1 e nel Campionato FIA GT.\nStoria.\nFormula 1.\nIl team compare nel campionato di Formula 1 del 1988 e si presenta con Alex Caffi come pilota. I telai sono forniti dalla Dallara e i motori dalla Ford. Nella prima stagione i risultati sono alquanto modesti, ma si hanno pian piano dei miglioramenti, con Caffi che sfiora per due volte la zona punti.\nNel 1989 la Scuderia Italia rafforza l'organico con un nuovo pilota, Andrea De Cesaris. I risultati stavolta arrivano: ben otto punti, compreso il primo podio nella storia del team, un terzo posto in Canada grazie a De Cesaris.\nNel 1990 si alternano alla guida De Cesaris, Emanuele Pirro e, come riserva, Gianni Morbidelli; la vettura \u00e8 per\u00f2 poco competitiva e non arrivano punti.\nNel 1991 la Scuderia Italia cambia la fornitura di motori passando ai Judd. I risultati tornano buoni, con l'apice di un terzo posto a San Marino conquistato dal nuovo arrivato JJ Lehto.\nIl 1992 \u00e8 l'ultimo anno in cui il team italiano ottiene punti, per mano di Pierluigi Martini; si ha anche un nuovo cambio di motori, con il passaggio a propulsori Ferrari.\nNel 1993 la squadra passa ai telai Lola, mantenendo la motorizzazione Ferrari. Sar\u00e0 un anno pessimo per la scuderia, con i piloti Michele Alboreto e Luca Badoer sempre relegati in fondo al gruppo, tanto che a fine stagione arriva la chiusura della scuderia bresciana. Lucchini e soci tuttavia acquistano una quota della Minardi, che era in difficolt\u00e0 economiche: in seguito alla fusione con la squadra faentina, nelle stagioni 1994 e 1995 il neonato team prende il nome di Minardi Scuderia Italia.\nFIA GT.\nChiusa l'avventura in F1 il team passa nel FIA GT dove dal 2002 al 2005 schiera le Ferrari 550 Maranello realizzate dalla Prodrive. Vincer\u00e0 i titoli piloti dal 2003 al 2005 e il team dal 2003 al 2004.\nNel 2005-2007 schiera le Aston Martin Prodrive senza ottenere particolari risultati. Contemporaneamente inizia una collaborazione con la Porsche in GT2 che le porter\u00e0 due vittorie e il secondo posto in classifica.\nDal 2008 \u00e8 passata alle Ferrari 430 Modena arrivando seconda in campionato e a Le Mans. ."}
{"id": "1401564", "revid": "767487", "url": "https://it.wikipedia.org/wiki?curid=1401564", "title": "Zeme\u0219", "text": "Zeme\u0219 \u00e8 un comune della Romania di 5.119 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 5 villaggi: Bol\u0103t\u0103u, Chilii, Mod\u00e2rz\u0103u, Pietrosu, Zeme\u0219."}
{"id": "1401565", "revid": "287204", "url": "https://it.wikipedia.org/wiki?curid=1401565", "title": "Zemes", "text": ""}
{"id": "1401567", "revid": "767487", "url": "https://it.wikipedia.org/wiki?curid=1401567", "title": "Glaucosomatidae", "text": "La famiglia Glaucosomatidae comprende 4 specie di pesci d'acqua salata, appartenenti all'ordine Perciformes.\nDistribuzione e habitat.\nQueste specie sono diffuse nell'Indo-Pacifico, dall'Australia al Giappone.\nDescrizione.\nLa lunghezza massima varia da 32 a 122 cm, secondo le specie.\nEtimologia.\nIl nome scientifico deriva dalle parole greche \"glaukos\", grigio-verde e \"soma\", corpo e significa \"dal corpo bianco\", descrivendo cos\u00ec la caratteristica livrea cerulea delle specie appartenenti a questa famiglia."}
{"id": "1401574", "revid": "287204", "url": "https://it.wikipedia.org/wiki?curid=1401574", "title": "Anima Mundi", "text": ""}
{"id": "1401579", "revid": "287204", "url": "https://it.wikipedia.org/wiki?curid=1401579", "title": "Avram Iancu", "text": ""}
{"id": "1401580", "revid": "224230", "url": "https://it.wikipedia.org/wiki?curid=1401580", "title": "Italo Mereu", "text": "Biografia.\nItalo Mereu ha svolto lungamente l'attivit\u00e0 di docente universitario di Storia del diritto italiano presso l'Universit\u00e0 di Ferrara, l'Universit\u00e0 Carlo Cattaneo di Castellanza, nonch\u00e9 presso l'Universit\u00e0 Luiss Guido Carli di Roma.\nLe sue riflessioni sono state diffuse anche sui maggiori quotidiani nazionali, in particolare il Corriere della Sera, La Stampa, Repubblica ed Il Sole 24 ore, in cui si firmava Merit.\nAttivit\u00e0 scientifica e impegno civile.\nStudioso di formazione liberale, ha caratterizzato la propria attivit\u00e0 scientifica per un alto impegno civile, ponendosi quale fiero avversario del metodo inquisitorio e di ogni volto del diritto e della procedura penale che fosse irrispettoso della persona umana.\nI suoi interventi, anche a mezzo della stampa quotidiana, hanno contribuito, anche in anni travagliati della storia d'Italia, a riaffermare la necessit\u00e0 di limitare al massimo il ricorso alle legislazione speciale per reprimere fenomeni quali il terrorismo e la criminalit\u00e0 organizzata, riaffermando a chiare lettere la centralit\u00e0 dei principi costituzionali.\nI suoi testi rappresentano un ineliminabile riferimento per quanti intendano ripercorrere le tappe storiche che hanno condotto alla moderna procedura penale e criticarne, ripercorrendone le tappe evolutive, le imperfezioni attuali.\nLa riflessione lucida dell'autore ha intersecato tematiche complesse: celebri le sue analisi sulla pena di morte, di cui si \u00e8 dichiarato fiero avversario argomentando con perizia le proprie tesi in uno dei suoi testi pi\u00f9 celebri anche di l\u00e0 dalla cerchia dei cultori delle discipline giuridiche (\"La morte come pena\"). L'opera citata porge a quanti intendano approfondire la tematica della pena capitale una gran mole di materiale storico su cui articolare la propria riflessione, superando la dimensione superficiale degli schieramenti istintivamente \"pro\" e \"contro\" con cui il tema viene ciclicamente riproposto dai mezzi di comunicazione di massa.\nIn \"Storia dell'intolleranza in Europa\", l'Autore affronta pagine particolarmente delicate della storia d'Europa, della Chiesa in particolare, mantenendo sempre un rigoroso metodo di esplorazione.\nAveva denunciato il trattamento sub\u00ecto da Enzo Tortora e si batt\u00e9 per la riforma del processo penale.\nCollegamenti esterni.\nI. Mereu, La cultura dell'intolleranza"}
{"id": "1401586", "revid": "253269", "url": "https://it.wikipedia.org/wiki?curid=1401586", "title": "Marcel Iure\u0219", "text": "Nel 2005 ha partecipato all'horror \"Isolation - La fattoria del terrore\"."}
{"id": "1401590", "revid": "268111", "url": "https://it.wikipedia.org/wiki?curid=1401590", "title": "Brusturi", "text": ""}
{"id": "1401597", "revid": "1005847", "url": "https://it.wikipedia.org/wiki?curid=1401597", "title": "Derna", "text": ""}
{"id": "1401602", "revid": "177966", "url": "https://it.wikipedia.org/wiki?curid=1401602", "title": "Torricelle", "text": "Le Torricelle (\"Toresele\" in dialetto veronese) sono le colline che chiudono a nord la citt\u00e0 di Verona. I colli sono parte integrante del paesaggio urbano fin dalla fondazione della citt\u00e0, i cui primi insediamenti in epoca preromana videro la luce proprio su queste alture. Da un punto di vista orografico, le Torricelle sono l'estrema propaggine meridionale dei Monti Lessini compresa tra la Valpolicella e la Valpantena; appartengono quindi al settore delle Prealpi Venete. Oltre a vari luoghi di culto, ville e abitazioni private, sulle Torricelle si sviluppa parte della cinta muraria veronese di epoca scaligera e si trovano ancora varie fortificazioni militari realizzate durante la dominazione austriaca e diventate oggi elemento caratterizzante del paesaggio collinare e cittadino veronese.\nOrigini del nome.\nIl nome con cui i veronesi identificano le colline a nord della citt\u00e0, Torricelle, deriverebbe dalle quattro torri massimiliane erette tra il 1837 e il 1843 da Franz von Scholl, direttore dell'Imperiale Regio Ufficio delle Fortificazioni di Verona. Le torri, ancora esistenti, vennero costruite per chiudere a nord il complesso sistema difensivo collinare realizzato dall'impero austriaco: da qui, le artiglierie potevano battere la Valpantena, la Valdonega e la valle di Avesa. Le quattro torri a pianta circolare sorgono sulla dorsale di Santa Giuliana ed erano all'epoca visibili dalla citt\u00e0, essendo la vegetazione meno fitta, tanto da spingere i veronesi a identificare l'intera area collinare con questo nome. \nGeografia fisica.\nConfini e paesaggio.\nPer quanto sia difficile definire un confine netto tra i colli a nord di Verona e il pi\u00f9 ampio complesso dei Monti Lessini, con il termine Torricelle si designa generalmente l'area collinare sita interamente all'interno del territorio comunale di Verona tra la Valpolicella a ovest e la Valpantena a est, e pi\u00f9 precisamente i rilievi compresi tra l'abitato di Parona e il quartiere di Borgo Venezia. L'area si articola in vari cordoni collinari che, partendo dal Monte Comun nei pressi di Montecchio, si estendono a ventaglio in direzione nord-sud verso la pianura. Come per l'intera Lessinia, i rilievi sono intervallati da strette valli, dette vaj, attraversate da torrenti, detti \"progni\", che sfociano nel fiume Adige dopo aver attraversato la citt\u00e0: il loro corso \u00e8 spesso interrato nei quartieri pi\u00f9 densamente urbanizzati. \nProcedendo da ovest verso est dopo l'abitato di Parona (frazione di Verona gi\u00e0 compresa nella Valpolicella), si incontrano il colle di san Dionigi, il Monte Cavro con l'Eremo di san Rocchetto, la valle di Quinzano, il Monte di Villa e il Monte Ongarine che separano la valle di Quinzano da quella di Avesa, la valle di Avesa attraversata da vari progni tra cui il Borago e il Lor\u00ec (che verso monte si suddivide nei vaj Borago e Galina, separati dal Monte Spigolo), il Monte Arzan che divide il vajo Galina dalla Valpantena, il colle di Santa Giuliana e il Monte Calvo dominato dal forte San Mattia e pi\u00f9 a sud il Colle San Leonardo con il santuario della Madonna di Lourdes, la Valdonega, il Colle San Felice e quello di San Pietro (detto anche Monte Gallo), dove si insediarono i primi abitanti di Verona, la valle di San Giovanni in Valle che ospita l'omonima chiesa romanica, e il Monte Castiglione che separa il quartiere di Veronetta da quello della Biondella e dalla Valpantena, che chiude a est l'area delle Torricelle. \nLa prossimit\u00e0 di queste valli e colline alla citt\u00e0 di Verona ne ha favorito l'antropizzazione fino a farle diventare parte integrante del paesaggio urbano, soprattutto dopo l'annessione di vari comuni autonomi della cintura metropolitana collinare (tra cui Parona, Quinzano e Avesa) al Comune di Verona nel 1927.\nGeologia.\nDa un punto di vista geologico, le Torricelle sono costituite da rocce calcaree la cui datazione va dall'Eocene medio all'Eocene superiore. Come i vicini Lessini, si tratta di un'area un tempo sommersa la cui emersione si verific\u00f2 tra l'Oligocene e il Miocene inferiore. Nell'area sono presenti fenomeni di paleocarsismo evidenti nelle numerose cavit\u00e0, grotte, doline e gallerie sotterranee, alcune abitate fin dalla preistoria, e da corsi d'acqua che sgorgano da risorgive. Nella fascia mediana sono presenti nuclei di rocce eruttive: un filone basaltico attraversa il vajo Borago a nord di Avesa. \nL'area valliva attorno ad Avesa \u00e8 stata interessata in passato da un'intensa attivit\u00e0 estrattiva di materiali usati nell'edilizia, quali la Pietra di Avesa e la Pietra Gallina, quest'ultima caratterizzata da giacimenti fossili come il pi\u00f9 noto rosso ammonitico veronese. Le cave, ora abbandonate, sono ancora visibili sui fianchi dei monti Ongarine e Arzan. Dalle colline si ricavava anche la cosiddetta \"terra gialla\" di Verona, un'ocra usata per gli affreschi in et\u00e0 rinascimentale.\nIdrografia.\nL'area delle Torricelle presenta fenomeni di carsismo con corsi d'acqua superficiali di portata limitata e un'intensa circolazione idrica nel sottosuolo. Nella valle di Avesa, una sorgente carsica pedemontana \u00e8 il Lor\u00ec, piccolo corso d'acqua che nasce da risorgive vicino alla frazione e poi sviluppa il suo corso solo parzialmente in superficie fino ad attraversare interrato i quartieri di Ponte Crencano e Borgo Trento e sfociare nell'Adige nei pressi del ponte Garibaldi. In epoca romana le acque del Lor\u00ec venivano convogliate nel cuore della citt\u00e0 attraverso un acquedotto che attraversava l'Adige e proseguiva verso il foro romano (l'attuale piazza Erbe). \nLa valle di Avesa \u00e8 attraversata anche dai progni Borago e Galina, che solcano i rispettivi vaj a nord del centro abitato per ricongiungersi nei pressi del Monte Spigolo in un unico corso. Dopo aver attraversato Avesa, il progno taglia il quartiere di Ponte Crencano e sfocia nell'Adige all'altezza della localit\u00e0 Ca' Rotta, poco distante dall'ospedale di Borgo Trento.\nA ovest, anche la valle di Quinzano \u00e8 attraversata da un progno che, dopo aver tagliato in due la frazione, raggiunge la citt\u00e0 nei pressi della localit\u00e0 Ca' di Cozzi e sfocia nell'Adige all'altezza di Via Saval, poco prima dell'omonimo ponte. \nUna maggiora portata d'acqua la si ritrova a fondo valle dove scorrono numerosi veli idrici tra cui quelli di San Dionigi, di Sommavalle, della Valdonega, della Fontana del Ferro, di castel San Pietro, del teatro romano e di San Giovanni in Valle.\nFlora.\nCome per le vicine Valpolicella e Valpantena, il clima mite dell'area, riparata dalle correnti fredde del nord dalla corona dei Monti Lessini, ha favorito nei secoli la coltura dell'olivo, della vite, dei mandorli e dei ciliegi. Tipici del paesaggio antropico sono i terrazzamenti con muretti a secco diffusi sui fianchi delle colline, costruiti nei secoli dall'uomo per facilitare la coltivazione (localmente detti \"marogne\").\nNelle aree boschive, le specie arboree pi\u00f9 diffuse sono l'orniello, la roverella e il carpino nero. Nelle zone pi\u00f9 umide si incontrano invece il carpino bianco e il castagno. Sono presenti anche varie specie di conifere impiantate in epoca pi\u00f9 recente (anni cinquanta del Novecento) per contenere l'erosione dei versanti collinari con scarsa vegetazione: pino nero, cipresso, pino d'Aleppo, cedro atlantico e pino domestico. \nFauna.\nLa fauna vertebrata comprende:\nLa fauna invertebrata \u00e8 caratterizzata da varie specie tipiche della regione mediterranea. Sono presenti anche due specie endemiche: il \"Niphargus canui\", un crostaceo anfipode di acque sotterranee che ha il suo habitat nella cava \"il Busetto\" di Quinzano, e il \"Lathrobium pinkeri\", un coleottero stafilinide endogeo che vive nei vaj Borago e Galina.\nPrincipali rilievi e luoghi di interesse.\nColle di San Dionigi.\nColle di modeste dimensioni tra Parona e Quinzano, dominato dall'omonima cappella medievale affiancata dall'ottocentesca villa Erbisti Rossi Chiampan, realizzata in forme neoclassiche nel 1834 e attorniata da un parco novecentesco con un laghetto artificiale alimentato dalle sorgenti della zona. Si raggiunge la cima del colle dalla strada dei Monti, traversa di via Preare, la provinciale che conduce da Verona a Parona.\nMonte Cavro.\nIl colle che domina i quartieri periferici della Ca' di Cozzi e del Saval e chiude a ovest la valle di Quinzano \u00e8 dominato dall'eremo di San Rocchetto, chiesetta in stile romanico raggiungibile da una scalinata del XVIII secolo. Alla collina era attribuita una connotazione religiosa anche in epoca precristiana: nell'et\u00e0 del bronzo si trovava sulla sua sommit\u00e0 un castelliere, luogo da cui forse si divinavano il sole e le stelle. In et\u00e0 medievale, la sua particolare forma ha portato la popolazione ad accostarla al monte Calvario, da cui deriverebbe il toponimo attuale, e a erigere tre croci sulla cima. Tra il XII e il XIII secolo, i pellegrini provenienti dalla Terra Santa ricavarono nella roccia una piccola cappella detta del Santo Sepolcro su cui poi si edific\u00f2 la chiesa attuale nel XV secolo. Ai piedi del colle sorge invece la chiesa di San Rocco, anch'essa eretta alla fine del Quattrocento.\nMonte di Villa.\nLa piccola altura (142 m) separa a sud la valle di Quinzano da quella di Avesa. Trae il suo nome dall'omonima contrada, un tempo frazione del comune autonomo di Quinzano e oggi inglobata nel quartiere di Ponte Crencano. Nell'abitato sono state rinvenute tracce di un insediamento residenziale risalente al I secolo a.C. Il colle \u00e8 dominato dalla peculiare architettura della cinquecentesca villa Rizzoni detta \"el Castel\" per il suo restauro neomedievale di fine Ottocento. L'edificio e la cima del colle sono raggiungibili percorrendo la strada Monte di Villa da Ponte Crencano e via Cava Bradisa dal centro di Quinzano. \nMonte Ongarine (o Crocetta).\nIl monte Ongarine (detto anche Longarine o Longarina, 313 m) si alza a nord degli abitati di Quinzano e Avesa e ne separa le due valli. \u00c8 detto anche monte Crocetta per la croce in cemento collocata sulla cima meridionale (281 m), visibile anche dai quartieri a ovest della citt\u00e0. Alla base del monte si trovano varie cave, dette \"i busi\", da cui si \u00e8 estratta fino a met\u00e0 Novecento la pietra di Avesa, tufo usato come materiale da costruzione in citt\u00e0. Pare che lo stesso nome del monte derivi da \"longarine\", termine che rimanderebbe alle travi e alle colonne realizzate con la pietra qui estratta. Pi\u00f9 a nord, la dorsale del monte chiude a ovest la stretta valle del progno Borago: in questo tratto prende il nome di monte Cossa (385 m), monte Tosato (436 m) e Maso (546 m); quest'ultimo rilievo segna il confine con il comune di Negrar. Il colle \u00e8 percorso da vari sentieri che partono da via Volte Maso nella valle di Quinzano, e da via Monte Ongarine e dalla strada del Borago nella valle di Avesa.\nMonte Spigolo.\nIl colle (288 m) funge da spartiacque tra i vaj Borago e Galina in cui si divide a nord la valle di Avesa e domina la confluenza degli omonimi torrenti che solcano le due strette valli. In direzione nord, il monte si sviluppa con cime sempre pi\u00f9 elevate fino al borgo di Montecchio (frazione di Negrar): da sud a nord, si incontrano il monte Tondo (347 m), il monte della Cola (385 m), noto per la dolina carsica a sezione orizzontale ellittica detta \"Arena di Avesa\" per la sua particolare conformazione ad anfiteatro accentuata dai terrazzamenti con muretti a secco, il monte Mezzano (380 m), e la Costa Grande (503 m). I rilievi sono costeggiati a est dalla strada per Montecchio. \nMonte Arzan e monte Croson.\nLa dorsale dei monti Arzan (257 m) e Croson (334 m) chiude a est il vajo Galina e separa quindi la parte settentrionale della valle di Avesa dalla Valpantena. Durante la seconda guerra mondiale, le cave del monte ospitavano una polveriera fatta saltare in aria dai tedeschi la mattina del 26 aprile 1945 prima di fuggire dalla citt\u00e0. Le vittime dell'esplosione furono contenute (8 persone) grazie all'intervento del curato di Avesa, don Giuseppe Graziani, che ottenne dal Comando tedesco il permesso di svuotare la polveriera fino all'alba, impresa a cui parteciparono vari abitanti del borgo collinare. La vetta del monte Arzan \u00e8 raggiungibile dalla strada Monte Arzan che parte a nord di Avesa, da via Bonuzzo Sant'Anna che percorre la dorsale tra le due valli per chi proviene dalla citt\u00e0, o da via Ronchi per chi proviene da Quinto di Valpantena. In direzione sud, la fascia collinare prosegue fino ad addentrarsi nel nucleo storico della citt\u00e0 con la dorsale di Santa Giuliana, il monte Calvo, e infine i colli di San Leonardo, San Felice, San Pietro e il monte Castiglione che lambiscono la riva sinistra del fiume Adige.\nTorricelle (o colle Santa Giuliana).\nIn direzione sud, la dorsale tra la valle di Avesa e la Valpantena prende il nome di Torricelle all'altezza delle frazioni di Avesa e Poiano. \u00c8 questo il nucleo originario che ha dato poi il nome al pi\u00f9 vasto sistema collinare a nord della citt\u00e0 di Verona. Il toponimo deriva dalla presenza in quest'area delle quattro torri massimiliane costruite dall'esercito austriaco tra il 1837 e il 1843 per difendere a nord il campo trincerato collinare. Data la scarsa vegetazione, le torri nell'Ottocento erano visibili a occhio nudo dalla citt\u00e0. Si trovano ancora, a poca distanza l'una dall'altra, ai lati di via Torricelle, via Santa Giuliana e via Bonuzzo Sant'Anna. La prima torre (269 m) domina la Valpantena alla sinistra di via Torricelle per chi proviene da Verona; la seconda torre (280 m), eretta per presidiare la valle di Avesa, \u00e8 sul lato destro di via Santa Giuliana (provenendo da San Mattia) ed \u00e8 ora occupata da varie antenne e ripetitori; la terza torre (301 m) si trova pi\u00f9 a nord al bivio tra via Torricelle e via Bonuzzo Sant'Anna; la quarta torre (312 m) \u00e8 la pi\u00f9 settentrionale e la si vede a destra proseguendo in direzione nord su via Bonuzzo Sant'Anna. La seconda torre si trova di fronte all'ospedale psichiatrico di Santa Giuliana che porta il nome di una chiesetta qui edificata nel 1281 e distrutta nel 1872. \nTra la prima e la seconda torre, il crinale si divide in due dorsali minori all'altezza della fontana di Sommavalle, antichissima sorgente che sgorga da un costone di roccia. Il toponimo \u00e8 dovuto al fatto che la fonte si trova all'estremo apice settentrionale della valle detta Valdonega, stretta tra due dorsali minori che si addentrano nella citt\u00e0 di Verona: la prima a ovest con il monte Calvo e il colle San Leonardo, la seconda a est con i colli di San Felice, San Pietro, Castiglione e Biondella. \nColle San Mattia (o monte Calvo).\nSulla cima del colle (220 m) si erge il forte San Mattia, costruito sempre dall'esercito austriaco tra il 1837 e il 1843 su disegno di Michael von Maly, allievo dell'architetto militare Franz von Scholl. La posizione strategica del forte permetteva di dominare la valle di Avesa, la Valdonega e l'intera citt\u00e0, incrociando il fuoco con le vicine torri massimiliane. Il forte, visibile dal centro di Verona grazie alla sua collocazione, trae nome dalla vicina chiesetta tardo-medievale di San Mattia (a 240 m d'altitudine), rimaneggiata in forme neoclassiche nel XIX secolo. Il forte e la chiesa sono raggiungibili percorrendo viale dei Colli, strada che parte alla fine della Valdonega a ovest di via Marsala. Sul colle si trovano anche varie ville, tra cui le settecentesche villa Fontana Ederle, detta \"La Cipressaia\", e villa Bottico.\nColle San Leonardo (o monte Donico).\nIl colle, prosecuzione naturale della dorsale di San Mattia, \u00e8 compreso tra l'estremo fondovalle di Avesa a ovest (occupato oggi dal quartiere Pindemonte) e dal quartiere della Valdonega a est. Sulla cima pi\u00f9 alta (170 m) si leva il santuario della Nostra Signora di Lourdes, costruito tra il 1958 e il 1964 su progetto dell'architetto Paolo Rossi de Paoli nel centenario delle celebri apparizioni. La chiesa fu edificata riadattando il precedente forte austriaco di San Leonardo, di cui sono ancora chiaramente intuibili le forme nella pianta circolare dell'edificio di culto, uno degli elementi pi\u00f9 iconici del paesaggio collinare delle Torricelle. Il forte, progettato come il vicino forte San Mattia nel 1838 sotto la direzione di Franz von Scholl, fu concesso nel 1952 dal demanio alla Congregazione dei Padri Stimmatini per trasferirvi il santuario di Lourdes prima sito in piazza Cittadella, nel centro della citt\u00e0, che era stato distrutto dai bombardamenti della seconda guerra mondiale. La nuova chiesa avrebbe ospitato la statua dell'Immacolata ritrovata intatta tra le macerie, opera dello scultore Ugo Zannoni. Dal piazzale antistante la chiesa, dove sorge la moderna \"grotta\" con la statua della Madonna, si gode di una vista sulla pianura che spazia dal centro cittadino fino ai quartieri periferici e la campagna circostante.\nSu una cima minore del colle (108 m), pi\u00f9 a meridione, si erge il forte Sofia, anch'esso visibile dalla zona di ponte Pietra e lungadige San Giorgio. Il forte fu costruito sempre nel 1838 su progetto di von Scholl per presidiare l'area della Campagnola (l'attuale Borgo Trento) e i territori a ovest della citt\u00e0. L'opera militare deve il suo nome all'arciduchessa Sofia di Baviera, madre del futuro imperatore Francesco Giuseppe. Dopo l'unit\u00e0 d'Italia, la struttura fu a lungo utilizzata come colombaia dal Genio militare italiano per l'addestramento dei colombi viaggiatori.\nIl colle e forte San Leonardo devono il loro nome alla chiesa e monastero di San Leonardo in Monte Donico. Il complesso di epoca romanica, oggi sconsacrato, ospita la villa Caperle Arrighini Gerard, pur conservando il campanile e le forme dell'antico edificio religioso, visibili a lato di viale dei Colli all'incrocio con via San Leonardo e, a valle, da lungadige Catena. Monte Donico (o \"mons Donicus\") era il nome che identificava anticamente il colle San Leonardo: come per la vicina Valdonega (o Valdonica), \"donicus\" \u00e8 una contrazione del latino classico \"dominicus\", ovvero \"monte e valle appartenenti al signore\". \nData la vicinanza al centro cittadino, alle pendici occidentali e meridionali del colle a nord di via Mameli sono stati costruiti nel primo Novecento vari villini in stile eclettico che ricordano quelli del vicino quartiere di Borgo Trento: si trovano soprattutto in via Coni Zugna, salita Monte Grappa, via Giovanni Vincenti, via Giuseppe Sirtori, via Gazzera e all'inizio di via San Leonardo. Quest'ultima, che corre lungo il versante occidentale del colle fino alla chiesa di San Leonardo e poi di San Mattia (in quest'ultimo tratto prende il nome di via San Mattia) \u00e8 in realt\u00e0 una \"lasagna\" austriaca, una delle tante strade militari scavate nel tufo vivo dall'esercito asburgico. Queste caratteristiche stradine, pavimentate con ciottoli o pietre e protette da alti muri, permettevano alle truppe di raggiungere in sicurezza e rapidit\u00e0 i vari forti collinari dalla citt\u00e0. \nValdonega e Santo Stefano.\nPorta San Giorgio, cos\u00ec chiamata perch\u00e9 sorge nei pressi della chiesa di San Giorgio in Braida, \u00e8 anche detta porta Trento poich\u00e9 da qui partiva la strada per il Brennero corrispondente all'attuale via Mameli. Dalla porta inizia la cinta turrita settentrionale delle mura scaligere (databile al XIV secolo) che si sviluppa sulla riva sinistra dell'Adige e racchiude i quartieri di Santo Stefano e di Veronetta cos\u00ec come i colli di San Felice e San Pietro. Il rione di Santo Stefano si sviluppa sulle prime pendici dei colli: prende il nome dalla chiesa sorta sulla riva del fiume attorno al V secolo come uno dei primi luoghi di culto cristiani in citt\u00e0 e rifatta in forme romaniche nel XII secolo.\nLe mura che chiudono a nord Santo Stefano e lo separano dalla Valdonega furono rimaneggiate in epoca veneziana e austriaca: tra il 1522 e il 1525 si costru\u00ec la rondella di San Giorgio all'altezza dell'omonima porta e la rondella delle Boccare. Dalla porta San Giorgio sale le colline via Ippolito Nievo che delimita il lato esterno delle mura e conduce a via Castel San Felice, che si inerpica sul colle omonimo con una serie di stretti tornanti. Il quartiere della Valdonega, che si sviluppa a nord della via, occupa l'area della valle stretta tra il colle San Leonardo e il colle San Felice chiusa a settentrione dalla Sommavalle, ove si ricongiungono i due cordoni collinari. Quest'area prospiciente la citt\u00e0 \u00e8 stata urbanizzata a partire dal primo Novecento sul modello delle citt\u00e0 giardino inglesi, ma era abitata da tempi pi\u00f9 remoti: lo testimoniano i resti di una villa romana risalente al I secolo d.C. rinvenuti nel 1957 durante la costruzione di un condominio in via Cesare Zoppi; il sito archeologico \u00e8 tuttora visibile. Nonostante il quartiere sia stato interessato da un'intensa urbanizzazione nel secondo dopoguerra, sopravvivono ancora esempi di villini qui edificati a inizio secolo come nel vicino quartiere di Borgo Trento.\nColle San Felice.\nIl colle, che chiude a est la Valdonega, \u00e8 la prosecuzione naturale del cordone che scende dalla Sommavalle e divide la citt\u00e0 dalla Valpantena. Trae il suo nome dalla cittadella fortificata eretta in epoca viscontea (tra il 1390 e il 1409) nel punto pi\u00f9 a nord della cinta magistrale scaligera. Per costruire la fortezza venne demolita la chiesa di San Felice e il monastero annesso, attestati in questo luogo dal 938, da cui il nome della cittadella e del colle. Il castello \u00e8 stato rimaneggiato dagli austriaci nell'Ottocento e giace ora in stato di abbandono.\nL'apice del colle dove sono visibili i resti del castello \u00e8 raggiungibile da via Giovanni Francesco Caroto e via Castellana per chi proviene da Borgo Venezia, e da via Castel San Felice per chi proviene dalla Valdonega. Entrambe le vie corrono lungo il lato esterno della cinta muraria. Lungo via Castel San Felice, da un tornante a 170 metri d'altitudine si accede al parco delle Colombare che si estende per circa mq sul versante occidentale del colle all'esterno delle mura e offre varie vedute della citt\u00e0. Dalla sommit\u00e0 del colle in prossimit\u00e0 del castello il cordone collinare si divide in due dorsali distinte che racchiudono la valle di San Giovanni in Valle: a ovest il colle San Pietro e a est il monte Castiglione.\nColle San Pietro (o monte Gallo).\nA est, il rione di Santo Stefano \u00e8 chiuso dal colle San Pietro, prosecuzione orientale della dorsale che va dal monte Arzan e si divide alla fontana di Sommavalle fino a toccare l'ansa dell'Adige. Il colle di modesta altezza domina la citt\u00e0 ed \u00e8 chiaramente visibile nel tratto di lungadige compreso tra il ponte Garibaldi e il ponte Nuovo. Noto anche come monte Gallo, \u00e8 l'area dove si insedi\u00f2 il nucleo fondativo della citt\u00e0 nell'et\u00e0 del bronzo. Circa 3000 anni fa, i primi abitanti edificarono un castelliere (piccolo villaggio collinare) in quest'area strategica da cui si dominava il corso del fiume Adige e la pianura. Secondo un'ipotesi, lo stesso nome della citt\u00e0 di Verona deriverebbe dal termine \"verone\", ovvero balconata panoramica da cui era possibile osservare la pianura.\nQuando Verona divenne romana, la citt\u00e0 si spost\u00f2 nel \"castrum\" compreso nell'ansa dell'Adige dove tuttora sorge il centro storico cittadino. Tuttavia, il colle che dominava i due ponti principali in epoca romana, il ponte Pietra e il ponte Postumio (quest'ultimo non pi\u00f9 esistente) continu\u00f2 a essere compreso all'interno delle mura. Fu in quest'epoca che il colle assunse una funzione monumentale: sul versante sud-occidentale che guardava verso la citt\u00e0 venne costruito nel I secolo a.C. un teatro (tuttora noto come teatro romano) usando la pendenza naturale del colle come base per la cavea. Sulla cima si eresse anche un tempio dedicato a Giove. Sui resti del luogo di culto pagano in epoca cristiana si edific\u00f2 una chiesa dedicata a San Pietro, attestata nelle fonti dal V secolo. Si pensa che qui il re ostrogoto Teodorico costru\u00ec la sua sontuosa reggia nel VI secolo; data la posizione strategica, anche il re Berengario vi fece erigere una rocca tra il IX e il X secolo, su cui poi Gian Galeazzo Visconti edific\u00f2 un vero e proprio castello alla fine del XIV secolo, detto appunto castel San Pietro per la vicinanza con la chiesa. Nel Cinquecento sotto il castello si realizz\u00f2 anche una cisterna per la raccolta dell'acqua, tuttora esistente. \nDopo il trattato di Lun\u00e9ville, che divise Verona in due lasciando alla Francia la parte a destra dell'Adige e all'Austria la riva sinistra che comprendeva il colle, i francesi fecero saltare in aria il castello e la chiesa vicina prima di ritirarsi sulla sponda opposta. Tra il 1851 e il 1856, sui loro resti gli austriaci costruirono un'imponente caserma di fanteria in stile \"Rundbogen\" su progetto di Conrad Petrasch. Il monumentale edificio visibile da tutta la citt\u00e0 divenne per i veronesi il nuovo castel San Pietro: ancora oggi domina il colle. Nel nuovo complesso vennero integrate le rovine del castello che ancora sussistevano a nord dell'edificio e furono riutilizzate come recinto fortificato: un'ampia porzione di quel che resta della fortezza viscontea \u00e8 visibile su via Castel San Pietro nel tratto che conduce al piazzale antistante la caserma. Da questo spiazzo si gode di una delle viste pi\u00f9 note e fotografate di tutta la citt\u00e0.\nNel corso dei secoli, il teatro romano era stato coperto da un reticolo di fitte abitazioni: solo attorno al 1830 il ricco commerciante Andrea Monga acquist\u00f2 l'area e fece abbattere a sue spese le casupole per iniziare gli scavi che porteranno alla luce l'antico teatro, ancora oggi usato per spettacoli dal vivo. Sulle gradinate resta la chiesetta gotica dei Santi Siro e Libera, sopravvissuta alle demolizioni ottocentesche, a cui si accede da una scalinata di epoca barocca. Tra il teatro e la caserma si leva la possente mole quattrocentesca del convento di San Girolamo che ospita dal 1923 il museo archeologico. \nL'apice del colle, che corrisponde al piazzale di Castel San Pietro, \u00e8 raggiungibile attraverso due scalinate che partono ai suoi piedi, la prima all'altezza di ponte Pietra e la seconda in vicolo Botte (da cui si accede anche al teatro), oppure con la funicolare panoramica realizzata nel 1941. La struttura parte da una traversa di via Madonna del Terraglio alle pendici del colle e copre un dislivello di 55 metri.\nSan Giovanni in Valle.\nIl colle San Pietro separa Santo Stefano dalla piccola valle di San Giovanni in Valle dove si torva l'omonima e antichissima chiesa romanica, attestata fin dal VII secolo. Il rione, compreso nelle mura cittadine e integrato nel pi\u00f9 vasto quartiere di Veronetta, si sviluppa sulle pendici del colle a est e le risale fino alla fontana del Ferro. Le acque di questa sorgente naturale che chiude a nord la valle venivano convogliate verso il pozzo di piazza Cisterna, a pochi passi dalla chiesa, costruito nel XV secolo e in uso fino al XIX secolo.\nSu una delle due salite che portano alla fontana si trova la cinquecentesca villa Francescatti, costruita ai piedi del colle San Pietro. Alla villa \u00e8 annesso un giardino all'italiana di circa mq realizzato su vari terrazzamenti. L'edificio ha ospitato dal 1980 al 2017 un ostello della giovent\u00f9.\nVicino alla chiesa si trova anche la corte del Duca, un terreno cintato di epoca medievale coltivato a orto dalle monache clarisse e oggi adibito a giardino pubblico: si pensa che il toponimo sia dovuto al fatto che qui Alboino avesse costruito la sua reggia dopo la conquista della citt\u00e0 nel 568 e la fondazione del Ducato di Verona. \nMonte Castiglione.\nA est, il borgo di San Giovanni in Valle \u00e8 chiuso dal monte Castiglione (attestato anche come Costiglione) che prosegue a est la dorsale del colle di San Felice e separa il quartiere di Veronetta a sud-ovest dalla Biondella e Borgo Venezia a nord-est. Sul crinale del colle, estrema propaggine orientale delle Torricelle, corre la cinta muraria turrita di epoca scaligera che unisce porta Vescovo a castel San Felice: in epoca veneziana vi si costruirono le rondelle di Santa Toscana e di San Zeno in Monte. Le mura con le loro caratteristiche torrette che dominano Veronetta possono essere raggiunte da salita Santo Sepolcro e via San Zeno in Monte, che corrono sul lato interno, o da vari percorsi pedonali attigui a via Giovanni Francesco Caroto sull'esterno.\nSul versante occidentale del colle a ridosso delle mura sorge la chiesa romanica di San Zeno in Monte, risalente al XV secolo. Nel convento annesso, usato dagli austriaci come caserma, \u00e8 ospitata dal 1910 la Congregazione dei Poveri Servi della Divina Provvidenza di don Calabria. L'edificio \u00e8 stato restaurato nel 1936 e domina oggi il paesaggio cittadino a est del centro insieme al campanile della chiesa e alla croce luminosa in ferro di 19 metri d'altezza, qui eretta dalla Congregazione nel 1934. Dal rione di San Giovanni in Valle si arrampica verso l'Istituto Don Calabria la Scala Santa, una scalinata pavimentata a ciottoli con ai lati inserite le stazioni della Via Crucis.\nPoco pi\u00f9 a sud, sulle pendici occidentali del colle si sviluppa il giardino Giusti, tardo-rinascimentale giardino all'italiana realizzato sul retro del cinquecentesco palazzo Giusti. Il parco si arrampica sulla collina su vari terrazzamenti piantumati a bossi, cipressi e agrumi, e abbelliti da labirinti, fontane, statue mitologiche, scalinate e grotte artificiali. La rupe del colle \u00e8 invece tenuta a bosco sempreverde: da qui si raggiungono un belvedere a balconata sopra un mascherone e un padiglione coperto da cui si apre una vista su tutta la citt\u00e0.\nPoco pi\u00f9 a sud del giardino, il monte \u00e8 attraversato da una galleria aperta proprio sotto la rondella di San Zeno in Monte negli anni sessanta del Novecento: collega via Nazario Sauro, in Veronetta, con via Alessandro Volta in Borgo Venezia. A breve distanza, alle pendici meridionali del colle sorge la chiesa dei Santi Nazaro e Celso, nata su un altro luogo di culto scavato nella roccia di cui restano ancora i tre vani incavati nel monte.\nSulla dorsale del colle che sovrasta la chiesa a ridosso delle mura sorge il quartiere residenziale di Alto San Nazaro, edificato nel 1887 come rione popolare dalla Societ\u00e0 Anonima Cooperativa Edificatrice di Case Operaie. Il quartiere \u00e8 raggiungibile dallo scalone XVI Ottobre, che si inerpica da una traversa di via San Nazaro; lo si raggiunge anche da nord attraversando una breccia nelle mura tra via Caroto e la salita Santo Sepolcro. Il toponimo della scalinata tramanda il nome originario del complesso residenziale, battezzato Quartiere XVI Ottobre per ricordare la data di unificazione di Verona al Regno d'Italia nel 1866. Vicino al quartiere \u00e8 stato realizzato anche un parco da cui si domina l'area di Veronetta e porta Vescovo. \nSuperato il quartiere, il monte Castiglione scende verso valle. L'area interna alle mura \u00e8 occupata dal rione di Santa Toscana che sorge attorno all'omonima chiesa eretta alle pendici del colle sulle preesistenti rimanenze di una chiesetta dedicata al Santo Sepolcro. La cinta muraria, chiusa dalla rondella di Santa Toscana che ospita oggi un parco pubblico, scende rapidamente le ultime pendici collinari per collegarsi a porta Vescovo e proseguire in pianura.\nColle Biondella.\nA nord-est del monte Castiglione si \u00e8 sviluppato a partire da inizio Novecento il quartiere residenziale della Biondella, ora integrato nel pi\u00f9 ampio contesto di Borgo Venezia. Il quartiere si insinua sulle pendici collinari in due avvallamenti distinti separati dall'altura del colle Biondella, sviluppandosi sugli assi viari di via Alessandro Volta a sud (che si collega a Veronetta tramite il traforo sotto la rondella di San Zeno in Monte) e di via Biondella a nord, che risale il versante orientale fino a congiungersi con via Castellana. Quest'ultima strada costeggia la dorsale collinare sul lato della Valpantena fino alla frazione di Poiano. Il quartiere, urbanizzato a inizio Novecento, \u00e8 caratterizzato da bassi villini a due o tre piani, alcuni risalenti al primo dopoguerra.\nIn cima al colle Biondella si erge il forte Biondella, costruito nel 1838 dal Genio militare austriaco per presidiare la pianura a est di Verona e l'imbocco della Valpantena. \u00c8 possibile raggiungere il forte e la cima del colle da due salite distinte: la prima, via Giovanni Francesco Caroto, risale il versante meridionale a destra di Via Alessandro Volta, la seconda la si trova proseguendo su Via Biondella fino all'incrocio con la stessa via Caroto. A nord della Biondella, il versante orientale delle Torricelle continua il suo corso verso nord e chiude a ovest la Valpantena fino a congiungersi con i Monti Lessini nei pressi di Grezzana.\nEscursionismo.\nDate le bellezze paesaggistiche, la vicinanza alla citt\u00e0 e le stratificazioni storiche lasciate dal millenario insediamento dell'uomo, le Torricelle sono meta degli escursionisti. Tra i vari sentieri che attraversano i colli vi sono la Dorsale Giuliani da Parona a Poiano, la Transtoresela dall'Eremo di San Rocchetto a Poiano, e gli intinerari che risalgono le valli di Avesa e Quinzano. Dal 1973 sulle Torricelle si tiene la manifestazione podistica \"4 passi di primavera\", durante la quale dalla citt\u00e0 si raggiunge il borgo di Montecchio."}
{"id": "1401603", "revid": "2143966", "url": "https://it.wikipedia.org/wiki?curid=1401603", "title": "Stazione meteorologica di Firenze Peretola", "text": "La stazione meteorologica di Firenze Peretola \u00e8 la stazione meteorologica di riferimento per l'Organizzazione Meteorologica Mondiale relativa alla citt\u00e0 di Firenze, gestita dall'ENAV per conto del Servizio Meteorologico dell'Aeronautica Militare.\nStoria.\nI primi dati disponibili risalgono al 1931, anno in cui sono state inviate le prime registrazioni di SYNOP orari all'archivio NCDC (CDO) della NOAA; sempre dallo stesso anno le osservazioni meteorologiche giornaliere effettuate presso l'aeroporto, dopo la sua inaugurazione del 4 giugno 1931, vennero pubblicate nei bollettini meteorologici e aerologici giornalieri e negli annuari dell'Ufficio Presagi.\nFin dalla sua attivazione era classificata come stazione meteorologica di prima classe, presso la quale nel corso degli anni Trenta erano effettuate anche osservazioni in quota.\nTra l'autunno del 1944 e l'estate 1945 la stazione meteorologica aeroportuale venne gestita dal personale statunitense dell'unit\u00e0 militare presente a Firenze, prima di essere riconsegnata alla gestione del Servizio Meteorologico dell'Aeronautica Militare che venne riorganizzato al termine della seconda guerra mondiale.\nLa serie storica validata attualmente disponibile ha inizio a partire dal 1\u00ba ottobre 1944 sotto la gestione statunitense e dal 1946 sotto la gestione dell'Aeronautica Militare, ma \u00e8 reperibile online soltanto a partire dal 1951. A causa dei danni provocati dall'alluvione la stazione meteorologica non ha funzionato tra il 4 e il 20 novembre 1966. Dal 10 ottobre 1989 in poi la gestione della stazione meteorologica \u00e8 passata dal personale dell'Aeronautica Militare a quello dell'Ispettorato delle Telecomunicazioni e dell'Assistenza al Volo (ITAV) e dell'Ente Nazionale di Assistenza al Volo (ENAV), essendosi venuta a trovare all'interno di un aeroporto civile.\nOriginariamente, la stazione meteorologica era ubicata sul fondo erboso a est della parte terminale della pista aeroportuale ad un'altezza del suolo di 37 metri s.l.m., con il pozzetto barometrico collocato a 38 metri s.l.m., e si caratterizzava per la strumentazione meccanica, con sensore termometrico collocato nel tradizionale Stevenson screen; dal 2009 la stazione tradizionale \u00e8 stata sostituita con una stazione di tipo automatico con sensore termometrico collocato in uno schermo artificiale a 12 piatti con ventilazione forzata ed \u00e8 stata riposizionata sul fondo erboso a ovest del settore centrale della pista aeroportuale, nel prato che si estende tra la pista e il Lago di Peretola, ad un'altezza del suolo di 40 metri s.l.m.. L'ubicazione della stazione meteorologica dovrebbe peraltro nuovamente cambiare nel caso in cui dovesse essere realizzata la nuova pista aeroportuale parallela convergente al vicino tratto dell'autostrada A11 con orientamento 12/30, che di fatto andrebbe ad attraversare l'area dove attualmente sono collocati gli strumenti meteorologici.\nNel frattempo, e precisamente nel 2002, il Servizio Meteorologico dell'Aeronautica Militare aveva attivato a Firenze anche una stazione automatica DCP, contrassegnata da codice WMO 16171, ubicata presso la Scuola militare aeronautica \"Giulio Douhet\" all'interno del Parco delle Cascine dove mediamente si hanno minime pi\u00f9 alte e massime pi\u00f9 basse rispetto a quelle rilevate presso l'aeroporto di Peretola.\nCaratteristiche.\nLa stazione meteorologica si trova nell'Italia centrale, in Toscana, nel comune di Firenze, presso l'aeroporto di Peretola, in linea d'aria 6\u00a0km a nord-ovest del centro cittadino, col barometro collocato ad un'altezza di 40 metri s.l.m. e alle coordinate geografiche .\nPrima del riposizionamento avvenuto nel 2009, la stazione meteorologica si trovava collocata con il proprio pozzetto barometrico ad un'altezza di 38 metri s.l.m. e alle coordinate geografiche , a circa 300-400 metri di distanza a sud rispetto all'attuale ubicazione.\nLa sua posizione \u00e8 nella ampia conca occupata dalla Piana Fiorentina a sud di Monte Morello, che tende a favorire un leggero e locale effetto f\u00f6hnizzante sulle temperature massime soprattutto durante la stagione primaverile ed estiva che va a sommarsi all'intensa subsidenza atmosferica in presenza di elevati geopotenziali con afflusso caldo da sud in quota e ventilazione al suolo molto debole da N/NW con massimo di alta pressione al suolo situato tra l'Italia Settentrionale e l'Europa centrale. Al tempo stesso, con calma di vento pu\u00f2 risentire di forti inversioni termiche invernali con minime rigide, sporadicamente addirittura inferiori anche a quelle dei vicini teleposti montani appenninici in caso di forte albedo susseguente a nevicate con accumulo, come nel caso del gennaio 1985.\nL'area di ubicazione della stazione meteorologica \u00e8 inoltre sottoposta a fenomeni di wind shear orografico, soprattutto nei mesi invernali e in presenza di venti nord-orientali\nLa stazione meteorologica \u00e8 attiva 24 ore su 24 e, oltre a svolgere funzioni di assistenza alla navigazione aerea, effettua osservazioni semiorarie (METAR) su stato del cielo (nuvolosit\u00e0 in chiaro) e su temperatura, precipitazioni, umidit\u00e0 relativa, pressione atmosferica con valore normalizzato al livello del mare, direzione e velocit\u00e0 del vento. In passato, fino alla met\u00e0 degli anni novanta, erano effettuate anche le misurazioni dell'altezza del manto nevoso al suolo (snow depth). L'emissione dei SYNOP viene invece attualmente effettuata con una frequenza trioraria alle ore sinottiche 0 GMT, 3 GMT, 6 GMT, 9 GMT, 12 GMT, 15 GMT, 18 GMT e 21 GMT.\nGeomorfologia.\nIl territorio della piana fiorentina dove \u00e8 situata la stazione meteorologica \u00e8 una conca intermontana di origine alluvionale, originariamente occupata da un antico e ampio bacino lacustre, che si estende a ridosso del massiccio calcareo di Monte Morello che si eleva a nord. Il Lago di Peretola, dalle caratteristiche palustri, \u00e8 ci\u00f2 che resta all'interno dell'area aeroportuale dell'originario paesaggio che in ere remote occupava gran parte della pianura; la regimazione delle acque nella piana attorno all'area aeroportuale \u00e8 regolata fin dalla seconda met\u00e0 del Cinquecento da un canale artificiale principale denominato Fosso Reale.\nMedie climatiche ufficiali.\nDati climatologici 1971-2000.\nIn base alle medie climatiche del trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di +6,5\u00a0\u00b0C, mentre quella del mese pi\u00f9 caldo, agosto, \u00e8 di 24,6\u00a0\u00b0C; mediamente si contano 35 giorni di gelo all'anno e 62 giorni annui con temperatura massima uguale o superiore ai 30\u00a0\u00b0C. Nel trentennio esaminato, i valori estremi di temperatura sono i +42,6\u00a0\u00b0C del luglio 1983 e i -23,0\u00a0\u00b0C del gennaio 1985.\nLe precipitazioni medie annue si attestano a 873\u00a0mm, mediamente distribuite in 88 giorni, con minimo relativo in estate, picco massimo in autunno e massimo secondario in primavera.\nL'umidit\u00e0 relativa media annua fa registrare il valore di 70,1% con minimo di 65% a luglio e massimi di 76% a novembre e a dicembre; mediamente si contano 27 giorni all'anno con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definito Climate Normal (CLINO), la temperatura media del mese pi\u00f9 freddo, gennaio, si attesta a +5,8\u00a0\u00b0C; quella del mese pi\u00f9 caldo, luglio, \u00e8 di +24,3\u00a0\u00b0C. Mediamente, si contano 41 giorni di gelo all'anno. I valori estremi registrati dalla stazione meteorologica sottolineano, inoltre, le spiccate escursioni termiche stagionali, avendo toccato i +42,6\u00a0\u00b0C di massima del 26 luglio 1983 e i \u221223,2\u00a0\u00b0C di minima del 12 gennaio 1985. Proprio nel 1985, la temperatura minima di \u221223,2\u00a0\u00b0C fu seguita da una temperatura massima estiva di +38,8\u00a0\u00b0C, che determin\u00f2 un'escursione termica annua di ben 62\u00a0\u00b0C, valore finora mai eguagliato in Italia. Inoltre, \u00e8 da segnalare che nel medesimo anno si registrarono, sia la temperatura minima assoluta che la massima assoluta per il mese di gennaio: ai \u221223,0\u00a0\u00b0C del giorno 12 seguirono i +19\u00a0\u00b0C del 23 gennaio. Nel trentennio esaminato, la media delle temperature massime assolute annue \u00e8 di +37,5\u00a0\u00b0C, mentre la media delle minime assolute annue si attesta a -8,1\u00a0\u00b0C.\nLa nuvolosit\u00e0 media annua si attesta a 4,2 okta giornalieri, con massimo di 5,1 okta giornalieri in dicembre e minimo di 2,7 okta giornalieri in luglio.\nLe precipitazioni medie annue si aggirano attorno ai 900\u00a0mm, distribuite in 92 giorni, con un picco in autunno ed un massimo secondario in primavera.\nL'umidit\u00e0 relativa media annua fa registrare il valore di 70,3% con minimo di 65% a luglio e massimo di 78% a dicembre.\nLa pressione atmosferica media annua normalizzata al livello del mare si attesta a 1015,3 hPa, con massimo di 1018 hPa ad ottobre e minimo di 1013 hPa ad aprile.\nIl vento presenta una velocit\u00e0 media annua pari a 4\u00a0m/s, con minimo di 3,6\u00a0m/s ad agosto e massimi di 4,3\u00a0m/s a febbraio, a marzo e ad ottobre; le direzioni prevalenti sono di tramontana tra novembre e febbraio e nel mese di aprile, di grecale a marzo, a settembre e ad ottobre, di libeccio a maggio e di ponente tra giugno ed agosto.\nNella tabella sottostante sono riportate le medie del trentennio 1961-1990.\nDati climatologici 1951-1980.\nIn base alle medie climatiche 1951-1980, la temperatura media del mese pi\u00f9 caldo, luglio, si attesta a +23,7\u00a0\u00b0C, mentre la temperatura media del mese pi\u00f9 freddo, gennaio, fa registrare il valore di +5,8\u00a0\u00b0C. Nel trentennio esaminato, la temperatura massima pi\u00f9 elevata di +39,9\u00a0\u00b0C \u00e8 stata registrata nell'agosto 1958, mentre la temperatura minima pi\u00f9 bassa di -12,8\u00a0\u00b0C risale al gennaio 1968.\nLe precipitazioni medie annue si attestano a 898,4\u00a0mm, con picco massimo in autunno e con minimo relativo in estate.\nDati climatologici 1941-1970.\nIn base alle medie climatiche 1941-1970, effettivamente calcolate tra il 1946 e il 1970, la temperatura media del mese pi\u00f9 caldo, luglio, si attesta a +24,0\u00a0\u00b0C, mentre la temperatura media del mese pi\u00f9 freddo, gennaio, fa registrare il valore di +5,5\u00a0\u00b0C. Nel medesimo periodo esaminato tra il 1946 e il 1970, la temperatura massima pi\u00f9 elevata di +40,6\u00a0\u00b0C \u00e8 stata registrata nell'agosto 1947, mentre la temperatura minima pi\u00f9 bassa di -12,8\u00a0\u00b0C risale al gennaio 1968.\nLe precipitazioni medie annue, calcolate in modo effettivo nel periodo 1946-1970, si attestano a 922,7\u00a0mm annui, con picco massimo in autunno e minimo relativo in estate.\nDati climatologici 1931-1960.\nIn base alle medie climatiche 1931-1960, la temperatura media del mese pi\u00f9 freddo, gennaio, \u00e8 di +4,9\u00a0\u00b0C (contro i +5,8\u00a0\u00b0C della media 1961-1990) mentre quella del mese pi\u00f9 caldo, luglio, si attesta a +24,9\u00a0\u00b0C (contro i +24,2\u00a0\u00b0C della media 1961-1990); la temperatura media annua fa registrare il valore di +14,8\u00a0\u00b0C (contro i +14,6\u00a0\u00b0C della media 1961-1990).\nMediamente si contano 32 giorni di gelo all'anno (contro i 41 della media 1961-1990) e 117 giornate in cui si registrano precipitazioni, anche se inferiori alla soglia di 1\u00a0mm del giorno di pioggia.\nValori estremi.\nTemperature estreme mensili dal 1931 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1931 in poi, con il relativo anno in cui si queste sono state registrate.\nAnalizzando i dati, si pu\u00f2 verificare che i record di caldo superati negli ultimi anni sono quelli delle temperature massime assolute di marzo, aprile, maggio, giugno, agosto, ottobre e novembre, registrati rispettivamente nel 2021 con 28,2\u00a0 2012 con +31,2\u00a0\u00b0C (precedente nel 1949 con +28,6\u00a0\u00b0C), nel 2009 con +35,0\u00a0\u00b0C, nel 2019 con +39,0\u00a0\u00b0C (precedente nel 2003 con una temperatura massima oraria di +38,6\u00a0\u00b0C), nel 2017 con +41,3\u00a0\u00b0C (precedente nel 2011 con +40,5\u00a0\u00b0C), nel 2011 con +31,6\u00a0\u00b0C e nel 2004 con +27\u00a0\u00b0C (precedente nel 1963 con +24\u00a0\u00b0C). Al tempo stesso, nell'ultimo decennio sono stati superati anche i record di freddo per i mesi di aprile e di dicembre, rispettivamente nel 2003 con \u22123,2\u00a0\u00b0C e nel 2005 con \u221210,2\u00a0\u00b0C. Tutto ci\u00f2 rientra nelle normali casistiche a livello statistico, che si limitano peraltro al periodo successivo al 1931, senza poter verificare eventuali valori superiori o inferiori che potrebbero essere stati registrati nella storia della stazione meteorologica nel periodo antecedente a quello esaminato.\nTalvolta, nella serie indicata, mancano i dati compresi fra il novembre 1935 ed il dicembre 1945 per cause belliche.\nTemperature estreme decadali dal 1931 ad oggi.\nDi seguito sono riportate le temperature estreme decadali registrate dal 4 giugno 1931 in poi, con la relativa data in cui si sono verificate.\nApprofondimenti.\nIl caldo a Firenze.\nNormalmente, ogni estate fa registrare presso la stazione meteorologica alcune punte massime attorno ai 37-38\u00a0\u00b0C, che risultano molto ricorrenti nelle serie storiche.\nPer quanto riguarda i valori massimi registrati alla stazione meteorologica di Firenze Peretola dal 1945 in poi, 15 volte sono stati raggiunti o superati i +40\u00a0\u00b0C. I +40,0\u00a0\u00b0C si sono registrati il 22 agosto 2011 e il 5 agosto 2017; i +40,1\u00a0\u00b0C il 20 agosto 2012; i +40,2\u00a0\u00b0C sono stati rilevati il 21 e il 24 luglio 1945 (temperature massime non effettive corrispondenti ai dati orari pi\u00f9 elevati delle rispettive giornate registrati sotto la gestione statunitense) e il 30 luglio 1947; i +40,3 \u00b0C sono stati rilevati il 2 agosto 2017, i +40,4 \u00b0C sono stati rilevati il 12 agosto 2021, i +40,5\u00a0\u00b0C sono stati toccati il 21 agosto 2011; valori di +40,6\u00a0\u00b0C si sono toccati il 2 agosto 1947, il 31 luglio 1983 e il 6 agosto 2003; i +41,1\u00a0\u00b0C sono stati registrati il 5 agosto 2003, i +41,3\u00a0\u00b0C sono stati rilevato il 1\u00ba agosto 2017 (record per agosto) e i +41,6\u00a0\u00b0C si sono toccati il 27 luglio 1983. Il record assoluto, coincidente con quello di luglio, \u00e8 il valore di +42,6\u00a0\u00b0C registrato il 26 luglio 1983. Valori numericamente approssimabili per eccesso a +40\u00a0\u00b0C sono stati i +39,9\u00a0\u00b0C del 1\u00ba agosto 1958 e del 19 agosto 2012, i +39,8\u00a0\u00b0C registrati per due volte nel luglio 1983 e il 3 agosto 2017, i +39,7\u00a0\u00b0C il 29 luglio 1947 e il 20 agosto 2009, i +39,6\u00a0\u00b0C il 7 luglio 1952, il 29 luglio 2005 e il 19 agosto 2009, i +39,5\u00a0\u00b0C il 31 luglio 1958, il 17 agosto 1974 e il 31 luglio 2017. Da notare infine che, finora, soltanto nel 1947 sono stati superati i 40\u00a0\u00b0C sia nel mese di luglio che in quello di agosto. Di seguito, sono riportate le tabelle con alcuni dei valori pi\u00f9 elevati che si sono verificati dal 1946 in poi (i quattordici valori pi\u00f9 elevati della serie sono riportati in quella di sinistra).\nIl gelo a Firenze.\nA Firenze ogni inverno, ma talvolta anche nella seconda met\u00e0 dell'autunno e nella prima parte della stagione primaverile si registrano giornate con temperature minime sotto lo zero (41 per la media CLINO), talvolta di diversi gradi in caso di forte inversione o di innevamento del suolo e conseguente effetto albedo. In alcuni rari casi le rigide temperature nottune possono essere accompagnate da temperature massime anch'esse molto basse, prossime o anche appena al di sotto degli 0\u00a0\u00b0C, soprattutto in giornate caratterizzate da forti venti di tramontana o grecale con afflusso di aria artica continentale come durante il buran del dicembre 1996 quando il 27, 28 e 29 furono registrate massime rispettivamente di +0,8\u00a0\u00b0C, +0,9\u00a0\u00b0C e +0,8\u00a0\u00b0C, in presenza di nubi basse per debole flusso umido di libeccio che segue periodi di freddo intenso come nel caso del 17 dicembre 2010 quando la massima fu di -1,0\u00a0\u00b0C oppure in presenza di neve al suolo con forte inversione come durante l'ondata di freddo del gennaio 1985, quando nei giorni 5, 6, 7, 8, 9, 10, 11 e 12 le massime furono rispettivamente di -0,4\u00a0\u00b0C, -1,6\u00a0\u00b0C, -0,2\u00a0\u00b0C, -1,6\u00a0\u00b0C, -0,6\u00a0\u00b0C, +0,2\u00a0\u00b0C, -0,4\u00a0\u00b0C e 0,0\u00a0\u00b0C.\nLa temperatura minima assoluta, risalente al 12 gennaio 1985, tocc\u00f2 il valore di \u221223,0\u00a0\u00b0C quando l'effetto albedo raggiunse il suo apice a causa della serenit\u00e0 del cielo e della calma di vento che segu\u00ec le precedenti abbondanti nevicate. In totale si sono registrate 13 minime uguali o inferiori ai -10,0\u00a0\u00b0C, di cui 5 durante l'ondata di freddo del gennaio 1985, infatti in quel mese, oltre al record mensile ed assoluto di -23,0\u00a0\u00b0C del 12 gennaio, si sono avuti -22,2\u00a0\u00b0C l'11 gennaio, -16,0\u00a0\u00b0C il 10 gennaio, -13,4\u00a0\u00b0C il 13 gennaio e -10,4\u00a0\u00b0C l'8 gennaio, 3 volte i -10,0\u00a0\u00b0C sono stati superati nel gennaio 1968 con -12,8\u00a0\u00b0C il 14 gennaio, -12,2\u00a0\u00b0C il 12 gennaio e -10,0\u00a0\u00b0C il 13 gennaio, 2 volte durante l'ondata di freddo del febbraio 1956 con -11,4\u00a0\u00b0C il 16 febbraio (record per febbraio) e -10,9\u00a0\u00b0C il 15 febbraio e altri tre picchi isolati di -11,6\u00a0\u00b0C il 5 marzo 1949 (record per marzo), di -10,2\u00a0\u00b0C il 30 dicembre 2005 (record per dicembre) e di -10,0\u00a0\u00b0C il 24 gennaio 1964. Altri valori prossimi ai -10,0\u00a0\u00b0C sono i -9,9\u00a0\u00b0C del 24 febbraio 1993, -9,8\u00a0\u00b0C il 25 gennaio 1963, i -9,4\u00a0\u00b0C del 7 febbraio 1991 e i -9,2\u00a0\u00b0C dell'11 gennaio 1981 e del 9 gennaio 1987."}
{"id": "1401605", "revid": "125161947", "url": "https://it.wikipedia.org/wiki?curid=1401605", "title": "Nicola Rao", "text": "Biografia.\nGiornalista professionista dal 1989, dal 1987 al 2003 ha lavorato all'Agenzia di stampa Adnkronos prima come cronista giudiziario (seguendo quotidianamente l'attivit\u00e0 del Csm, del ministro della Giustizia e le grandi inchieste su terrorismo e Cosa nostra) e poi come giornalista parlamentare.\nNel 1988 intervista, in esclusiva Adnkronos per il settimanale Epoca, Mario Tuti (all'epoca detenuto nel supercarcere di Voghera) che, per la prima volta si racconta ed annuncia di voler chiudere con la lotta armata. Nello stesso anno pubblica le dichiarazioni dell'ex parlamentare del Pci Sergio Flamigni (autore di numerosi libri sul caso Moro), il quale gli rivela di aver saputo da due brigatisti detenuti (Lauro Azzolini e Franco Bonisoli), che in realt\u00e0 i carcerieri di Moro non fossero tre, come si pensava, ma quattro e che l'ingegner Altobelli non fosse Mario Moretti, ma un altro terrorista ancora sconosciuto. Rivelazioni confermate anni dopo dalle confessioni di Adriana Faranda, che indicher\u00e0 in Germano Maccari il 'quarto uomo' della 'prigione' di via Montalcini. Nel 1993, intervista il pm Antonio Marini, che, per la prima volta, conferma la veridicita' delle accuse della Faranda.\nIl 15 maggio 1991, a dieci anni dall'attentato a Giovanni Paolo II, firma, per l'Adnkronos, un'intervista sulla pista bulgara, realizzata in carcere ad Ali A\u011fca, pubblicata il giorno dopo in prima pagina dal Corriere della Sera.\nSempre per le edizioni Adnkronos, alla fine degli anni ottanta-inizio novanta, ha contribuito alla stesura di speciali quaderni sul terrorismo italiano e internazionale, firmando un reportage sul terrorismo indipendentista corso ed una intervista a pi\u00f9 voci con alcuni capi delle Br ancora detenuti, tra i quali Prospero Gallinari e Bruno Seghetti.\nNel dicembre 1993 \u00e8 stato il primo giornalista in Italia a scrivere che dietro le stragi del biennio 1992-1993 ci fosse la mano di Cosa Nostra, che voleva costringere lo Stato a non rinnovare il 41 bis per i detenuti di mafia. Per questi lanci, firmati sempre per l'Adnkronos, nell'agosto 2012 \u00e8 stato ascoltato dal pool antimafia della procura di Palermo, che indaga sulla trattativa Stato-Mafia, come persona informata dei fatti. E il 12 novembre 2015, sempre sui medesimi lanci di agenzia, \u00e8 stato ascoltato nel processo sulla trattativa Stato-Mafia in corso all'aula bunker di Palermo.\nDal 1996 ha lavorato, sempre per Adnkronos, come giornalista parlamentare, seguendo quotidianamente le attivit\u00e0 politiche ed istituzionali di governi e partiti.\nDal 2003 al 2010 ha lavorato al Tg2 sempre come giornalista parlamentare, prima come caposervizio e poi come vicecaporedattore della redazione politica.\nNel febbraio 2008 ha firmato un documentario per Tg2 dossier, a 30 anni dal caso Moro dal titolo \"1978. L'inverno pi\u00f9 lungo\".\nDal 1\u00ba febbraio 2010 al 30 settembre 2017 ha ricoperto l'incarico di responsabile della redazione del Tgr Lazio della Rai, con la qualifica di caporedattore centrale.\nE' stato vicedirettore della Testata Giornalistica Regionale della Rai dal 1 ottobre 2017 al 26 dicembre 2021-\nDal 27 dicembre 2021 e' vicedirettore del Tg1.\nComponente del consiglio direttivo dell'Associazione Stampa Parlamentare nel 2003, \u00e8 stato rieletto alla stessa carica nel 2006 e nel 2009.\nPer anni ha condotto ricerche sui fenomeni di terrorismo nazionale ed internazionale, pubblicando libri con le case editrici Mursia e Sperling &amp; Kupfer, scrivendo in particolare di terrorismo nero e terrorismo rosso.\nDal febbraio 2019 \u00e8 consigliere d'amministrazione della Fondazione Ugo Spirito e Renzo De Felice"}
{"id": "1401607", "revid": "124808", "url": "https://it.wikipedia.org/wiki?curid=1401607", "title": "The Assassination of Richard Nixon", "text": ""}
{"id": "1401617", "revid": "599013", "url": "https://it.wikipedia.org/wiki?curid=1401617", "title": "Dr\u0103g\u0103ne\u0219ti", "text": ""}
{"id": "1401619", "revid": "37401", "url": "https://it.wikipedia.org/wiki?curid=1401619", "title": "Guerra della grande alleanza", "text": ""}
{"id": "1401620", "revid": "767487", "url": "https://it.wikipedia.org/wiki?curid=1401620", "title": "Silent Rage", "text": "I Silent Rage sono un gruppo hair metal formatosi nel 1985 a Los Angeles, California.\nStoria.\nI Silent Rage si formarono nel 1985 a Los Angeles, ed esordirono nello stesso anno apparendo nella compilation \"Pure Rock\" con il brano \"Make It Or Break It\". Grazie a questa traccia, la band si fece notare dalla Chameleon Records con cui conclusero presto un contratto discografico. Il loro debutto discografico avvenne nel 1987 con l'album \"Shattered Hearts\", prodotto dal noto Paul Sabu, che contribu\u00ec anche alla composizione di alcuni brani. Sabu si era costruito un'ottima reputazione di compositore e produttore, nonch\u00e9 artista nell'ambito dell'AOR, tuttavia la sua popolarit\u00e0 non si riflesse sui record di vendite. Dopo i moderati successi del debutto, il gruppo venne all'attenzione del talentscout e frontman dei Kiss Gene Simmons, che li convinse a firmare un contratto per la sua etichetta, la Simmons Records (distribuita dalla RCA) nell'agosto del 1988. Il batterista Jerry Grant venne poco dopo sostituito dall'ex-componente dei White Tiger (band dove militava l'ex Kiss Mark St. John) Brian James (Brian James Fox). Inoltre il cantante Timmy James Reilly cambi\u00f2 nome in Jesse Damon. A questo punto, Simmons cerc\u00f2 di proporre un cambio di denominazione alla band, consigliando nomi come \"Hunger\" o \"Eight Ball\". Quest'ultimo era come un'ossessione per Gene, tanto che aveva provato a rifilarlo anche al gruppo heavy metal giapponese EZO, anche questa sotto il suo management. I californiani optarono per il nome Hunger, prima di accorgersi che il titolo era gi\u00e0 stato preso. Infine ripresero il nome dei Silent Rage, dopo alcuni problemi sorti con la loro precedente etichetta, la Chameleon. Nel frattempo parteciparono ad alcuni tour al fianco di Kingdom Come e Black Sabbath.\nIl secondo album, \"Don't Touch Me There\" pubblicato nel 1990 (la quale copertina raffigurava il torso di Damon) venne prodotto, su consiglio di Simmons, nuovamente da Paul Sabu. Questo perch\u00e9 Simmons aveva apprezzato la formula adoperata per il debutto che egli aveva prodotto. Pat Regan e Mikey Davis inoltre parteciparono alla produzione del disco. Simmons consigli\u00f2 anche di proporre la reinterpretazione degli Electric Light Orchestra \"\"Can't Get Her Out Of My Head\". I brani vennero composti da Damon e Simmons. \"Don't Touch Me There\" ottenne un buon successo, e da questo venne estratta la hit \"Rebel With A Cause\"\", poi trasmessa su MTV. Inoltre il disco raggiunse il primo posto nelle liste delle importazioni in Europa. Dopo che la RCA interruppe gli accordi con la Simmons Records, i Silent Rage si sciolsero per un periodo, ed intrapresero altri progetti.\nE.J. e Mark suonarono in una cover band chiamata Band-X. Jesse Damon si dedic\u00f2 alla carriera solista ma mantenne vivo il rapporto con Gene Simmons che lo faece partecipare ad alcune composizioni negli album dei Kiss \"Revenge\" e \"Psycho Circus\".\nReunion.\nDopo oltre una decade di silenzio, i Silent Rage si riformarono nel 2001 ed annunciarono piani per pubblicare due album per la Z Records. Hawkins, Curcio e Damon parteciparono alle registrazioni del nuovo disco \"Still Alive\", pubblicato nel 2002 e prodotto da Bob Ezrin (Kiss, Alice Cooper, Pink Floyd). Allo stesso tempo, la Z Records ripubblic\u00f2 i loro vecchi album. Jesse Damon pubblic\u00f2 il suo debutto solista \"The Hand That Rocks\" nel novembre 2002. Come da tradizione, anche questo disco conteneva una traccia scritta con Gene Simmons intitolata \"\"Everybody Loves Somebody\", e vide inoltre Paul Sabu alla produzione. Segu\u00ec poi il disco \"Nothin' Else Matters\"\", pubblicato ancora dalla Z Records.\nI Silent Rage continuano tuttora l'attivit\u00e0, attorno a Los Angeles ed in giro per il mondo. La band ha recentemente suonato ad alcuni show con Dokken, Jackyl e L.A. Guns, ed in altre parti del mondo come alcuni festival in Inghilterra e Germania. Durante il settembre 2007 viene annunciato che i Silent Rage firmano per l'etichetta italiana Frontiers Records per un nuovo album. Le tracce vennero realizzate sotto la produzione del chitarrista dei Guns N'Roses e Rock Star Supernova Gilby Clarke ai Redrum Recording Studios di Los Angeles. L'album, dal titolo di \"Four Letter Word\", vide la luce nel 2008."}
{"id": "1401626", "revid": "1272592", "url": "https://it.wikipedia.org/wiki?curid=1401626", "title": "Montecastelli", "text": "Montecastelli \u00e8 una frazione del comune di Umbertide (PG).\nIl paese si trova ad un'altezza di 263 ed \u00e8 popolato da 546 abitanti (dati Istat, 2001). Esso si trova nelle prossimit\u00e0 del fiume Tevere, a pochi km da Citt\u00e0 di Castello, ed \u00e8 attraversato dalla Ferrovia Centrale Umbra e dalla strada statale 3 bis \"Tiberina\". Alla fine del XIX secolo vi passava regolarmente la vecchia linea ferroviaria che collegava Arezzo a Fossato di Vico, ora in disuso.\nIl borgo \u00e8 storicamente diviso in nove quartieri: Vicinato, Tafanaro, Paradiso, Ca' Ronchetta, Fonte Segale, Sasso, Petricci, Cioccolanti e Colcello.\nStoria.\nUn castello in collina venne qui costruito nell'XI secolo, probabilmente per volere dei marchesi del Colle di Monte Migiano, al fine di controllare militarmente uno dei punti pi\u00f9 stretti dell'alta Valtiberina: data la sua posizione, fu spesso oggetto di aspre contese. Dal castello scende un passaggio segreto sotterraneo che sbuca nei fondi di una casa di Vicinato, il borgo abitato di Montecastelli. Nel corso dei secoli, ben dieci chiese sono state costruite ed alcune di esse sono ancora in piedi e utilizzate.\nNel 1407, il paese fu toccato dagli spostamenti dell'esercito di ventura di Braccio da Montone.\nIl vescovo tifernate monsignor Gasperini fond\u00f2 qui nel 1734 la \"Congregazione dei Correttori della Bestemmia\", poi diventata \"Confraternita nel Nome di Dio\".\nEconomia e manifestazioni.\nVi sono due grandi tenute agricole, quella degli Gnogni e quella dei Bourbon del Monte.\nIl paese \u00e8 noto soprattutto per essere sede della Renzini S.p.A., una delle maggiori aziende umbre di gastronomia, con vari stabilimenti sparsi in tutta la regione: i principali prodotti sono i salumi, la pasta, l'olio d'oliva e il vino.\nGli eventi ricreativi di maggior risalto che caratterizzano la vita del paese, sono due e legati a festivit\u00e0 religiose. Nell'ultima settimana di giugno i festeggiamenti riguardano il patrono, san Pietro, quattro giorni di manifestazioni a partire dal gioved\u00ec. La festa della Madonna Assunta si tiene nel fine settimana che segue il Ferragosto."}
{"id": "1401629", "revid": "123269637", "url": "https://it.wikipedia.org/wiki?curid=1401629", "title": "Francesco Piccolomini (gesuita)", "text": "Nel 1649 succedette a Vincenzo Carafa quale ottavo Preposito Generale dell'Ordine.\nBiografia.\nDella nobile famiglia senese dei Piccolomini, imparentato coi papi Pio II e Pio III, entr\u00f2 nella Compagnia di Ges\u00f9 giovanissimo nell'anno 1600 e fu successivamente professore di filosofia presso il Collegio Romano, avendo tra i propri discepoli anche il venerabile Giovanni Berchmans. Pass\u00f2 successivamente alla cattedra di teologia. Chiese di essere inviato nelle Indie per predicare il Vangelo, ma venne invece inviato come superiore dell'ordine dei gesuiti in Sicilia. Ritornato a Roma, ebbe il rettorato del Collegio Romano e fu quindi Superiore Provinciale a Roma, Milano ed a Venezia.\nAlla morte di Vincenzo Carafa, venne scelto come ottavo preposito generale il 21 dicembre del 1649. Il suo ufficio dur\u00f2 solo diciotto mesi: mor\u00ec, infatti, nel giugno del 1651, all'et\u00e0 di 69 anni."}
{"id": "1401631", "revid": "2068406", "url": "https://it.wikipedia.org/wiki?curid=1401631", "title": "Stazione meteorologica di Volterra Centro", "text": "La stazione meteorologica di Volterra \u00e8 stata la stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa alla localit\u00e0 di Volterra.\nCaratteristiche.\nLa stazione meteorologica si trovava nell'Italia centrale, in provincia di Pisa, nel comune di Volterra, a 555 metri s.l.m. e alle coordinate geografiche , alla sommit\u00e0 della Torre del Porcellino del Palazzo Pretorio, a 31 metri dal suolo, rimanendo attiva fino al 2006; negli ultimi anni \u00e8 stata sostituita da una stazione automatica DCP con codice WMO 16165 ubicata presso la fortezza e attualmente non attiva.\nSituata in area collinare, \u00e8 un punto di riferimento fondamentale per l'analisi e lo studio della sinottica nell'area dell'Antiappennino toscano, assieme alla stazione meteorologica di Radicofani (quest'ultima tuttavia annoverabile tra i teleposti di montagna).\nMedie climatiche ufficiali.\nDati climatologici 1971-2000.\nIn base alle medie climatiche del trentennio 1971-2000, le pi\u00f9 recenti in uso ed effettivamente elaborate per il periodo 1971-1998, la temperatura media del mese pi\u00f9 freddo, gennaio, \u00e8 di +5,5\u00a0\u00b0C, mentre quella del mese pi\u00f9 caldo, agosto, \u00e8 di +22,0\u00a0\u00b0C; mediamente si contano 16 giorni di gelo all'anno e 6 giorni annui con temperatura massima uguale o superiore ai 30\u00a0\u00b0C. Nel trentennio esaminato, i valori estremi di temperatura sono i +34,4\u00a0\u00b0C del luglio 1983 (valore per\u00f2 inferiore ai +34,6\u00a0\u00b0C registrati nell'agosto 1966) e i -9,0\u00a0\u00b0C del febbraio 1991.\nLe precipitazioni medie annue si attestano a 764\u00a0mm, mediamente distribuite in 83 giorni, con minimo relativo in estate e picco massimo in autunno.\nL'umidit\u00e0 relativa media annua fa registrare il valore di 73% con minimo di 65% a luglio e massim0 di 79% a novembre; mediamente si contano 75 giorni all'anno con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nLa media trentennale 1961-1990, ancora in uso per l'Organizzazione meteorologica mondiale e definita Climate Normal (CLINO), indica una temperatura media del mese pi\u00f9 freddo, gennaio, di +5,3\u00a0\u00b0C ed una temperatura media del mese pi\u00f9 caldo, luglio, di +21,8\u00a0\u00b0C; mediamente si contano 19 giorni di gelo all'anno. Nel periodo 1965-1990, la temperatura minima assoluta ha toccato i -8,6\u00a0\u00b0C nel gennaio 1985 (media delle minime assolute annue di -4,7\u00a0\u00b0C), mentre la massima assoluta ha raggiunto i +34,6\u00a0\u00b0C nell'agosto 1966 (media delle massime assolute di +31,9\u00a0\u00b0C).\nLa nuvolosit\u00e0 media annua fa registrare il valore di 4,4 okta giornalieri, con minimo di 2,7 okta giornalieri a luglio e massimi di 5,1 okta giornalieri a gennaio e a novembre.\nLe precipitazioni medie annue si aggirano tra gli 800 e gli 850\u00a0mm, mediamente distribuite in 87 giorni, con un picco autunnale ed un massimo secondario primaverile.\nL'umidit\u00e0 relativa media annua si attesta a 75,8% con minimo di 69% a luglio e massimo di 81% a novembre.\nIl vento presenta una velocit\u00e0 media annua di 5,4\u00a0m/s, con minimo di 4,3\u00a0m/s a giugno e massimo di 6,3\u00a0m/s a dicembre; le direzioni prevalenti sono di grecale tra dicembre e marzo e nel mese di ottobre, di libeccio tra aprile e giugno e nei mesi di agosto, settembre e novembre, di ponente nel mese di luglio.\nValori estremi.\nTemperature estreme mensili dal 1961 al 2005.\nNella tabella sottostante sono riportati i valori delle temperature estreme mensili dal 1961 al 2005, con il relativo anno in cui sono state registrate. Nel periodo esaminato, la temperatura minima assoluta ha toccato i -9,0\u00a0\u00b0C nel febbraio 1991 mentre la massima assoluta ha raggiunto i +34,9\u00a0\u00b0C nel luglio 2005."}
{"id": "1401632", "revid": "287204", "url": "https://it.wikipedia.org/wiki?curid=1401632", "title": "Stadio Bollaert-Delelis", "text": "Lo stadio Bollaert-Delelis (IPA: [b\u0254'la\u0281t d\u0259l\u0259lis], ) \u00e8 un impianto sportivo polivalente francese di Lens.\nNato come Stade des Mines, \u00e8 intitolato a due importanti figure della vita pubblica cittadina, F\u00e9lix Bollaert e Andr\u00e9 Delelis.\nPer circa ottant'anni della sua storia tenne solo il nome di Bollaert, un industriale minerario morto nel 1936 che promosse la costruzione dello stadio; nel 2012 fu aggiunto Delelis, gi\u00e0 sindaco di Lens e ministro nel governo Mauroy.\nFin dalla sua inaugurazione \u00e8 l'impianto interno del club calcistico del , e a livello internazionale ospit\u00f2 il mondiale di calcio nel 1998 e due campionati europei, nel 1984 e nel 2016; fu anche impiegato nel rugby a 15 in due edizioni della coppa del mondo di tale disciplina, nel 1999 e nel 2007, oltre a essere stato estemporaneamente teatro di un incontro internazionale di rugby a 13.\nOriginariamente capace di un'affluenza massima variabile tra circa e persone, dopo la ristrutturazione occorsa per adeguare l'impianto al campionato europeo 2016 si \u00e8 stabilizzato su una capienza omologata di spettatori, grazie alla quale \u00e8 l'unico stadio di Francia il cui numero massimo di spettatori sopravanza quello degli abitanti () della citt\u00e0 in cui sorge.\nInizialmente propriet\u00e0 della cooperativa mineraria che lo costru\u00ec, dal 1986 lo stadio appartiene alla citt\u00e0 di Lens.\nStoria.\nIl Racing Club Lensois, cos\u00ec com'era chiamato l'attuale RC Lens, nacque nel 1906 ed era uso ingaggiare i lavoratori delle miniere di carbone del Passo di Calais; intorno alla fine degli anni venti uno degli industriali minerari della citt\u00e0, F\u00e9lix Bollaert, decise di destinare due miniere non pi\u00f9 utilizzabili alla costruzione di un impianto di propriet\u00e0, e per far ci\u00f2 utilizz\u00f2 un centinaio di minatori in sovrannumero.\nLo stadio fu inaugurato nel giugno 1933 come Stade des Mines (Stadio delle Miniere) e nel 1936, alla morte di F\u00e9lix Bollaert, fu intitolato alla sua memoria.\nNel 1937 il Lens fu promosso in prima divisione e per lungo tempo lo stadio fu uno dei palcoscenici pi\u00f9 importanti del calcio francese; il declino dell'attivit\u00e0 mineraria, tuttavia, comport\u00f2 una riduzione degli obiettivi del club nonch\u00e9 l'inizio delle difficolt\u00e0 di gestione dell'impianto; nel 1974 il F\u00e9lix-Bollaert fu messo a disposizione gratuitamente della municipalit\u00e0 di Lens e, nel 1986, il club cedette lo stadio alla citt\u00e0 per la cifra simbolica di un franco.\nNel 1984 Lens fu una delle sedi destinate a ospitare il campionato europeo di calcio che l'UEFA assegn\u00f2 alla Francia; quattordici anni pi\u00f9 tardi fu scelta anche per il campionato mondiale 1998, anche se i lavori di ristrutturazione e adeguamento, che avrebbero dovuto terminare nell'estate 1997, subirono un ritardo per il freddo eccezionale che colp\u00ec la regione in quell'inverno e controversie giudiziarie sull'appalto pubblico dei lavori.\nUn anno dopo avere ospitato la massima rassegna mondiale di calcio, fu di scena al F\u00e9lix-Bollaert anche la (organizzata dal Galles, ma cui la Francia garant\u00ec sostegno logistico) della quale accolse la partita del \"barrage\" d'accesso ai quarti di finale tra e , vinta 28-24 dai sudamericani.\nOtto anni pi\u00f9 tardi, nel mondiale francese 2007, Lens fu di nuovo tra le citt\u00e0 scelte per ospitare la manifestazione, nel corso della quale fu sede di tre incontri della fase a gironi.\nNel frattempo rinominato Stadio Bollaert-Delelis dopo la morte, nel 2012, dell'ex sindaco di Lens Andr\u00e9 Delelis, fu ristrutturato per raggiungere la capacit\u00e0 di spettatori e designato per accogliere alcune gare dell'europeo di calcio 2016, vide disputarsi alcune gare della fase a gironi e l'ottavo di finale tra e .\nNell'ottobre 2012 lo stadio aveva ospitato anche un estemporaneo incontro internazionale di rugby a 13 nell'ambito di un progetto di estensione della disciplina nel Nord: davanti a quasi spettatori la batt\u00e9 20-6 il ."}
{"id": "1401633", "revid": "339392", "url": "https://it.wikipedia.org/wiki?curid=1401633", "title": "Scogli a Belle-Ile", "text": ""}
{"id": "1401637", "revid": "326822", "url": "https://it.wikipedia.org/wiki?curid=1401637", "title": "Kitoh Mohiro", "text": ""}
{"id": "1401638", "revid": "320578", "url": "https://it.wikipedia.org/wiki?curid=1401638", "title": "Ohba Tsugumi", "text": ""}
{"id": "1401645", "revid": "1652635", "url": "https://it.wikipedia.org/wiki?curid=1401645", "title": "Gioconda De Vito", "text": "Biografia.\nFiglia di Giacomo (noto enotecnico di Martina Franca) intraprese gli studi di violino con Attilio Crepax al Conservatorio di Musica Rossini a Pesaro dove nel 1921 consegu\u00ec il diploma. L\u00ec tenne nello stesso anno il suo primo concerto. In seguito si perfezion\u00f2 con Remy Pr\u00ecncipe presso l'Accademia di Santa Cecilia a Roma. Nel 1932 vinse il Concorso Internazionale di Vienna (primo posto ex aequo con un violinista ungherese) e durante gli anni trenta si divideva tra i concerti e l'insegnamento all'Accademia S. Cecilia (dal 1935) ed al conservatorio di Bari.\nNel 1953 il governo italiano decise di donarle il \"Toscano\", uno Stradivari del 1690, ma la violinista rifiut\u00f2 l'offerta affermando che un simile gioiello non potesse appartenere a una sola persona ma all'umanit\u00e0 intera.\nUn altro Stradivari, il \"Bazzini\", le fu prestato da un collezionista ungherese. Questo rimase il suo preferito poich\u00e9 pi\u00f9 facile da suonare per via delle dimensioni ridotte rispetto al \"Toscano\".\nNel 1956 suo marito le regal\u00f2 un Ferdinando Gagliano del 1762 detto \"Gioconda De Vito\", il quale divenne il preferito della violinista negli ultimi anni della sua carriera. \nNel 1944 Ildebrando Pizzetti le dedic\u00f2 il Concerto in la per violino e orchestra, che \u00e8 stato eseguito per la prima volta da Gioconda De Vito il 9 dicembre 1945 all'Adriano di Roma per il Festival di musica contemporanea con lo stesso autore alla direzione d\u2019orchestra.\nNel 1953 suon\u00f2 una sonata di Brahms per papa Pio XII con Wilhelm Furtw\u00e4ngler al pianoforte.\nNel 1947 si rec\u00f2 in Gran Bretagna per registrare un 78 giri. Il 29 aprile 1948 suon\u00f2 alla Royal Albert Hall con la London Philharmonic Orchestra diretta da Victor de Sabata un concerto di Brahms. Lo stesso anno esegu\u00ec il concerto in Sol di Mozart ancora alla Royal Albert Hall con la BBC Symphony Orchestra diretta da Rafael Kubel\u00edk. Nel 1949 spos\u00f2 David Bicknell (1906-1988), direttore della divisione HMV della EMI Records, e dunque acquis\u00ec la cittadinanza britannica. Suon\u00f2 al Festival di Edimburgo nel 1948 (il triplo concerto di Beethoven con Arturo Benedetti Michelangeli, Enrico Mainardi e l'orchestra dell'Accademia nazionale di Santa Cecilia diretta da Furtw\u00e4ngler), nel 1951 e nel 1953 (l'articolo pubblicato sul Times relativo alla partecipazione del 1953 si pu\u00f2 leggere guardando questo video su youtube ), partecipando inoltre alla serie \u201cQuattro secoli di violino\u201d con Yehudi Menuhin, Max Rostal e Isaac Stern.\nNel 1953 nel Teatro alla Scala di Milano esegue il Concerto per violino e orchestra op. 64 (Mendelssohn) diretta da Sergiu Celibidache.\nNel 1958 fece parte della giuria per il Concorso internazionale \u010cajkovskij, tenne recitals a Mosca e Leningrado; nel 1960 torn\u00f2 ad Edimburgo, tenne un tour in Australia e in America . Aveva poco pi\u00f9 di cinquant' anni quando nel 1961 si ritir\u00f2 dalle scene. La sua decisione fu dovuta alla consapevolezza di aver ormai raggiunto l'apice delle proprie possibilit\u00e0: \u00abTroppe volte ho assistito alla decadenza di un artista e ne ho provato una piet\u00e0 mostruosa. Perci\u00f2 ho voluto troncare la mia carriera nel momento in cui mi sono accorta di non poter dare ancora di pi\u00f9. Quando un organismo cessa di svilupparsi comincia istantaneamente ad invecchiare, ed io la decadenza non ho voluto iniziarla\u00bb. Il suo ultimo concerto britannico si tenne a Swansea in ottobre, l'ultimo in assoluto a Basilea a novembre.\nGioconda de Vito visse per lo pi\u00f9 nella sua casa di Hertfordshire e solo raramente si recava a Londra per ascoltare qualche concerto.\nDocumenti sonori.\nRiflettendo sulla sua carriera, ebbe un motivo di rammarico: non registr\u00f2 mai il Concerto di Beethoven per il quale divenne famosa, anche se buona parte della sua arte \u00e8 documentata da registrazioni. Fu votata per la musica di Brahms di cui si annoverano due registrazioni in studio (nel 1941 e nel 1953) e un live RAI (1960) del Concerto per violino e del Doppio Concerto (nel 1952, con Amadeo Baldovino al violoncello). \u00c8 da menzionare la sua collaborazione con i due pianisti Tito Aprea ed Edwin Fischer, con i quali incise anche le sonate di Brahms. Di interesse sono anche le performance con Yehudi Menuhin, il Concerto Doppio di Bach, le trio sonata di H\u00e4ndel e Henry Purcell, i duetti di Giovanni Battista Viotti e Louis Spohr, i concerti di Bach in Mi maggiore, Mozart in Sol maggiore (registrato due volte) e Mendelssohn in Mi minore.\nL'IDIS (Istituto Discografico Italiano), in collaborazione con il Festival della Valle D'Itria di Martina Franca, ha dato inizio a una collana dedicata alle sue registrazioni da studio."}
{"id": "1401647", "revid": "228587", "url": "https://it.wikipedia.org/wiki?curid=1401647", "title": "Gaetano Trezza", "text": "Biografia.\nSacerdote dal 1850 e professore di latino e greco nel Ginnasio di Verona, durante l'estate del 1856 fu destituito dalle autorit\u00e0 austro-ungariche per le sue idee liberali e incarcerato. Venne poi trasferito al Liceo ginnasio di Cremona, dove continu\u00f2 la sua propaganda anti-austriaca ed ebbe per discepolo Napoleone Caix. Nel 1862 pass\u00f2 al Liceo di Modena. Lasciato il sacerdozio si rifugi\u00f2 a Torino; nel 1868, soprattutto grazie al sostegno di Pasquale Villari, fu chiamato sulla cattedra di letteratura latina nell'Istituto di Studi superiori di Firenze, come successore di Vannucci e Bonghi.\nProfess\u00f2 l'ideologia positivista in sintonia con il pensiero di Roberto Ardig\u00f2, propugn\u00f2 il darwinismo e le teorie dell'evoluzione; le sue ricerche si orientarono verso la storia del materialismo antico e la sua negazione in San Paolo.\n&lt;poem&gt;\n&lt;/poem&gt;\nTuttavia, l'epigrafe posta sulla casa di Trezza in via Carducci 13 a Firenze reca la scritta riportata qui sotto:\n\"In questa casa\nmolti anni medit\u00f2 e scrisse\nGaetano Trezza\nche con sentimento profondo della vita moderna\ncon feconda dottrina con entusiasmo d'apostolo\ninizi\u00f2 e propag\u00f2 in Italia\nla critica scientifica.\"\nNacque in Verona nel dicembre 1828\nMor\u00ec in Firenze il 28 ottobre 1892"}
{"id": "1401648", "revid": "2143966", "url": "https://it.wikipedia.org/wiki?curid=1401648", "title": "Stazione meteorologica di Monte Argentario", "text": "La stazione meteorologica di Monte Argentario \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Meteorologica Mondiale relativa a Monte Argentario.\nCaratteristiche.\nLa stazione meteorologica si trova nell'Italia centrale, in Toscana, in provincia di Grosseto, nel comune di Monte Argentario, ad un'altezza di 632 metri s.l.m. e alle coordinate geografiche . La sua esatta ubicazione \u00e8 alla sommit\u00e0 del promontorio dell'Argentario, sul \"Monte Telegrafo\", presso il luogo di ubicazione della perduta Torre di Punta Telegrafo.\nAttiva 24 ore su 24, la stazione meteorologica fornisce un punto di supporto alla navigazione aerea, oltre ad effettuare rilevazioni orarie sullo stato del cielo (nuvolosit\u00e0 in chiaro) e su temperatura, precipitazioni, pressione atmosferica con valore normalizzato al livello del mare, umidit\u00e0 relativa, direzione e velocit\u00e0 del vento.\nMedie climatiche ufficiali.\nDati climatologici 1971-2000.\nIn base alle medie climatiche del trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di 5,9\u00a0\u00b0C, mentre quella del mese pi\u00f9 caldo, agosto, \u00e8 di 22,7\u00a0\u00b0C; mediamente si contano 14 giorni di gelo all'anno e 11 giorni annui con temperatura massima uguale o superiore a 30\u00a0\u00b0C. Nel trentennio esaminato, i valori estremi di temperatura sono i +37,8\u00a0\u00b0C dell'agosto 1998 e i -9,0\u00a0\u00b0C del gennaio 1979.\nLe precipitazioni medie annue si attestano a 455\u00a0mm, mediamente distribuite in 51 giorni, con minimo prolungato tra il tardo inverno, la primavera e l'estate e moderato picco in autunno.\nL'umidit\u00e0 relativa media annua fa registrare il valore di 72,8% con minimo di 64% a luglio e massimo di 79% a novembre; mediamente si contano 150 giorni annui con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e denominata Climate Normal (CLINO), effettivamente elaborata a partire dal 1964, dopo l'entrata in funzione della stazione meteorologica avvenuta nel novembre 1961, la temperatura media del mese pi\u00f9 freddo, gennaio, \u00e8 di +5,6\u00a0\u00b0C; quella del mese pi\u00f9 caldo, luglio, di +21,9\u00a0\u00b0C. Rispetto ai valori che si registrano nei centri abitati, situati quasi al livello del mare, essi risultano poco rappresentativi, essendo decisamente inferiori. Ci\u00f2 nonostante, si contano mediamente soltanto 12 giorni di gelo all'anno. La temperatura massima assoluta registrata durante il suddetto trentennio ha raggiunto il valore di +35,4\u00a0\u00b0C nel luglio 1983 (media delle massime assolute annue di +32,1\u00a0\u00b0C), mentre la minima assoluta ha toccato i -11,7\u00a0\u00b0C nel gennaio 1963 (media delle minime assolute annue di -4,3\u00a0\u00b0C), valore che costituisce il record minimo assoluto dell'intera serie storica.\nLa nuvolosit\u00e0 media annua si attesta ad un valore di 3,8 okta giornalieri, con minimo di 2,3 okta giornalieri a luglio e massimi di 4,5 okta giornalieri a febbraio, aprile e novembre: i valori appaiono influenzati dai numerosi, seppur temporanei, eventi di nebbia orografica.\nLe precipitazioni medie annue superano di poco i 400\u00a0mm, concentrate in appena 50 giorni di pioggia, con un picco che si registra tra l'autunno inoltrato e l'inizio dell'inverno ed una lunga fase di siccit\u00e0 quasi ininterrotta tra l'inizio della primavera e i primi giorni di autunno. Relativamente alle precipitazioni, va segnalato che i 419\u00a0mm annui che si registrano presso la stazione meteorologica di Monte Argentario risultano essere il valore pi\u00f9 basso dell'intero versante tirrenico peninsulare. La stazione meteorologica registra mediamente 209 giorni all'anno con cielo completamente sereno, 48 giorni con cielo nuvoloso; nei rimanenti 108 giorni il cielo risulta variabile, tra il poco e il parzialmente nuvoloso.\nL'umidit\u00e0 relativa media, piuttosto elevata, \u00e8 quasi sempre superiore al 70%, con un minimo del 66% in luglio e un massimo dell'81% in novembre.\nI venti presenta una velocit\u00e0 media annua di 6\u00a0m/s, con minimo di 4,8\u00a0m/s ad agosto e massimo di 7\u00a0m/s a dicembre; le direzioni prevalenti sono di libeccio tra marzo e novembre, di levante a dicembre e a febbraio, di grecale a gennaio.\nValori estremi.\nTemperature estreme mensili dal 1961 ad oggi.\nIn base alle osservazioni effettuate dal novembre 1961 ad oggi, i valori estremi di temperatura registrati dalla stazione meteorologica sono i 40,4\u00a0\u00b0C dell'agosto 2017 e i -11,7\u00a0\u00b0C del gennaio 1963. Nella tabella sottostante sono riportati i valori estremi mensili di temperatura della serie storica dal novembre 1961 ad oggi.\nTemperature estreme decadali dal 1961 in poi.\nDi seguito sono riportate le temperature estreme decadali registrate dal 1961 in poi, con la relativa data in cui si sono verificate."}
{"id": "1401649", "revid": "118376212", "url": "https://it.wikipedia.org/wiki?curid=1401649", "title": "Text categorization", "text": "La classificazione del testo (in inglese \"text categorization\" o \"text classification\", abbreviata come TC) \u00e8, nell'intelligenza artificiale, un'attivit\u00e0 che si occupa di classificare testi digitali espressi in una lingua naturale assegnando in maniera automatica collezioni di documenti a una o pi\u00f9 classi appartenenti a un \"insieme di classi\" predefinito. \nPer realizzare ci\u00f2 si utilizzano solitamente degli approcci di apprendimento automatico di tipo supervisionato, dove \u00e8 necessario addestrare il sistema tramite auto-apprendimento per esempi (anche chiamate istanze) da cui generare un modello generale per la classificazione automatica. Esistono tuttavia altri approcci, come quello non supervisionato o semi-supervisionato, ma solitamente con risultati peggiori.\nApplicazioni.\nTipica applicazione per questa tecnica \u00e8 l'interpretazione di e-mail, con l'obiettivo di segnalare possibili e-mail indesiderate (spam)."}
{"id": "1401650", "revid": "106456", "url": "https://it.wikipedia.org/wiki?curid=1401650", "title": "Piazza XVIII Dicembre", "text": "Piazza XVIII Dicembre \u00e8 una piccola piazza del Centro storico di Torino, prospiciente alla vecchia Stazione di Torino Porta Susa (non lontano dalla nuova) e che si apre alla confluenza tra via Cernaia, Corso Bolzano e Corso San Martino, tramite il quale comunica con la vicina Piazza Statuto.\nStoria.\nLe mura romane di Torino, che terminavano prima della via Segusina o Decumana, ove rimasero fino ai tempi della Cittadella di Torino, furono abbattute per aprire totalmente la nuova via Cernaia, negli anni dal 1850 al 1855. La piazza fu aperta per diventare un elegante biglietto da visita della citt\u00e0 per i viaggiatori in arrivo dall'appena nata stazione di Porta Susa. Il 25 giugno 1864 venne battezzata come Piazza San Martino, dedicata alla Battaglia di San Martino del 1859, e comunicante con l'omonimo corso che ancora vi confluisce.Qui abit\u00f2 anche Edmondo De Amicis, nel palazzo all'angolo nord, dove scrisse il suo libro pi\u00f9 famoso, \"Cuore\". Sempre nello stesso edificio visse per un breve periodo di tempo Emilio Salgari.\nVenne cambiata la nomenclatura dal comune da piazza San Martino in Piazza XVIII Dicembre nel 1946, per ricordare le vittime dell'eccidio commesso dai fascisti di Piero Brandimarte, la cosiddetta strage di Torino, tra il 18 e il 20 dicembre 1922.\nNegli anni 1960 venne eretto, al limite con via Cernaia, il Grattacielo RAI, allora uno degli edifici pi\u00f9 alti della citt\u00e0, seppur oggi non pi\u00f9 utilizzato allo scopo originario.\nLa Piazza \u00e8 posta presso la vecchia stazione di Porta Susa, sostituita nel 2009 da una nuova stazione sotterranea e spostata verso sud, a seguito dei lavori per l'interramento della linea ferroviaria Torino-Milano. La piazza \u00e8 collegata dalle principali linee di pullman e tram della rete di trasporti cittadini. Davanti alla stazione fanno capolinea numerose linee extraurbane per collegamenti con tutta la provincia.\nNel 2015 venne collocata e inaugurata al centro della piazza la scultura \"Punt e Mes\", dono del Gruppo Armando Testa alla citt\u00e0."}
{"id": "1401651", "revid": "125841443", "url": "https://it.wikipedia.org/wiki?curid=1401651", "title": "Maria Elisabetta di Valois", "text": "La breve vita.\nLa sua governante, zia di Pierre de Bourdeille (detto Bratome), raccontava che la bambina sapeva a memoria tutti i nomi dei suoi antenati, sia francesi che austriaci, e con fierezza ripeteva a chiunque di appartenere a due grandi casati reali: Valois e Asburgo. Le proprie origini dinastiche erano in fondo nozioni che venivano fatte apprendere dai principi fin dall'infanzia.\nIl 30 maggio 1574 rimase orfana del padre: la corona pass\u00f2 allo zio Enrico III di Francia. La madre, ormai vedova, decise invece l'anno dopo di tornare a Vienna lasciando per\u00f2 la bambina in Francia. Madre e figlia non si rividero mai pi\u00f9: Maria Elisabetta mor\u00ec infatti qualche anno dopo all'et\u00e0 di 5 anni."}
{"id": "1401652", "revid": "124738348", "url": "https://it.wikipedia.org/wiki?curid=1401652", "title": "Piero Dorazio", "text": "Biografia.\nDorazio nasce a Roma dove, terminati gli studi classici, studia per quattro anni architettura.\nMolto giovane, nel 1944, incontra la corrente astrattista della capitale ed inizia una serie di collaborazioni con i suoi protagonisti. Dal 1945 partecipa come esponente di spicco all'attivit\u00e0 del gruppo \"Arte Sociale\". Assieme agli amici Lucio Manisco, Mino Guerrini e Achille Perilli frequenta nel primo dopoguerra lo studio di Renato Guttuso, ma ben presto si allontan\u00f2 dalle tesi del realismo socialista ed ader\u00ec al movimento dell'astrattismo.\nNel 1947 figura tra i firmatari del manifesto del Gruppo Forma 1, assieme a Ugo Attardi, Pietro Consagra, Mino Guerrini, Achille Perilli, Antonio Sanfilippo, Giulio Turcato e Carla Accardi.\nSempre nel 1947 vince una borsa di studio dell'\u00c9cole nationale sup\u00e9rieure des beaux-arts di Parigi, dove risieder\u00e0 per un anno.\nNel 1948 partecipa alla Rassegna nazionale di arti figurative (V Quadriennale Nazionale d'Arte) di Roma.\nCon Perilli e Guerrini nel 1950 apre in via del Babuino, a Roma, la libreria-galleria \"\u201cL'Age d'Or\u201d\", che nel 1951 si fonder\u00e0 con il gruppo \u201cOrigine\u201d di Mario Ballocco, Alberto Burri, Giuseppe Capogrossi, Ettore Colla, dando vita alla \u201cFondazione Origine\u201d, nel cui ambito Colla e Dorazio pubblicano la rivista \u201cArti Visive\u201d.\nNell'estate di 1953 viene invitato allo \"Harvard International Seminar\", all'Universit\u00e0 di Harvard, a Cambridge, dove terr\u00e0 due conferenze. A settembre Virginia Dortch diventa sua moglie e si stabiliscono a New York dove tenne le sue prime esposizioni personali nella \"Wittenborn One-Wall Gallery\" e nella \"Rose Fried Gallery\" nel 1954. Durante il suo soggiorno negli Stati Uniti venne a contatto con le personalit\u00e0 pi\u00f9 importanti dell'epoca come i pittori Willem de Kooning, Mark Rothko, Jackson Pollock, Barnett Newman, Robert Motherwell ed il critico d'arte Clement Greenberg. In questo periodo, Dorazio si concentra anche sullo studio degli scritti di Vasilij Vasil'evi\u010d Kandinskij, la cui teoria sugli aspetti immateriali della pittura lo influenzer\u00e0 notevolmente\nIn seguito torn\u00f2 in Italia dove contuinu\u00f2 un'intensa e costante attivit\u00e0 espositiva con personali alla \"Galleria Apollinaire\" di Milano, alla \"Galleria del Cavallino\" a Venezia nel 1955 e alla \"Galleria La Tartaruga\" a Roma nel 1957.\nCompie periodicamente soggiorni artistici in molte citt\u00e0 europee tra le quali Parigi, Londra, Praga, D\u00fcsseldorf e Berlino che contribuiranno a diffondere la sua popolarit\u00e0 e la sua fama anche lontano dall'Italia.\nNel 1959 partecipa a Documenta 2 a Kassel.\nNel 1960, fonda il dipartimento di belle arti alla \"School of Fine Arts\" nella \"Pennsylvania University\" di Filadelfia, che negli anni sessanta era stata riconosciuta come la scuola d'arte e di architettura migliore degli Stati Uniti d'America e della quale ricoprir\u00e0 l'incarico di direttore e per un semestre l'anno anche di professore sino al 1967.\nEspose in tre edizioni della Biennale di Venezia nel 1960 dove invitato da Lionello Venturi gli viene dedicata una sala personale e poi nel 1966 e nel 1988.\nNel 1961 a Berlino, partecipa all'attivit\u00e0 del \"Gruppo Zero\" insieme a Heinz Mach, Otto Pine e Gunter Uecher, a Parigi riceve il \"Premio Kandinsky\" e il primo \"Premio della Biennale des Jeunes\" mentre una sua personale \u00e8 allestita negli spazi del Kunstverein di D\u00fcsseldorf.\nNel 1963 una sua opera viene esposta alla mostra \"Contemporary Italian Paintings\", allestita in alcune citt\u00e0 australiane. Nel 1963-64 espone alla mostra \"Peintures italiennes d'aujourd'hui\", organizzata in medio oriente e in nordafrica.\nNel 1965 partecipa alla mostra \"The responsive eye\" al Museum of Modern Art di New York.\nNel 1966 dopo la seconda partecipazione alla Biennale di Venezia espone alla \"Galerie Im Erker\", a San Gallo dove con Giuseppe Ungaretti instaurer\u00e0 un sodalizio artistico: infatti per l'occasione Ungaretti scrisse un saggio sulla sua pittura per la presentazione del catalogo mentre nel 1967 sar\u00e0 Dorazio a realizzare una serie di grafiche per accompagnare la raccolta di poesie di Ungaretti intitolata \u201cLa luce\u201d.\nNel 1968 Dorazio risiede per sei mesi a Berlino dove insegna presso la \"Deutsche Akademishe Austauschdienst\".\nNel 1970 interruppe definitivamente l'attivit\u00e0 di insegnamento per dedicarsi esclusivamente alla pittura.\nNel 1971 dopo avere avuto studio a Roma, Parigi, New York, Filadelfia, Berlino, nel 1974 si trasferisce definitivamente a Todi dove acquist\u00f2 un antico eremo Camaldolese e qui continu\u00f2 a creare fino al 2005, anno della sua morte. Nel 1984 si sposa con Giuliana Soprani.\nNel 1989 collabora al progetto della Fiumara d'arte di Tusa, grande parco museo a cielo aperto di arte contemporanea ideato da Antonio Presti, con la coloratissima decorazione in ceramica della caserma dei carabinieri di Castel di Lucio realizzata da in collaborazione con Graziano Marini. Sempre su commissione di Presti, e insieme a Marini, Dorazio nel 1996 realizza anche la camera d'arte dell\"'Atelier sul Mare\" di Castel di Tusa intitolata \"La stanza della pittura\". Nel 1994 realizza degli interventi artistici permanenti presso la Maison des Arts di Pescara.\nNel 1992 si candida alla Camera dei deputati con la Lista Marco Pannella nella circoscrizione di Roma-Viterbo-Latina-Frosinone, senza essere eletto.\nEsposizioni.\nPrincipali esposizioni dal 1954 al 1959.\n1953\n1954\n1955\n1956\n1957\n1959\nPrincipali esposizioni dal 1960 al 1969.\n1960\nVenezia, XXX Biennale Internazionale d\u2019Arte\n1961\n1962\n1963\n1964\n1965\n1966\n1967\n1968\n1969\nPrincipali esposizioni dal 1970 al 1979.\n1970\n1971\n1972\n1973\n1974\n1975\n1976\n1977\n1978\n1979\nPrincipali esposizioni dal 1980 al 1989.\n1980\n1981\n1982\n1983\n1984\n1985\n1986\n1987\n1988\n1989\nPrincipali esposizioni dal 1990 al 1999.\n1990\n1991\n1992\n1993\n1994\n1995 \n1996 \n1997 \n1998\n1999\nPrincipali esposizioni dal 2000 al 2019.\n2000\n2001\n2002\n2003\n2004\n2005\n2006\n2008\n2010\n2019"}
{"id": "1401655", "revid": "116772787", "url": "https://it.wikipedia.org/wiki?curid=1401655", "title": "Sanculottidi", "text": "I sanculottidi (in francese: \"sans-culottides\" o \"jours compl\u00e9mentaires\") - dal nome dei sanculotti - erano i giorni complementari del calendario rivoluzionario francese. Poich\u00e9 infatti questo si componeva di 12 mesi, ciascuno dei quali di 30 giorni, era necessario aggiungere 5 giornate (6 per gli anni sestili) per pareggiare il conto con l'anno solare.\nI sanculottidi erano aggiunti alla fine dell'ultimo mese, venendo cos\u00ec a trovarsi tra fruttidoro e il vendemmiaio dell'anno seguente. Essi seguivano l'ordine della decade (la misura di tempo di dieci giorni che aveva sostituito la settimana), dal primid\u00ec al quintid\u00ec (o negli anni bisestili dal primid\u00ec al sestid\u00ec), ma di fatto si situavano fuori di essa, come giornate festive.\nI sanculottidi cadevano fra il 17-18 e il 21-23 settembre e si distinguevano per il nome:"}
{"id": "1401656", "revid": "181699", "url": "https://it.wikipedia.org/wiki?curid=1401656", "title": "Giorni sanculottidi", "text": ""}
{"id": "1401657", "revid": "123644766", "url": "https://it.wikipedia.org/wiki?curid=1401657", "title": "Mergus squamatus", "text": "Lo smergo cinese, smergo della Cina, smergo squamato o smergo dai fianchi scagliosi, Mergus squamatus, \u00e8 uno smergo propriamente detto.\n\u00c8 un'anatra impressionante con una cresta incolta e fianchi scagliosi. Il maschio adulto ha la testa e il collo neri con una lunga cresta, il petto e le parti inferiori bianche, ed un mantello nerastro con nervature bianche. La femmina ha la testa marroncina ed una cresta esile.\nIl suo habitat di nidificazione sono i fiumi nelle foreste primarie di Russia sud-orientale, Corea del Nord e Cina nord-orientale. \u00c8 migratore e sverna in Cina centrale e meridionale, ma un piccolo numero sverna anche in Giappone, Corea del Sud, Taiwan, Vietnam settentrionale, Myanmar e Thailandia.\nQuesta specie \u00e8 in pericolo. Il suo numero si \u00e8 ridotto negli anni '60 e '70 a causa delle alterazioni alle foreste primarie lungo i maggiori fiumi. I rischi attuali comprendono la caccia illegale, l'intrappolamento nelle reti da pesca e l'inquinamento dei fiumi. Secondo la classificazione IUCN EN C1, rimangono meno di 2500 di questi uccelli adulti, e si teme che il loro numero continui a scendere fino a non meno del 20% intorno al 2010 (BirdLife International 2006).\nUn fattore contraddittorio \u00e8 che questa specie \u00e8 piuttosto solitaria. Le coppie generalmente rifuggono gli altri membri della specie, e perfino nei terreni di svernamento, gruppi di pi\u00f9 di una dozzina sono molto rari. Stando cos\u00ec le cose \u00e8 difficile cercare di stimarne la popolazione diffusa su una vasta area. Un'indicazione un po' approssimativa, ma non per questo meno importante, dello stato di popolazione dello smergo dai fianchi scagliosi pu\u00f2 essere dedotta dai censimenti annuali effettuati sul corso inferiore del fiume Yangtze, che costituisce la pi\u00f9 importante area di svernamento conosciuta (Fen-Qi \"et al.\" 2002)."}
{"id": "1401658", "revid": "1610933", "url": "https://it.wikipedia.org/wiki?curid=1401658", "title": "Smergo cinese", "text": ""}
{"id": "1401660", "revid": "181699", "url": "https://it.wikipedia.org/wiki?curid=1401660", "title": "Sanculottide", "text": ""}
{"id": "1401663", "revid": "250936", "url": "https://it.wikipedia.org/wiki?curid=1401663", "title": "America del cono sud", "text": ""}
{"id": "1401664", "revid": "250936", "url": "https://it.wikipedia.org/wiki?curid=1401664", "title": "Cono Sur", "text": ""}
{"id": "1401665", "revid": "201540", "url": "https://it.wikipedia.org/wiki?curid=1401665", "title": "Giovanni Spiniello", "text": "Attivit\u00e0.\nHa partecipato alla Biennale di Venezia (per l'incisione) nel 1968, e alla Quadriennale di Roma nel 1975. Nel 1986 \u00e8 stato inaugurata presso lo Stadio Partenio la sua scultura\"Heysel '85, per non dimenticare\", in occasione della partita Italia-Germania.\nNel 2004 ha partecipato alla trasmissione Geo &amp; Geo, in onda su RAI3 (23 dicembre), e sua l'iniziativa di arte ambientale L'Albero Vagabondo partita nel 2009, che ha fatto tappa, tra l'altro al Festival Internazionale del Cinema Giffoni (l'\"albero\" \u00e8 una scultura di quattro metri, composta di rifiuti e materiali di scarto, poi implementato come progetto dall'Associazione che porta il nome dell'artista e portato avanti dal 2013 dall'Associazione L'Albero Vagabondo come iniziativa ambientale itinerante che tramite favole e disegni dei bambini ha segnalato i rifiuti in montagna e nei boschi).\nArtista sperimentale, intorno agli anni sessanta idea la \"fossilizzazione oggettuale\", cio\u00e8 il tentativo di \"accogliere memorie oggettuali molteplici\" nel l'opera d'arte, portando l'arte nel sociale, dagli anni novanta nell'analisi delle tradizioni contadine e dei miti. Il suo ultimo Ciclo \"La terra \u00e8 stanca\" lo vede negli ultimi anni a Milano, Matera 2019, Abbazia del Goleto, Casino del Principe di Avellino. \nL'artista ha il suo studio in Piazza Duomo ad Avellino."}
{"id": "1401670", "revid": "1543377", "url": "https://it.wikipedia.org/wiki?curid=1401670", "title": "Stazione meteorologica di Grosseto Aeroporto", "text": "La stazione meteorologica di Grosseto Aeroporto \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Meteorologica Mondiale, relativa alla citt\u00e0 di Grosseto.\nCaratteristiche.\nLa sua esistenza \u00e8 gi\u00e0 documentata nella carta delle stazioni meteorologiche del Servizio Meteorologico dell'Aeronautica Militare del 1939.\nLa stazione meteorologica si trova nell'Italia centrale, in Toscana, all'interno dell'aeroporto Corrado Baccarini di Grosseto, situato in aperta zona periferica cittadina (in linea d'aria circa 2,5\u00a0km a ovest nord ovest del centro storico cittadino e 10\u00a0km a nord est del mare), a 7 metri s.l.m. e alle coordinate geografiche .\nIn funzione 24 ore su 24, la stazione meteorologica svolge le funzioni di assistenza alla navigazione area, oltre ad effettuare osservazioni orarie sullo stato del cielo (nuvolosit\u00e0 in chiaro), e su temperatura, precipitazioni, umidit\u00e0 relativa, pressione atmosferica con valore normalizzato al livello del mare, direzione e velocit\u00e0 del vento.\nMedie climatiche ufficiali.\nDati climatologici 1971-2000.\nIn base alle medie climatiche del trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di 7,6\u00a0\u00b0C, mentre quella del mese pi\u00f9 caldo, agosto, \u00e8 di 23,9\u00a0\u00b0C; mediamente si contano 25 giorni di gelo all'anno e 41 giorni annui con temperatura massima uguale o superiore ai 30\u00a0\u00b0C. Nel trentennio esaminato, i valori estremi di temperatura sono i +39,2\u00a0\u00b0C dell'agosto 1974 e i -13,2\u00a0\u00b0C del gennaio 1985.\nLe precipitazioni medie annue si attestano a 650\u00a0mm, mediamente distribuite in 70 giorni, con minimo tra la tarda primavera e l'estate e picco massimo in autunno.\nL'umidit\u00e0 relativa media annua fa registrare il valore di 71% con minimi di 65% a luglio e ad agosto e massimo di 77% a novembre; mediamente si contano 11 giorni all'anno con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e denominata Climate Normal (CLINO), la temperatura media del mese pi\u00f9 freddo, gennaio, \u00e8 di +7,3\u00a0\u00b0C; quella del mese pi\u00f9 caldo, agosto, \u00e8 di +23,5\u00a0\u00b0C; mediamente, si verificano 23 giorni di gelo all'anno. Nel trentennio esaminato, i valori estremi di temperatura sono i +39,2\u00a0\u00b0C dell'agosto 1974 (media delle massime assolute annue di +35,6\u00a0\u00b0C) e i -13,2\u00a0\u00b0C del gennaio 1985 (media delle minime assolute annue di -5,2\u00a0\u00b0C)\nLa nuvolosit\u00e0 media annua si attesta a 3,5 okta giornalieri, con picco in febbraio di 4,2 okta e minimo in luglio con 1,9 okta.\nLe precipitazioni medie annue, attorno ai 660\u00a0mm nel suddetto periodo trentennale distribuiti in 70 giorni di pioggia (giorni con almeno 1\u00a0mm di precipitazione cumulata totale), hanno fatto registrare quantitativi sensibilmente minori dal 1991, attestandosi su valori medi annui di circa 650\u00a0mm, a causa della forte diminuzione, registrata dalla fine degli anni '80 in poi, del massimo secondario invernale susseguente al picco autunnale.\nL'umidit\u00e0 relativa media presenta valori mensili medio-alti durante l'intero arco dell'anno, che non si discostano molto tra loro, osccillando tra il 65% di luglio e il 76% di dicembre; i valori tendono, comunque, ad essere leggermente superiori in autunno-inverno rispetto sia alla primavera che all'estate.\nLa pressione atmosferica media annua al livello del mare fa registrare un valore di 1014,7 hPa, con massimi di 1017 hPa in settembre e in ottobre e minimo di 1012 hPa a dicembre.\nI venti prevalenti sono quelli di ponente tra marzo e ottobre, con intensit\u00e0 attorno agli 8-9 nodi da marzo a settembre e di circa 5 nodi in ottobre. Tendono a soffiare, invece, dal primo quadrante (tramontana e grecale) nei mesi di novembre e dicembre (con intensit\u00e0 media attorno ai 5 nodi) e nei mesi di gennaio e febbraio, quando l'intensit\u00e0 media tende a salire attorno agli 8 nodi.\nNella tabella sottostante sono riportati i valori climatologici medi relativi al trentennio di riferimento climatico 1961-1990.\nAndamento delle temperature medie mensili dal 1961 al 1990.\nRiguardo alle medie mensili del trentennio di riferimento climatico 1961-1990, nelle tabelle sottostanti sono riportati i valori medi massimi e i valori medi minimi per ogni mese, relativamente alle temperature massime e alle temperature minime; tra parentesi \u00e8 riportato l'anno in cui si sono registrati i relativi valori.\nDati climatologici 1951-1980.\nIn base alle medie climatiche 1951-1980, la temperatura media del mese pi\u00f9 caldo, agosto, si attesta a +23,3\u00a0\u00b0C, mentre la temperatura media del mese pi\u00f9 freddo, gennaio, fa registrare il valore di +7,4\u00a0\u00b0C.\nNel trentennio esaminato, la temperatura massima pi\u00f9 elevata di +40,2\u00a0\u00b0C risale all'agosto 1958, mentre la temperatura minima pi\u00f9 bassa di -9,5\u00a0\u00b0C risale al febbraio 1956.\nValori estremi.\nTemperature estreme mensili dal 1951 ad oggi.\nI valori estremi annui registrati dalla stazione meteorologica dal 1951 in poi sono i +40,2\u00a0\u00b0C del 2 agosto 1958, del 5 e del 6 agosto 2003 e i -13,2\u00a0\u00b0C raggiunti in data 11 gennaio 1985.\nTemperature estreme decadali dal 1951 in poi.\nDi seguito sono riportate le temperature estreme decadali registrate dal 1951 in poi, con la relativa data in cui si sono verificate."}
{"id": "1401677", "revid": "11776397", "url": "https://it.wikipedia.org/wiki?curid=1401677", "title": "Uccellino Azzurro", "text": ""}
{"id": "1401678", "revid": "424268", "url": "https://it.wikipedia.org/wiki?curid=1401678", "title": "Welsh Rugby Union", "text": ""}
{"id": "1401681", "revid": "2143966", "url": "https://it.wikipedia.org/wiki?curid=1401681", "title": "Stazione meteorologica di Pisa San Giusto", "text": "La stazione meteorologica di Pisa San Giusto \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa alla citt\u00e0 di Pisa.\nCaratteristiche.\nLa sua esistenza \u00e8 gi\u00e0 documentata nella carta delle stazioni meteorologiche del Servizio Meteorologico dell'Aeronautica Militare del 1939.\nLa stazione meteorologica si trova nell'Italia centrale, in Toscana, presso l'aeroporto Galileo Galilei di Pisa, situato nell'omonimo territorio comunale tra la citt\u00e0 e il mare (circa 5\u00a0km a sud-ovest dal centro storico cittadino), a 1 metro s.l.m. e alle coordinate geografiche .\nLa stazione effettua rilevazioni orarie 24 ore su 24, con osservazioni sullo stato del cielo (nuvolosit\u00e0 in chiaro) e su temperatura, precipitazioni, pressione atmosferica con valore normalizzato al livello del mare, umidit\u00e0 relativa, eliofania, radiazione solare, direzione e velocit\u00e0 del vento.\nMedie climatiche ufficiali.\nDati climatologici 1971-2000.\nIn base alle medie climatiche del trentennio 1971-2000, quelle pi\u00f9 recenti in uso, la temperatura media del mese pi\u00f9 freddo, gennaio, \u00e8 di 6,8\u00a0\u00b0C, mentre quella del mese pi\u00f9 caldo, agosto, \u00e8 di 23,4\u00a0\u00b0C; mediamente si contano 34 giorni di gelo all'anno e 35 giorni annui con temperatura massima uguale o superiore a 30\u00a0\u00b0C. Nel trentennio esaminato, i valori estremi di temperatura sono i +38,5\u00a0\u00b0C dell'agosto 2011 e i -13,8\u00a0\u00b0C del gennaio 1985.\nLe precipitazioni medie annue si attestano a 894\u00a0mm, mediamente distribuite in 85 giorni, con minimo in estate, picco in autunno e massimo secondario in primavera.\nL'umidit\u00e0 relativa media annua fa registrare il valore di 72,6% con minimo di 68% a luglio e massimi di 77% a novembre e a dicembre; mediamente si contano 51 giorni annui con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definita attualmente Climate Normal (CLINO), la temperatura media del mese pi\u00f9 freddo, gennaio, si attesta a +6,5\u00a0\u00b0C; quella del mese pi\u00f9 caldo, luglio, \u00e8 di +22,9\u00a0\u00b0C. Mediamente, si verificano 36 giorni di gelo all'anno. Nel medesimo trentennio, la temperatura minima assoluta ha toccato i -13,8\u00a0\u00b0C nel gennaio 1985 (media delle minime assolute annue di -6,4\u00a0\u00b0C), mentre la massima assoluta ha fatto registrare i +38,5\u00a0\u00b0C nell'agosto 2011 (media delle massime assolute annue di +35,3\u00a0\u00b0C).\nLa nuvolosit\u00e0 media annua fa registrare un valore medio giornaliero di 4,2 okta, con massimo in aprile di 4,9 oktae minimo in luglio di 2,8 okta.\nLe precipitazioni medie annue, attorno ai 900\u00a0mm e distribuite mediamente in 86 giorni, fanno registrare un picco autunnale ed un massimo secondario in primavera.\nL'umidit\u00e0 relativa media annua fa registrare il valore di 71,5% con minimo di 67% a luglio e massimo di 76% a dicembre.\nL'eliofania assoluta media annua si attesta a 6,2 ore giornaliere, con massimo di 10,2 ore giornaliere a luglio e minimo di 3 ore giornaliere a dicembre.\nLa pressione atmosferica media annua al livello del mare fa registrare il valore di 1015,3 hPa, con massimi di 1017 hPa a settembre e ad ottobre e minimo di 1013 hPa ad aprile.\nIl vento presenta una velocit\u00e0 media annua di 4\u00a0m/s, con minimo di 3,7\u00a0m/s a maggio e massimo di 4,3\u00a0m/s a febbraio; le direzioni prevalenti sono di levante tra settembre ed aprile e di ponente tra maggio ed agosto.\nDati climatologici 1951-1980.\nIn base alle medie climatiche 1951-1980, la temperatura media del mese pi\u00f9 caldo, luglio, si attesta a +22,7\u00a0\u00b0C, mentre la temperatura media del mese pi\u00f9 freddo, gennaio, fa registrare il valore di +6,8\u00a0\u00b0C.\nNel trentennio esaminato, la temperatura massima pi\u00f9 elevata di +38,5\u00a0\u00b0C risale ad agosto 2011, mentre la temperatura minima pi\u00f9 bassa di -11,8\u00a0\u00b0C fu registrata nel gennaio 1968.\nValori estremi.\nTemperature estreme mensili dal 1949 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal settembre 1949 ad oggi, con il relativo anno in cui si queste si sono registrate; i dati finora validati dal Servizio Meteorologico dell'Aeronautica Militare iniziano dal 1951. Nel periodo esaminato, la temperatura minima assoluta ha toccato i -13,8\u00a0\u00b0C nel gennaio 1985, mentre la massima assoluta ha fatto registrare i +38,5\u00a0\u00b0C dell'agosto 2011 (i +39,0\u00a0\u00b0C registrati il 29 luglio 2005 risultando sovrastimati di almeno 2\u00a0\u00b0C nel confronto con i dati rilevati da altre stazioni limitrofe).\nTemperature estreme decadali dal 1949 in poi.\nDi seguito sono riportate le temperature estreme decadali registrate dal settembre 1949 in poi, con la relativa data in cui si sono verificate."}
{"id": "1401683", "revid": "1494169", "url": "https://it.wikipedia.org/wiki?curid=1401683", "title": "Ristori", "text": "Ristori"}
{"id": "1401684", "revid": "228587", "url": "https://it.wikipedia.org/wiki?curid=1401684", "title": "Kids", "text": ""}
{"id": "1401685", "revid": "124728906", "url": "https://it.wikipedia.org/wiki?curid=1401685", "title": "Abato", "text": "L'abato (\"\u00e0bato\"; dal greco \u03c4\u1f78 \u1f04\u03b2\u03b1\u03c4\u03bf\u03bd / t\u00f2 \u00e1baton, \u00abluogo inviolabile\u00bb, neutro sostantivato dell'aggettivo \u1f04\u03b2\u03b1\u03c4\u03bf\u03c2 / \u00e1batos, \u00abinaccessibile\u00bb) \u00e8, nel mondo greco antico, una parte del tempio o di un luogo sacro, l'accesso del quale \u00e8 interdetto ai profani. \nNel santuario di Asclepio a Epidauro l'abato \u00e8 il dormitorio nel quale i malati attendono il miracolo guaritore.\nA Rodi era stata eretta la sepoltura monumentale di Artemisia II per commemorare il suo successo nel farsi signora dell'isola. Dopo aver riconquistato la propria libert\u00e0, i rodiesi la resero inaccessibile, da cui il successivo nome di \"\u1f04\u03b2\u03b1\u03c4\u03bf\u03bd\".\nNell'Egitto antico \u00e8 attestato un santuario sull'isola di Bigeh, vicino alla prima cateratta del Nilo, presso l'isola di Philae. Secondo la tradizione nel santuario erano conservate le spoglie di Osiride. L'accesso al santuario era riservato unicamente ai sacerdoti incaricati del rito e per questo motivo era denominato \"\u00e1baton\"."}
{"id": "1401689", "revid": "424268", "url": "https://it.wikipedia.org/wiki?curid=1401689", "title": "Rugby Football Union", "text": ""}
{"id": "1401690", "revid": "339392", "url": "https://it.wikipedia.org/wiki?curid=1401690", "title": "Organizzazione Mondiale della Meteorologia", "text": ""}
{"id": "1401691", "revid": "123786345", "url": "https://it.wikipedia.org/wiki?curid=1401691", "title": "Mergellus albellus", "text": "La pesciaiola (Mergellus albellus) \u00e8 una piccola anatra intermedia tra gli smerghi e i quattrocchi, \u00e8 stato descritto un ibrido con il quattrocchi comune. \u00c8 il solo membro del genere \"Mergellus\" (Selby, 1840).\nAspetto.\nIl maschio di pesciaiola, con il suo aspetto da 'ghiaccio infranto', \u00e8 inconfondibile, e in volo si riconosce molto bene la sua tinta bianca e nera. Le femmine e i maschi immaturi sono uccelli grigi con la fronte e la sommit\u00e0 della testa castane, e a distanza possono venir confusi con l'anatra rugginosa; spesso vengono indicati come pesciaiole \"testarossa\". In volo si distinguono bene le macchie ovali bianche sulle ali. Il becco della pesciaiola ha la punta uncinata e i margini seghettati, che la aiutano ad afferrare i pesci quando si immerge per catturarli.\nHabitat.\nQuesta specie si riproduce nella taiga settentrionale di Europa e Asia. Per riprodursi ha bisogno di alberi. La pesciaiola vive nei laghi e nei fiumi dal corso lento ricchi di pesce. Migrando lascia le sue aree riproduttive e sverna nelle coste riparate o nei laghi dell'entroterra del mar Baltico, del mar Nero, della Germania settentrionale e dei Paesi Bassi, ma un piccolo numero raggiunge anche la Gran Bretagna, svernando la maggior parte di questi negli stessi siti. Sui laghi preferisce le aree intorno ai margini, spesso sotto piccoli alberi.\nComportamento.\nLa pesciaiola si accoppia in maggio e depone 6-9 uova color crema. Nidifica nelle cavit\u00e0 degli alberi, come vecchi nidi di picchio. \u00c8 un uccello timido e se disturbata vola via facilmente.\nLa pesciaiola \u00e8 una delle specie protette dall\"'Agreement on the Conservation of African-Eurasian Migratory Waterbirds\" (AEWA)."}
{"id": "1401692", "revid": "1610933", "url": "https://it.wikipedia.org/wiki?curid=1401692", "title": "Pesciaiola", "text": ""}
{"id": "1401693", "revid": "72686", "url": "https://it.wikipedia.org/wiki?curid=1401693", "title": "Fotocamera a telemetro", "text": "La fotocamera a telemetro \u00e8 una macchina fotografica che incorpora un telemetro per la messa a fuoco.\nStoria.\nUna delle primissime macchine con un telemetro fu la \"N\u00b03 Autographic Kodak Special\", costruita dalla Kodak nei primi del '900, e consisteva in una fotocamera \"folding rollfilm\" con un rudimentale telemetro sottostante la piastra porta obiettivo, seguita dalla Contax I del 1932, progettata fra gli altri dal direttore tecnico della Zeiss Ikon, il dottor Heinz Kuppelbender, inventore del telemetro e dell'innesto a baionetta.\nDa allora diverse fotocamere, professionali e non, hanno utilizzato questo sistema per la messa a fuoco.\nFra le italiane, ricordiamo la Ferrania Condor I.\nTecnica.\nIl funzionamento \u00e8 basato sulla collimazione tra l'angolazione del prisma ottico del telemetro ed il meccanismo di messa a fuoco dell'obiettivo. In pratica, guardando attraverso il mirino del telemetro, il fotografo vede il soggetto \"sdoppiato\". Agendo sulla regolazione della messa a fuoco, le due immagini si allontaneranno o si avvicineranno, fino a sovrapporsi. A quel punto il soggetto risulter\u00e0 perfettamente a fuoco.\nQuesto meccanismo \u00e8 stato in uso per anni fino all'avvento delle reflex, anche se alcuni fotografi continuano a preferire in determinate circostanze l'utilizzo del telemetro, per esempio quando vogliono evitare i seppur minimi effetti causati dal movimento dello specchio di una reflex.\nIn realt\u00e0, dall'assenza dello specchio deriva un ulteriore vantaggio, decisamente pi\u00f9 importante: il tiraggio, nettamente inferiore a quello di qualsiasi fotocamera reflex che adotta lo stesso formato di fotogramma, ha permesso la realizzazione di obiettivi grandangolari e normali con una luminosit\u00e0 ed una qualit\u00e0 ottica sensibilmente superiori. Alcuni di essi entrano di molti millimetri oltre la linea del bocchettone d'innesto, cosa spesso impossibile in presenza di uno specchietto interno, perch\u00e9 le lenti posteriori finirebbero con l'invadere lo spazio di cui lo stesso specchio ha bisogno per sollevarsi al momento dello scatto.\nI principali sistemi a telemetro comprendono varie ottiche intercambiabili, con focali che vanno dal supergrandangolo al medio-tele. Generalmente, il mirino presenta dei riferimenti, grazie ai quali il fotografo pu\u00f2 controllare con una buona accuratezza l'inquadratura, in base alla focale utilizzata in quel momento. Per i supergrandangolari sono disponibili dei mirini aggiuntivi, da montare sulla fotocamera (ad esempio sfruttando la stessa slitta destinata al flash) nel caso che il mirino interno non dovesse avere un angolo di campo sufficiente a mostrare al fotografo tutta l'area \"vista\" dall'obiettivo. "}
{"id": "1401695", "revid": "424268", "url": "https://it.wikipedia.org/wiki?curid=1401695", "title": "Irish Rugby Football Union", "text": ""}
{"id": "1401699", "revid": "48142", "url": "https://it.wikipedia.org/wiki?curid=1401699", "title": "Cronache de L'Indipendente", "text": ""}
{"id": "1401700", "revid": "124123", "url": "https://it.wikipedia.org/wiki?curid=1401700", "title": "Nati nel 190 a.C.", "text": ""}
{"id": "1401701", "revid": "1745361", "url": "https://it.wikipedia.org/wiki?curid=1401701", "title": "Sutlej", "text": "Il fiume Sutlej (punjabi: \u0a38\u0a24\u0a32\u0a41\u0a1c, sanscrito: \u0936\u0924\u0926\u094d\u0930\u0941 o \u0938\u0941\u091f\u0941\u0926\u094d\u0930\u093f, \"Su\u1e6dudri\", urdu:\u0633\u062a\u0644\u062c, hindi \u0938\u0924\u0932\u0941\u091c, noto anche come Satluj), \u00e8 il pi\u00f9 lungo dei cinque fiumi che scorrono attraverso la storica regione di transito nota come Punjab nell'India settentrionale cos\u00ec come nel Pakistan, ed \u00e8 situato a nord della catena dei Vindhya, a sud del segmento dell'Hindu Kush della catena dell'Himalaya e ad est della catena del Makran centrale in Pakistan. Ha una lunghezza complessiva di 1.450\u00a0km, dalla sorgente, situata in Tibet vicino al Monte Kailash, sino alla foce quando si getta nell'Indo nel Punjab pakistano vicino alla citt\u00e0 portuale di Karachi.\nDescrizione.\n\u00c8 l'affluente pi\u00f9 orientale del fiume Indo, che bagna nel complesso l'antica e storicamente importante regione del Grande Punjab. Situata all'ombra della catena dei Vindhya, la regione a sud e ad est del fiume \u00e8 arida e nota nelle diverse zone come il Gran Deserto Indiano o Deserto di Thar, che procede pi\u00f9 o meno parallelamente sia al fiume che alla frontiera tra il Pakistan e il Rajasthan. Scorrendo generalmente verso sud-sudovest dalle sue sorgenti, il fiume Sutlej si unisce prima al Beas nello Stato del Punjab in India, e continua poi verso sudovest nel Pakistan per mescolarsi al Chenab, formando il fiume Panjnad a sud dell'antica Multan. Dalla confluenza vicino a Khanpur, il Panjnad si unisce all'Indo presso Mithankot, dopodich\u00e9 il grande fiume scorre dapprima attraverso una gola vicino a Sukkur e poi attraverso una fertile regione pianeggiante conosciuta come Sind, finch\u00e9 non raggiunge il Mar Arabico.\nIl Sutlej per gli indiani del periodo vedico era noto come \"Shatadru\" o \"Su\u1e6dudri\".\nUn canale per il traffico merci pesante, noto come \"SLY\" (\"Sutlej-Yamuna Link\", \"Collegamento Sutley-Yamuna\"), \u00e8 in fase di costruzione verso est attraverso il Punjab, vicino ad un'antica pista carovaniera e ad un passo di alta montagna, dal bacino del Sutlej fino a collegare la sorgente del pi\u00f9 grande affluente del Gange, il fiume Yamuna. Una volta completato, il canale consentir\u00e0 la navigazione dalla costa orientale a quella occidentale dell'India.\nTrattati e storia.\nLe acque del fiume sono assegnate all'India in base al Trattato delle acque dell'Indo tra India e Pakistan. Attualmente, la maggior parte dell'acqua del Sutlej \u00e8 deviata ai canali di irrigazione e completamente consumata in India. Sul fiume sorge l'enorme diga multifunzione di Bhakra-Nangal.\nCi sono prove sostanziali che indicano come anteriormente al 1700 a.C. il Sutlej fosse un tempo un importante affluente del fiume Sarasvati, invece che dell'Indo. Si crede che l'attivit\u00e0 tettonica abbia creato cambiamenti di elevazione che mutarono la direzione del Sutlej da sud-est a sud-ovest. Una volta che inizi\u00f2 a scorrere nella sua nuova direzione verso ovest, il fiume si un\u00ec infine al Beas. Come risultato, l'imponente fiume Sarasvati cominci\u00f2 a prosciugarsi, causando la desertificazione del Cholistan e della parte orientale del moderno Stato del Sindh, cos\u00ec come l'abbandono di numerosi insediamenti umani lungo le sue rive."}
{"id": "1401702", "revid": "1305772", "url": "https://it.wikipedia.org/wiki?curid=1401702", "title": "Krol", "text": ""}
{"id": "1401703", "revid": "20931", "url": "https://it.wikipedia.org/wiki?curid=1401703", "title": "Fotocamera telemetro", "text": ""}
{"id": "1401705", "revid": "339392", "url": "https://it.wikipedia.org/wiki?curid=1401705", "title": "USA Rugby", "text": ""}
{"id": "1401706", "revid": "37401", "url": "https://it.wikipedia.org/wiki?curid=1401706", "title": "Bartolomeo de Las Casas", "text": ""}
{"id": "1401707", "revid": "466539", "url": "https://it.wikipedia.org/wiki?curid=1401707", "title": "Qualificazioni al campionato europeo di calcio 2008 - Gruppo B", "text": ""}
{"id": "1401711", "revid": "424268", "url": "https://it.wikipedia.org/wiki?curid=1401711", "title": "Rugby Canada", "text": ""}
{"id": "1401714", "revid": "1714743", "url": "https://it.wikipedia.org/wiki?curid=1401714", "title": "Luisa di Lorena-Vaud\u00e9mont", "text": "Bella, ma di salute delicata, veniva mostrata poco in pubblico dalla famiglia e viveva quasi reclusa. Incontr\u00f2 Enrico d'Angi\u00f2, il futuro Enrico III di Francia, per la prima volta a Nancy nel 1573, durante il viaggio del duca per la Polonia, della quale doveva essere incoronato re. Nella citt\u00e0 lorenese era infatti prevista una sosta di tre giorni che i due trascorsero insieme. Un paio d'anni dopo quindi, costretto dal proprio ruolo a prendere moglie, Enrico, contro il parere della madre Caterina de' Medici, scelse Luisa.\nLa giovane apparteneva soltanto ad un ramo cadetto dei Guisa ed era pertanto di rango inferiore e inadatta a divenire regina di Francia. Successivamente tuttavia non vi furono mai contrasti tra suocera e nuora: Luisa infatti si dimostr\u00f2 di carattere docile e sottomesso. Nel suo testamento anzi, Caterina, di cui Luisa era divenuta confidente, le lasci\u00f2 il castello di Chenonceau.\nIl matrimonio ebbe luogo il 15 febbraio 1575, due giorni dopo l'incoronazione. Enrico, esperto di costumi e addobbi, volle lui stesso creare gli abiti dei suoi cortigiani e della sposa.\nNon riuscendo ad avere figli, inizi\u00f2 a frequentare localit\u00e0 termali, indicate all'epoca come rimedio per curare l'infertilit\u00e0. Luisa non riusc\u00ec per\u00f2 mai a dare un figlio al marito, che venne assassinato il 2 agosto 1589. Ebbe cos\u00ec fine la dinastia dei sovrani Valois, ai quali seguirono sul trono di Francia i Borbone con Enrico IV. Dopo la morte del marito prese il lutto bianco delle regine che non avrebbe pi\u00f9 lasciato: da qui nacque il suo soprannome di regina bianca.\nBiografia.\nInfanzia e giovinezza.\nCugina tedesca del duca Carlo III di Lorena, fu la quarta figlia di Nicola di Lorena, conte de Vaud\u00e9mont e di duca di Merc\u0153ur e di Margherita di Egmont, discendente di una grande famiglia dei Paesi Bassi. Fu l'unica figlia, di primo letto, a superare l'infanzia: le altre due sorelle e l'altro fratello morirono tutti in tenera et\u00e0. Aveva un anno di vita quando sua madre mor\u00ec.\nLa seconda moglie di suo padre, Giovanna di Savoia-Nemours, fu una matrigna piena di attenzioni, che le diede una solida formazione classica e la introdusse alla corte di Nancy all'et\u00e0 di dieci anni. La terza moglie del padre, Caterina di Lorena-Aumale, solo tre anni pi\u00f9 vecchia di lei fu, tuttavia, di una cattiveria dimostrata verso di lei e i suoi fratelli di secondo letto.\nA venti anni, alta, snella, bionda con la pelle bianca, occhi castani chiari, velati da una leggera miopia, dal profilo sottile ed elegante, Luisa di Lorena-Vaudemont era bella, delicata bellezza, nonostante ci\u00f2 veniva mostrata poco in pubblico dalla famiglia e viveva quasi reclusa. Aveva inoltre una salute cagionevole.\nLa domanda di matrimonio di Enrico III.\nMentre si trovava nella corte del cugino Carlo III, Luisa venne notata nell'autunno del 1573, da Enrico d'Angi\u00f2, da poco eletto re di Polonia, che si trovava a Nancy presso la sorella Claudia, duchessa di Lorena, come tappa per il viaggio verso Cracovia. Enrico not\u00f2 la somiglianza di Luisa con Maria di Cl\u00e9ves, moglie del principe di Cond\u00e9, suo grande amore in quel momento.\nPoco dopo il ritorno dalla Polonia di Enrico, ormai divenuto re di Francia con il nome di \"Enrico III\", il sovrano ricevette la notizia della morte di Maria, con la quale voleva sposarsi dopo aver fatto annullare il matrimonio che la legava al principe di Cond\u00e9. Il re di Francia rifiut\u00f2 un matrimonio organizzato dalla regina madre Caterina de' Medici, la quale lo voleva sposato ad una principessa straniera, e si ricord\u00f2 della dolce e modesta ragazza incontrata in Lorena che fisicamente ricordava Maria. Nel gennaio del 1575, Enrico III invi\u00f2 in Lorena due emissari, Filippo Hurault di Cheverny, il suo futuro cancelliere, e Michel Du Guast, marchese di Montgauger, per annunciare la sua richiesta di matrimonio. Luisa, che aveva fatto un pellegrinaggio a Saint-Nicolas-de-Port, era assente quando gli emissari del re si presentarono davanti a suo padre, il quale diede il proprio consenso alle nozze senza aspettare di averla consultata. Al suo ritorno dal pellegrinaggio, quando le fu riferito che il re intendeva sposarla, Luisa pens\u00f2 in un primo momento ad uno scherzo.\nQuesto matrimonio fu sorprendente per un re, e stup\u00ec l'intero paese, perch\u00e9 la giovane Luisa apparteneva soltanto ad un ramo cadetto dei Guisa ed era pertanto di rango inferiore e inadatta a divenire regina di Francia. Enrico III temeva una donna dominante, tremando al pensiero di perdere la sua libert\u00e0. Egli scelse Luisa, perch\u00e9 era sicuro che sarebbe stata una moglie tenera e riservata. Questa decisione deluse e preoccup\u00f2 Caterina de' Medici.\nLa regina madre temeva che il partito cattolico dei Guisa, famiglia della quale apparteneva la principessa divenissero troppo potenti, in pi\u00f9 gi\u00e0 sua figlia Claudia aveva sposato un Guisa, il duca di Lorena. Ma ben presto la regina madre fin\u00ec per apprezzare la dolcezza e l'umilt\u00e0 di sua nuora.\nRegina di Francia.\nA Reims, il 13 febbraio 1575 avvenne l'incoronazione di Enrico III. Due giorni dopo, avvenne il matrimonio con Luisa. Il mattino delle nozze, Enrico III volle provvedere personalmente all'abbigliamento della sposa, vestirla, pettinarla e truccarla: mai contento del risultato, ricominci\u00f2 il lavoro pi\u00f9 volte fino a che la cerimonia non venne spostata al pomeriggio. Luisa, dolce e virtuosa giovane donna, dedita al marito per il quale provava un profondo amore che non venne mai meno, nonostante le difficolt\u00e0, le prove, l'infedelt\u00e0 del re e la morte. Luisa di Lorena fu una persona pia e molto semplice. Soffr\u00ec terribilmente per il conflitto che oppose la sua famiglia - la Casa di Guisa, la Casa di Lorena e in particolare suo fratello Filippo Emanuele di Lorena, duca di Merc\u0153ur - e il marito durante le guerre di religione.\nIl suo amore per il marito resistette alle voci riguardo ad un possibile annullamento del matrimonio, come nel maggio 1584. Enrico si era subito molto legato alla moglie, e anche se spesso le era infedele, non la trascur\u00f2 mai. Negli avvenimenti del regno, la coppia si avvicin\u00f2. In particolare la sofferenza della regina per la sua sterilit\u00e0.\nEbbe numerosi aborti - sembra che Luisa rimase incinta, all'inizio del suo matrimonio, ma ebbe un aborto spontaneo nel maggio 1575 che probabilmente le precluse la possibilit\u00e0 di avere altri figli - e nonostante numerosi pellegrinaggi, anche in luoghi termali, la coppia reale non ebbe mai figli. Tuttavia, la coppia reale non si arrese e soprattutto fra il 1579 e il 1586, si moltiplicarono i pellegrinaggi a Chartres, e i trattamenti termali, nella speranza di avere un erede.\nAnche se si poteva rimproverare per le sue infedelt\u00e0, Enrico amava sinceramente Luisa, che fu sempre molto vicino al re e fu anche molto importante nella vita spirituale ed emotiva del sovrano. Si trattava di un'intimit\u00e0 quasi unica in una coppia reale. Luisa comparve con lui in molte cerimonie, feste ufficiali e feste. Senza interferire direttamente in politica, a volte partecipava in seno al Consiglio del Re, come era il caso 2 dicembre 1576. Fu presente quando vennero ricevuti gli ambasciatori e influenz\u00f2 la sessione di apertura degli Stati generali e anche quando con lui, il 31 maggio 1578, pose la prima pietra del futuro Pont Neuf.\nDurante la guerra fra monarchia e Lega Cattolica, il 12 maggio 1588, gli estremisti cattolici parigini provocarono un'insurrezione contro la Corona: fu \"la giornata delle barricate\". La regina madre, una molto malata Caterina de' Medici, decise di farsi portare in giro per la citt\u00e0 con Luisa su una portantina, per tranquillizzare la folla inferocita. Tutto ci\u00f2 in realt\u00e0 era una tattica per permettere a Enrico III di fuggire da Parigi con i suoi ministri.\nVedovanza.\nDopo l'assassinio del marito per opera del monaco Jacques Cl\u00e9ment il 1\u00ba agosto 1589, Luisa disperata prese il lutto bianco (per le regine) che non avrebbe pi\u00f9 lasciato, da qui il suo soprannome di \"regina bianca\". Dal 1589, venne nominata duchessa di Berry.\nLa regina vedova si sforz\u00f2 di riabilitare la memoria del marito, scomunicato dal Papa dopo l'assassinio del cardinale di Guisa. Dal 6 settembre 1589, appena un mese dopo la morte del re, chiese giustizia a Enrico IV. Il 1\u00ba ottobre 1589, prese provvedimenti per Roma per ripristinare la memoria di Enrico III. Il 20 gennaio 1594, nel corso di una cerimonia presso Mantes, la regina vedova venne solennemente a chiedere giustizia ad Enrico IV.\nLuisa visse per undici anni nel castello di Chenonceau, che aveva ereditato dalla regina madre Caterina de' Medici. Trasfer\u00ec la propria camera da letto in una camera del secondo piano, dove aveva fatto dipingere le pareti di nero. L'arredamento era piuttosto misero a causa dello stato di lutto. Decori neri e argentati furono riprodotti sul letto e le finestre.\nMolto pia, Luisa install\u00f2 con la propria autorit\u00e0 un convento di monache di clausura nel sottotetto del castello. Lasci\u00f2 il castello in eredit\u00e0 alla nipote, l'unica figlia di suo fratello, la duchessa di Vend\u00f4me (moglie di Cesare di Borbone-Vend\u00f4me, figlio illegittimo di Enrico IV e Gabrielle d'Estr\u00e9es).\nLuisa mor\u00ec nel castello di Moulins il 29 gennaio 1601 e tutti i suoi beni furono distribuiti o servirono a pagare i suoi debiti. Nel mese di settembre 1603, una bolla papale ordin\u00f2 la costruzione di un convento dei Cappuccini a Parigi per la sepoltura della \"regina bianca\", che verr\u00e0 effettuata il 20 marzo 1608. Le sue spoglie ora riposano nella cripta della Basilica di Saint-Denis."}
{"id": "1401718", "revid": "1573940", "url": "https://it.wikipedia.org/wiki?curid=1401718", "title": "Propithecus perrieri", "text": "Il sifaka di Perrier (Propithecus perrieri ) \u00e8 un lemure appartenente alla famiglia Indriidae, endemico del Madagascar.\nL'epiteto specifico \u00e8 un omaggio al naturalista francese Perrier de la B\u00e2thie (1873\u20131958).\nDescrizione.\nIl corpo \u00e8 lungo da 42 a 47\u00a0cm, a cui si aggiungono 42\u201345\u00a0cm di coda. Peso medio: 5\u00a0kg.\nLa caratteristica distintiva, che lo differenzia dalle altre specie di \"Propithecus\", \u00e8 il colore nero della pelliccia.\nLa faccia \u00e8 glabra e di colore grigio ardesia.\nGli occhi sono di un rosso-arancio brillante.\nBiologia.\nSono animali diurni e arboricoli. Sono abili arrampicatori e potenti saltatori, capaci di compiere notevoli balzi da un albero all'altro.\nSono animali sociali, organizzati in piccoli gruppi che contano da 2 a 6 esemplari.\nSono erbivori, si nutrono di foglie, fiori e frutti.\nDistribuzione e habitat.\nQuesta specie popola alcune ristrette aree di foresta pluviale situate nel Madagascar settentrionale, nella zona compresa tra il fiume Loky (a sud) e il fiume Irodo (a nord), in cui ricadono i massicci di Analamerana e di Andrafiamena e le propaggini nord-orientali del massiccio di Ankarana.\nTassonomia.\nIn passato considerata una sottospecie di \"Propithecus diadema\" (\"P. diadema subsp. perrieri\") \u00e8 attualmente considerato una specie a s\u00e9 stante.\nConservazione.\nIn base ai criteri della \"IUCN red list\" la specie, per la ristrettezza del suo areale e la esiguit\u00e0 della popolazione (stimata in circa 2.000 esemplari), \u00e8 considerata in pericolo critico di estinzione.\nParte dell'areale ricade all'interno della Riserva speciale di Analamerana e della Riserva speciale dell'Ankarana."}
{"id": "1401720", "revid": "767487", "url": "https://it.wikipedia.org/wiki?curid=1401720", "title": "Poison Kiss", "text": "Poison Kiss \u00e8 l'album di debutto della band statunitense The Last Goodnight, conosciuta precedentemente sotto il nome di \"Renata\", pubblicato nel mese di agosto del 2007 dalla Virgin."}
{"id": "1401721", "revid": "424268", "url": "https://it.wikipedia.org/wiki?curid=1401721", "title": "Federazione olandese di rugby", "text": ""}
{"id": "1401723", "revid": "599013", "url": "https://it.wikipedia.org/wiki?curid=1401723", "title": "Jorge Luiz da Costa Pimentel", "text": "Carriera.\nUtilizzato prevalentemente come pivot, Jorginho \u00e8 stato uno dei giocatori brasiliani che ha contribuito alla vittoria della \"sele\u00e7\u00e3o\" ai Campionati del mondo del 1992. Ma nel suo palmar\u00e8s compaiono anche tre vittorie del circuito brasiliano con Enxuta e Banfort, quattro campionati brasiliani per club con l'Enxuta/DalPonte, due \"mundialito\" e tre Campionati sudamericani. Con l' inoltre \u00e8 stato campione del mondo nel 1998.\nTrasferitosi in Russia, ha vinto la Coppa degli Urali con il GKI Gazprom nel 1999-2000 risultando anche miglior giocatore della manifestazione. Con la medesima squadra nell'anno successivo si \u00e8 aggiudicato la Coppa di Russia, mentre nel 2001-2002 ha vinto la conseguente Supercoppa di Russia.\nA livello di onorificenze individuali, Jorginho \u00e8 stato miglior giocatore del campionato brasiliano di club nel 1995, miglior giocatore ad Hong Kong 1992 e miglior giocatore della Coppa Intercontinentale di calcio a 5 del 1998, in entrambe queste ultime due manifestazioni \u00e8 risultato essere anche il miglior giocatore"}
{"id": "1401724", "revid": "1610933", "url": "https://it.wikipedia.org/wiki?curid=1401724", "title": "Scamandro (divinit\u00e0)", "text": "Scamandro () o Xanto \u00e8 un personaggio della mitologia greca.\nSecondo Esiodo, \u00e8 figlio di Oceano e Teti. mentre secondo altri sarebbe figlio di Zeus e padre di Teucro (la quale madre sarebbe la ninfa Idea). \nScamandro \u00e8 riconosciuto anche come padre di Glaucia che a sua volta ebbe da Dimaco (uno degli amici di Eracle) un bambino a cui fu dato lo stesso nome del nonno (Scamandro).\nMitologia.\nSuo padre gli diede l'onore di festeggiare le giovani donne che in seguito al matrimonio andavano a bagnarsi nelle sue acque ed appena uscite dall'acqua, Scamandro usciva dal suo letto e le accompagnava nel suo palazzo.\nDurante la guerra di Troia, quando Patroclo viene ucciso da una lancia scagliata da Ettore, Achille, furioso, fa strage dei troiani e dei loro alleati; non essendo riuscito ad uccidere Ettore si rivolge contro i nemici superstiti che cercano di rifugiarsi sulla sponda opposta del fiume Scamandro. Achille si getta nel fiume inseguendo e falciando i fuggiaschi, riempiendo l'acqua di cadaveri, armi e scudi.\nIl dio Scamandro, sdegnato per la carneficina, scaglia le sue acque contro di lui ed Achille, appesantito dall'armatura, rischia di annegare e viene salvato dall'intervento di Efesto che prosciuga le acque del fiume con una tremenda pioggia di fuoco."}
{"id": "1401727", "revid": "424268", "url": "https://it.wikipedia.org/wiki?curid=1401727", "title": "Australian Rugby Union", "text": ""}
{"id": "1401728", "revid": "508036", "url": "https://it.wikipedia.org/wiki?curid=1401728", "title": "Pieve d'Alpago", "text": "Pieve d'Alpago (\"La Pi\u00e9ve\" in veneto) \u00e8 una frazione del comune italiano di Alpago in Veneto. \u00c8 stata comune autonomo sino al 23 febbraio 2016, quando \u00e8 confluita nel nuovo comune di Alpago, del quale adesso \u00e8 un municipio insieme agli ex comuni di Farra d'Alpago e Puos d'Alpago.\nPieve, quale storico capoluogo della regione dell'Alpago, \u00e8 inoltre sede amministrativa del nuovo comune.\nStoria.\n\u00c8 consuetudine storica far risalire intorno all'anno 1000 la nascita, attorno a chiese (pievi) sparse nelle campagne, di villaggi pi\u00f9 o meno cospicui. La sopravvivenza dell'attuale toponimo Pieve, se da un lato conferma un'antica supremazia religiosa e civile sull'intera conca alpagota, dall'altro non \u00e8 sufficiente a determinare con esattezza l'epoca in cui l'abitato che esso individua si sia formato.\n\u00c8 certo, come hanno rivelato gli scavi archeologici delle localit\u00e0 di \"Quers\", \"Staol di Curago\" e \"Pian de la Gnela\", che l'area fu abitata sin dalla protostoria, con floridi insediamenti che si situavano lungo antiche vie di comunicazione ad oggi ancora misteriose.\nI reperti rinvenuti nelle necropoli non solo testimoniano una continuit\u00e0 abitativa dalla preistoria sino all'Impero Romano ed oltre, ma offrono l'immagine di una comunit\u00e0 ricca, fiorente ed artisticamente evoluta.\nRecenti studi sui reperti archeologici suggeriscono di inquadrare gli insediamenti preistorici in un vasto contesto economico-culturale che non si limitava all'area veneta, ma si spingeva oltre i confini nazionali nei territori dell'attuale Slovenia.\nLa storia medievale e moderna della pieve d'Alpago \u00e8 strettamente legata alle vicende della citt\u00e0 di Belluno, ma le testimonianze su questo periodo sono esigue. Per secoli pare che un lungo torpore abbia avvolto il territorio, interrotto di quando in quando da qualche evento importante come l'investitura dell'Alpago, avvenuta a Pieve il 30 ottobre 1340, di Giacoma da Vivaro, vedova del famigerato Endrighetto che dal suo castello di Bongajo signoreggiava sulla piana sottostante.\nRestano a testimonianza del periodo le chiese, in particolare la parrocchiale di Santa Maria, pi\u00f9 volte ricostruita e rimaneggiata: la composizione stilistica attuale \u00e8 opera dell'architetto bellunese del XIX secolo Giuseppe Segusini. In essa \u00e8 conservata una tela di Gaspare Diziani. Notevoli sono anche la chiesa di Garna, con soffitto a cassettoni, e la villa Falin-Boccanegra (gi\u00e0 palazzo Fullini) del XVII secolo, l'unica \"villa veneta\" della zona. \nDa un documento del 1662 si apprende che il comune d'Alpago comprendeva 19 \"regole\" o villaggi, fra i quali Curago, Garna, Pieve, Plois, Tignes, Torch, Torres e Villa, facenti parte ancora oggi del Comune di Pieve d'Alpago.\nAmministrazione.\nIl comune aveva una superficie di e comprendeva le frazioni di Curago, Garna, Paludi, Plois, Quers, Schiucaz, Tignes, Torch, Torres e Villa."}
{"id": "1401729", "revid": "180559", "url": "https://it.wikipedia.org/wiki?curid=1401729", "title": "Aziz Abazah", "text": "Pu\u00f2 considerarsi appartenente alla corrente di Ahmad Shawqi per quanto riguarda la letteratura teatrale araba in versi.\nNelle sue opere ha messo in scena alcuni tra i pi\u00f9 importanti personaggi storici e letterari della tradizione culturale islamica."}
{"id": "1401730", "revid": "228587", "url": "https://it.wikipedia.org/wiki?curid=1401730", "title": "Luca Intoppa", "text": "Nella sua carriera alterna apparizioni cinematografiche e televisive a regie e interpretazioni teatrali, svolgendo saltuariamente anche l'attivit\u00e0 di doppiatore. \nBiografia.\nDal 1989 studia recitazione seguendo corsi annuali e seminari con attori e registi tra i quali Giorgio Albertazzi, Gianni Musy, Alessandro Haber, Riccardo Cavallo; si avvicina quindi al doppiaggio grazie anche a Pietro Biondi, Rossella Izzo, Tonino Accolla e Giorgio Lopez. Dal 1990 al 1995, parallelamente all'attivit\u00e0 di spettacolo, sviluppa una vita editoriale che lo vede alternarsi in vari ruoli, da quello del traduttore di opere in lingua straniera a quello dell'articolista a quello del redattore capo.\nLavora principalmente sotto pseudonimo (Adam Centerba) nell'ambito del fumetto supereroico di importazione. Si occupa dell'edizione italiana di personaggi come \"Wolverine\", \"Silver Surfer\", \"Green Arrow (Freccia Verde)\", \"Flash\", \"Capitan Marvel (Shazam!)\", \"Lanterna Verde\" e la \"Justice League\". In particolare, \u00e8 sua la traduzione del Giuramento di \"Lanterna Verde\".\nA Roma si presenta con serate di cabaret in piccoli locali e al Teatro-Cabaret Alfellini; \u00e8 inoltre ospite fisso al programma radiofonico \"RadioComics\" tutte le settimane su Radio Citt\u00e0 Futura. Sempre alla radio, conduce un programma di intrattenimento mattutino, in coppia con Simona Decina e, una volta alla settimana, il programma notturno \"Quello che mi piace\" di cui \u00e8 anche ideatore e autore.\nCinema e televisione.\nRecita in produzioni come \"Pigmalione 88\" (con Franco Nero), \"I frati rossi\" e l'inedito \"Pierino Stecchino\" (della serie interpretata da Alvaro Vitali).\nNel 1994, per la televisione francese Art\u00e9 (produzione Cameras Continentales / Toma Film), interpreta Ettore Majorana in un film documentario dedicato alla vita e agli studi dello scienziato. In Italia ha un piccolo ruolo nella miniserie \"Una donna per amico 3\", \u00e8 ospite al \"Maurizio Costanzo Show\" e partecipa a programmi di intrattenimento come \"Vivere bene\", \"Colorado\" e \"Tira &amp; Molla\". Recentemente \u00e8 apparso, sempre in piccoli ruoli, nelle fiction \"Squadra Mobile\", \"Furore, Capitolo secondo\", \"Il Paradiso delle Signore e Solo.\"\nDoppiaggio e teatro.\nEsordisce nel doppiaggio nel 1990 nel film \"58 minuti per morire - Die Harder\"; in seguito alterna teatro e doppiaggio appoggiandosi, in quest'ultimo caso, al Gruppo Trenta. Sotto la direzione di Giorgio Lopez, doppia il suo primo personaggio fisso in una telenovela (\"Valentina\", con Ver\u00f3nica Castro).\nIn seguito, come attore, dialoghista e direttore del doppiaggio, partecipa all'edizione italiana di centinaia di lavorazioni, tra telefilm, cartoni animati e documentari, nonch\u00e9 di una settantina di lungometraggi divisi tra la televisione e il cinema.\nA teatro, recita in alcune commedie (tra le prime, \"Non tutti i ladri vengono per nuocere\" di Dario Fo e \"Alla ricerca del sen(n)o perduto\" di Marcello Lopez) e in monologhi di cui \u00e8 anche l'autore; ha diretto e interpretato inoltre lo spettacolo \"Nuoce gravemente alla salute\", andato in scena al teatro Anfitrione di Roma. \nDal 2004 al 2007 insegna dizione e recitazione presso l'Istituto San Giuseppe di Roma. Nel 2006, al teatro dello stesso Istituto, partecipa alla messa in scena e alla regia della commedia musicale \"Aggiungi un posto a tavola\" nella quale interpreta anche il ruolo de \"La Voce di Lass\u00f9\".\nNel 2004 riceve il premio Anello d'Oro al Festival del Doppiaggio Voci nell'Ombra come miglior adattatore dialoghista per il lavoro svolto sulla serie televisiva \"Six Feet Under\".\nNel 2017, dopo qualche anno di pausa, riprende attivamente l'attivit\u00e0 teatrale producendo, dirigendo e interpretando lo spettacolo \"Sali o scendo?\", scritto da Danilo De Santis, nella sua personale versione \"reloaded\" riportata anche in scena nel 2020.\nNel 2018 riceve un premio alla carriera al Festival del Doppiaggio Voci nell'Ombra, per il suo lavoro come adattatore dialoghista nei 25 anni trascorsi nel mondo del doppiaggio.\nRiconoscimenti.\nNel 2004, per il suo lavoro sulla serie televisiva \"Six Feet Under\", riceve il premio Anello d'Oro al Festival del Doppiaggio Voci nell'Ombra.\nIl premio, assegnato da una giuria presieduta da Claudio G. Fava, viene conferito con la motivazione:\nNel 2018, per il suo lavoro di adattatore dialoghista, riceve il Premio Speciale Parole e Doppiaggio al Festival del Doppiaggio Voci nell'Ombra.\nIl premio, assegnato da una giuria presieduta da Steve Della Casa, viene conferito con la motivazione:"}
{"id": "1401733", "revid": "424268", "url": "https://it.wikipedia.org/wiki?curid=1401733", "title": "Unione argentina di rugby", "text": ""}
{"id": "1401737", "revid": "256896", "url": "https://it.wikipedia.org/wiki?curid=1401737", "title": "Hylobates pileatus", "text": "Il gibbone dal berretto (\"Hylobates pileatus\" Gray, 1861) \u00e8 un primate appartenente alla famiglia degli Hylobatidae.\nDescrizione.\nLe femmine hanno le stesse dimensioni dei maschi. Il peso \u00e8 tra i 6 e 7\u00a0kg. Il gibbone dal berretto mostra un chiaro dimorfismo sessuale nel colore. I maschi sono prevalentemente neri, con le dita e la zona genitale bianca, mentre le femmine hanno un colore prevalente grigio chiaro, con la sommit\u00e0 della testa, il ventre e le guance neri. In entrambi i sessi la faccia e la fronte sono circondati da un collare bianco.\nBiologia.\nCome gli altri gibboni \u00e8 diurno, arboricolo e frugivoro, anche se la dieta pu\u00f2 includere foglie e talvolta piccoli animali. Come quasi tutti i gibboni segnala vocalmente il proprio territorio. Vive in coppie monogame.\nDistribuzione.\nL'areale del gibbone dal berretto comprende la Thailandia sudorientale, la Cambogia occidentale e il Laos sudoccidentale ed \u00e8 limitato a est dal Mekong. L'habitat, come per tutti i gibboni, \u00e8 la foresta pluviale. Esiste una piccola comunit\u00e0 di gibboni dal berretto anche nel parco nazionale di Phu Quoc, Isola di Phu Quoc, Vietnam.\nConservazione.\nA causa della deforestazione, che restringe progressivamente il suo habitat, la specie \u00e8 stata posta dall'IUCN nella categoria Endangered (EN) dal 2008."}
{"id": "1401739", "revid": "424268", "url": "https://it.wikipedia.org/wiki?curid=1401739", "title": "Scottish Rugby Union", "text": ""}
{"id": "1401743", "revid": "322321", "url": "https://it.wikipedia.org/wiki?curid=1401743", "title": "Roberto Abbado", "text": "Biografia.\nFiglio di Marcello e nipote di Claudio, ha studiato pianoforte e composizione al Conservatorio di Milano con Bruno Bettinelli. Nel 1975 ha studiato a Vienna con Hans Swarowsky. Ha studiato direzione d'orchestra sotto la guida di Franco Ferrara al Conservatorio Benedetto Marcello di Venezia e all'Accademia Nazionale di Santa Cecilia dove \u00e8 stato invitato - unico studente nella storia dell\u2019Accademia - a dirigere l\u2019Orchestra di Santa Cecilia.\nNel 1978 fa il suo debutto operistico con \"Simon Boccanegra\" allo Sferisterio di Macerata con Renato Bruson, Cesare Siepi, Renato Francesconi ed Ilva Ligabue. Nel decennio successivo intraprende una rapida carriera europea, che lo porta sul podio del Teatro La Fenice a Venezia, del Teatro Massimo Vittorio Emanuele di Palermo, della Wiener Staatsoper, dell'Opernhaus Z\u00fcrich e del Gran Teatre del Liceu di Barcellona e del Teatro Alla Scala di Milano, dove dirige le prime assolute delle opere di Flavio Testi \"Il sosia\" (1981) e \"Riccardo III\" (1987).\nNel 1985 debutta a Parigi con l'Orchestre national de France. Ha lavorato, fra le altre, con la Royal Concertgebouw Orchestra di Amsterdam, i Wiener Symphoniker, l\u2019Orchestre national de France, l\u2019Orchestre de Paris, la Staatskapelle Dresden, la Gewandhausorchester (Lipsia), la NDR Sinfonieorchester (Amburgo), la Sveriges Radios Symfoniorkester (Stoccolma), l\u2019Orchestra Filarmonica di [[Israele]], l\u2019Orchestra di Santa Cecilia, l\u2019Orchestra del Maggio Musicale Fiorentino, l\u2019Orchestra Sinfonica Nazionale della Rai, la Filarmonica della Scala, l\u2019Orchestra del Teatro Comunale di Bologna, l\u2019Atlanta Symphony Orchestra, la Cincinnati Symphony Orchestra, la New World Symphony Orchestra, la Minnesota Orchestra, l\u2019Orchestra Filarmonica Malese, l\u2019Orchestra Sinfonica di Taipei.\nDal 1987 al 1989 \u00e8 stato direttore principale del Teatro Municipal di Santiago del Cile.\nDal 1991 al 1998 \u00e8 stato direttore stabile della Orchestra della Radio di Monaco.\nHa debuttato nel 1991 a New York, sul podio dell\u2019Orchestra di St. Luke\u2019s. Da allora \u00e8 tornato regolarmente negli Stati Uniti a dirigere le orchestre sinfoniche di Boston, Philadelphia, Chicago, Cleveland, San Francisco, nonch\u00e9 la Los Angeles Philharmonic, la Saint Paul Chamber Orchestra - di cui \u00e8 uno degli \u201cArtistic Partners\u201d - collaborando con solisti come Yo-Yo Ma, Midori, Nigel Kennedy, Gil Shaham, Joshua Bell, Hilary Hahn, Vadim Repin, Sarah Chang, Yefim Bronfman, Mitsuko Uchida, Alfred Brendel, Radu Lupu, Andr\u00e9 Watts, Andras Schiff, Lang-Lang e Katia e Marielle Lab\u00e8que.\nNel 1994 debutta al Metropolitan Opera House di New York con \"Adriana Lecouvreur\", nel cast Mirella Freni, Stefania Toczyska e Sherrill Milnes. L'anno successivo il suo debutto per l'Op\u00e9ra National de Paris all'Op\u00e9ra Bastille con \"Lucia di Lammermoor\" con Mariella Devia e Placido Domingo.\nNel 2007 presso il Teatro alla Scala dirige la prima assoluta dell'opera \"Teneke\" di Fabio Vacchi. Appassionato interprete di musica contemporanea, il suo repertorio abbraccia compositori quali Luciano Berio, Bruno Maderna, Goffredo Petrassi, Sylvano Bussotti, Niccol\u00f2 Castiglioni, Azio Corghi, Ivan Fedele, Luca Francesconi, Giorgio Battistelli, Michele dall\u2019Ongaro, Giacomo Manzoni, Salvatore Sciarrino, Fabio Vacchi, Pascal Dusapin, Henri Dutilleux, Olivier Messiaen, Alfred Schnittke, Hans Werner Henze, Helmut Lachenmann, John Adams, Ned Rorem, Christopher Rouse, Steven Stucky e Charles Wuorinen.\nNel 2008 dirige il Concerto di Capodanno di Venezia dal Teatro La Fenice. Nello stesso anno \u00e8 stato premiato con il Premio Franco Abbiati della critica musicale italiana per il miglior direttore dell'anno. Nel 2012 vince nuovamente il Premio Abbiati per \"Mos\u00e8 in Egitto\", messo in scena al Rossini Opera Festival di Pesaro.\nRoberto Abbado ha diretto numerose prime mondiali e nuove produzioni di opere liriche, tra le quali si ricordano \"Fedora\" ed \"Ernani\" al Metropolitan di New York; \"I vespri siciliani\" alla Wiener Staatsoper; \"La Gioconda\", \"Lucia di Lammermoor, La donna del lago\"; \"L\u2019amour des trois oranges\", \"Aida\" e \"La traviata\" alla Bayerische Staatsoper; \"Le comte Ory\", \"Attila\", \"I Lombardi alla prima crociata\", \"Il barbiere di Siviglia\", \"Phaedra\" di Henze (in prima italiana), e \"Anna Bolena\" al Maggio Musicale Fiorentino; \"Don Giovanni\" alla Deutsche Oper di Berlino; \"Simon Boccanegra\" e \"La clemenza di Tito\" al Regio di Torino; \"La donna del lago\" all\u2019Op\u00e9ra Garnier di Parigi; \"Ermione\", \"Zelmira\" e \"Mos\u00e8 in Egitto\" al Rossini Opera Festival; la prima italiana di \"Der Vampyr\" di Marschner al Comunale di Bologna.\nDi particolare rilievo le tourn\u00e9e sinfoniche con l\u2019Orchestra Filarmonica di Israele (Spagna 2005), la Chamber Orchestra of Europe (Europa 2006), la Saint Paul Chamber Orchestra (Europa 2007), il Maggio Musicale Fiorentino (Festival Enescu di Bucarest 2009), l\u2019Orchestra Verdi di Milano (Svizzera 2009), l\u2019Orchestre Philharmonique de Monte-Carlo (Russia 2011) e la Boston Symphony Orchestra (East Coast, USA, 2011). \nNelle ultime stagioni ha diretto \"La Favorite\" al Festival di Salisburgo (con Juan Diego Fl\u00f3rez ed El\u012bna Garan\u010da), \"Don Pasquale\" e \"Samson et Dalila\" al Palau de les Arts di Valencia, \"La Gioconda\", \"Maometto II\" e \"Lucia di Lammermoor\" al Teatro dell\u2019Opera di Roma, \"Norma\" al Teatro Regio di Torino, \"Macbeth\" (regia di Bob Wilson) e \"Parsifal\" al Teatro Comunale di Bologna, \"Rigoletto\" al Metropolitan di New York, \"La traviata\" e \"Simon Boccanegra\" a Hong Kong. \nPi\u00f9 recentemente \u00e8 salito sul podio del Teatro Real di Madrid con \"Norma\", dell\u2019Opera di Shanghai con \"La traviata\", dell\u2019Opera di Roma con \"Benvenuto Cellini\" e \"Andrea Ch\u00e9nier\", del Palau de les Arts di Valencia con \"A Midsummer Night's Dream\", \"I vespri siciliani\" e \"Tancredi\", e del Rossini Opera Festival con \"Le Si\u00e8ge de Corinthe\" e del Th\u00e9\u00e2tre des Champs Elys\u00e9es con \"Lucia di Lammermoor\".\nIn ambito sinfonico dal 2015 ha diretto le orchestre di San Francisco, Dallas e Atlanta, del Minnesota, la New World Symphony, la MDR-Sinfonieorchester di Lipsia, la Saint Paul Chamber Orchestra e la Malaysian Philharmonic. \nNel 2015 \u00e8 stato nominato direttore musicale del Palau de les Arts Reina Sofia di Valencia. \nDal 2018 \u00e8 direttore musicale del Festival Verdi di Parma."}
{"id": "1401745", "revid": "177641", "url": "https://it.wikipedia.org/wiki?curid=1401745", "title": "D.A.C. Coscarelli", "text": ""}
{"id": "1401746", "revid": "177641", "url": "https://it.wikipedia.org/wiki?curid=1401746", "title": "D.A. Coscarelli", "text": ""}
{"id": "1401747", "revid": "125123263", "url": "https://it.wikipedia.org/wiki?curid=1401747", "title": "Malindi", "text": "Malindi (in passato nota anche come Melinde) \u00e8 una citt\u00e0 costiera del Kenya, situata nella contea di Kilifi. \nGeografia.\nSi trova sull'Oceano Indiano, presso la foce del fiume Galana, circa 120 km a nordest di Mombasa.\nStoria.\nNon si conoscono esattamente le origini storiche di Malindi. I ritrovamenti archeologici testimoniano la presenza nella zona, fin dal IX secolo, di varie culture bantu simili a quella pokomo. A partire dal XIV secolo Malindi ha goduto di un periodo di forte sviluppo, legato anche al fiorire della tratta degli schiavi. Una delle piste carovaniere che attraversavano il Kenya arrivava proprio a Malindi, dopo essere passata sull'altopiano di Yatta e da Silaloni. La piazza che ora si trova accanto alla vecchia moschea era il mercato degli schiavi, e ha svolto questo ruolo sino agli inizi del XX secolo. \nDell'antica Malindi si hanno notizie nelle cronache di viaggio dell'ammiraglio cinese Zheng He, che vi approd\u00f2 nel 1414. L'esploratore portoghese Vasco da Gama visit\u00f2 la citt\u00e0 nel 1498 e qui ottenne i servigi di navigatori esperti che lo condussero fino a Kerala, in India. Nel 1541, il celebre missionario gesuita Francesco Saverio risiedette a Malindi per qualche mese. Divenne un possedimento portoghese nel periodo 1500-1630.\nSociet\u00e0.\nEvoluzione demografica.\nAlle etnie pokomo e giriama, originarie dell'area, si sono oggi aggiunti rappresentanti di quasi tutte le etnie keniote. Forte la presenza di stranieri, di cui la maggioranza italiani.\nEconomia.\nLa maggioranza della popolazione locale vive di agricoltura (l'entroterra \u00e8 fertile e ricco di acqua) e di pesca, ma l'economia della citt\u00e0 \u00e8 principalmente basata sul turismo, soprattutto internazionale (e in modo particolare italiano). Malindi \u00e8 rinomata per le sue spiagge bianche, protette in parte da un'imponente barriera corallina. Molte delle spiagge appartengono ad aree naturali protette, anche per via delle tartarughe marine che vengono a deporvi le uova; in particolare, i due parchi marini contigui di Watamu e Malindi proteggono un ampio tratto di costa a sud del centro abitato. Malindi \u00e8 inoltre una destinazione molto amata dai cultori della pesca d'altura; gi\u00e0 Ernest Hemingway negli anni trenta vi soggiorn\u00f2 diverse volte per praticare questo sport.\nInfrastrutture e trasporti.\nMalindi \u00e8 sede di un aeroporto nazionale (con voli da e per Nairobi, Lamu e altre destinazioni) ed \u00e8 collegata a Mombasa e Lamu da una strada costiera. In direzione di Mombasa, la strada \u00e8 asfaltata, non molto rovinata; mentre in direzione di Lamu la strada \u00e8 stata asfaltata di recente grazie ad un accordo stipulato con il Giappone, il quale \u00e8 autorizzato alla pesca fino al 2020 nelle acque territoriali keniote in cambio della manutenzione del collegamento Mombasa-Lamu. Una pista alquanto difficile collega Malindi al distretto di Kitui passando anche attraverso il Parco nazionale di Tsavo Est.\nAltro.\nPoco a nord della citt\u00e0 in prossimit\u00e0 del villaggio Ngomeni sorge il centro spaziale italiano Luigi Broglio."}
{"id": "1401748", "revid": "177641", "url": "https://it.wikipedia.org/wiki?curid=1401748", "title": "Don Coscarelli Jr.", "text": ""}
{"id": "1401749", "revid": "119719305", "url": "https://it.wikipedia.org/wiki?curid=1401749", "title": "James Hurley", "text": "James Hurley \u00e8 un personaggio immaginario della serie televisiva statunitense \"I segreti di Twin Peaks\", creata da Mark Frost e David Lynch.\n\u00c8 interpretato da James Marshall, con la voce italiana di Mauro Gravina.\nJames era uno dei molti amanti di Laura Palmer; sinceramente innamorato della ragazza, cerc\u00f2 pi\u00f9 volte di redimerla e, dopo il suo omicidio assiste Donna Hayward nelle sue indagini per trovarne il colpevole, scoprendo per lei un ricambiato sentimento d'amore autentico.\nProfilo.\nJames \u00e8 un ragazzo sedicenne proveniente da una famiglia disfunzionale: stando a quanto affermato dal ragazzo suo padre (probabilmente il fratello di \"Big Ed\" Hurley) \u00e8 un musicista girovago che, non volendo prendersi le sue responsabilit\u00e0 ha abbandonato il figlio e la moglie, la quale \u00e8 una scrittrice alcolizzata dedita alla promiscuit\u00e0.A causa della difficile situazione familiare e dell'impossibilit\u00e0 dei suoi genitori di prendersi cura di lui, James vive assieme ai suoi zii, Ed e Nadine Hurley.\n\u00c8 un centauro, veste rigorosamente in pelle nera e si sposta sempre a bordo della sua moto: una Harley-Davidson Electra Glide del 1975, vettura alla cui scelta stilistica ci pu\u00f2 forse ricollegare il cognome attribuito dagli autori al personaggio; che sebbene scritto in modo diverso suona analogo.Ogni scena in cui James parte a bordo della sua motocicletta \u00e8 sottolineata da una colonna sonora rock-blues.\nNonostante all'apparenza possa sembrare un teppista, cosa che lo porta, nel corso della serie, ad essere accusato ingiustamente di diversi reati, James \u00e8 in realt\u00e0 molto distante dall'immagine che comunica; differentemente da Laura Palmer egli non ha mai fatto uso di droghe e, scoperta la dipendenza della ragazza cerc\u00f2 di convincerla a smettere, ottenendo per un certo periodo dei risultati soddisfacenti.\nRagazzo di animo buono e profondamente innamorato di Laura, nonostante la freddezza di questa, il suo pi\u00f9 grande rivale \u00e8 Bobby Briggs, con il quale si trover\u00e0 spesso in contrasto nel corso della serie. Dopo aver scoperto in Donna Hayward l'amore contraccambiato che con Laura gli era sempre mancato, le rimarr\u00e0 sempre molto fedele, nonostante l'arrivo a Twin Peaks dell'avvenente cugina di Laura Maddy Ferguson, fisicamente identica a lei.\nBiografia.\nAntefatti.\nJames Hurley nacque a Twin Peaks, Washington, il 1\u00ba gennaio 1973. Figlio di un cantante girovago e una scrittrice alcolizzata, il ragazzo venne affidato alle cure degli zii, Ed e Nadine Hurley.\nAll'incirca nel 1989 incominci\u00f2 a frequentarsi in segreto con Laura Palmer mentre questa aveva una relazione con Bobby Briggs. James tent\u00f2 pi\u00f9 volte di ravvedere l'amata dalla sua condotta, e la notte in cui mor\u00ec, ella gli disse di amarlo ma di non volerlo accanto a s\u00e9.\nNe \"I segreti di Twin Peaks\".\nDopo la morte di Laura, James si prodiga per aiutare Donna Hayward, la migliore amica della ragazza, nelle sue indagini per scoprirne il colpevole. Durante tali indagini tra i due sboccia l'amore, cosa che porta la ragazza a lasciarsi con Mike Nelson.\nAssieme a Donna e Maddy, James sottrae all'agorafobico Harold Smith il diario segreto di Laura e lo consegna all'agente Cooper, permettendogli di risolvere il caso identificando l'assassino della ragazza: Leland Palmer, che nel frattempo per\u00f2 ha gi\u00e0 ucciso anche Maddy.\nA seguito della chiusura del caso, James fugge disperato da Twin Peaks desideroso di iniziare una nuova vita altrove e Donna lo segue per convincerlo a tornare. La ragazza aiuta l'amato, nel frattempo diventato capro espiatorio di Evelyn Marsh nel suo complotto per uccidere il marito, tirandolo fuori dai guai e dimostrando la sua innocenza.\nDopo tale evento, James non fa ritorno alla cittadina assieme a Donna, preferendo incominciare un viaggio per il mondo al fine di trovare se stesso; tuttavia i due ragazzi decidono di mantenere una relazione a distanza tramite una costante corrispondenza scritta.\nIn \"Twin Peaks\" (2017).\nNella terza stagione, si scopre che James \u00e8 tornato a Twin Peaks, dove si \u00e8 messo a lavorare come guardia giurata, e che \u00e8 sopravvissuto ad un incidente in moto, ma non si sa nulla della sua storia con Donna. Mostra invece un certo interesse per l'amica di Shelly Johnson Renee, dal cui marito viene aggredito una sera al Roadhouse. James \u00e8 salvato dall'intervento del suo giovane collega Freddie, che nel pugno guantato possiede una forza prodigiosa, causando una commozione cerebrale agli assalitori. Per questo motivo James e Freddie vengono arrestati e portati alla stazione di polizia di Twin Peaks, dove assisteranno alla materializzazione di BOB uscito dal corpo del doppio malvagio di Cooper. "}
{"id": "1401752", "revid": "1714743", "url": "https://it.wikipedia.org/wiki?curid=1401752", "title": "Francesco di Valois", "text": "Biografia.\nIl delfino fu battezzato ad Amboise e suo padrino fu Leone X, rappresentato da Lorenzo II de' Medici, futuro padre di Caterina de' Medici.\nDa bambino, insieme al fratello minore Enrico, fu tenuto prigioniero in ostaggio da Carlo V in Spagna, al buio e in totale isolamento, quasi come un comune prigioniero. I principini avevano dimenticato il francese e riconoscevano solo qualche parola spagnola. Dopo la liberazione di entrambi, avvenuta dietro riscatto, le angustie sofferte durante la prigionia continuarono ad avere conseguenze sulla personalit\u00e0 dei principi. Francesco, in particolare, rimase sempre taciturno e riservato.\nDopo la morte della madre, erede di Anna di Bretagna, Francesco fu incoronato a Rennes duca di Bretagna con il nome di \"Francesco III\". A 17 anni ebbe la prima (e ultima) amante, Mademoiselle de l'Estrange.\nDopo una partita alla pallacorda, giocata col suo segretario, il conte Sebastiano di Montecuccoli (Montecuculli), il delfino bevve dell'acqua ghiacciata che gli procur\u00f2 una polmonite fulminante. Il giorno successivo mor\u00ec. I medici che eseguirono l'autopsia dichiararono che la morte era dovuta a cause naturali ma l'opinione pubblica dell'epoca non accett\u00f2 il responso e si giunse a credere a un avvelenamento. Il colpevole fu trovato proprio in Montecuculli (Montecuccoli), ovvero la persona che aveva dato da bere al principe l'acqua fredda. Sotto tortura, l'uomo confess\u00f2 il crimine e un pubblico processo, svoltosi a Lione, lo condann\u00f2 a morire per squartamento, il supplizio inflitto ai regicidi.\nDivenne cos\u00ec delfino di Francia e duca di Bretagna il fratello minore di Francesco, Enrico, il futuro Enrico II di Francia."}
{"id": "1401753", "revid": "287204", "url": "https://it.wikipedia.org/wiki?curid=1401753", "title": "\u00c1lex Crivill\u00e9", "text": ""}
{"id": "1401755", "revid": "1305772", "url": "https://it.wikipedia.org/wiki?curid=1401755", "title": "Personaggi di Twin Peaks", "text": "Questa voce contiene un elenco dei personaggi presenti nella serie televisiva I segreti di Twin Peaks, in Fuoco cammina con me e in Twin Peaks.\nPersonaggi principali.\nDale Cooper.\nInterpretato da Kyle MacLachlan, \u00e8 l'agente dell'FBI chiamato ad indagare sull'omicidio di Laura Palmer.\nLaura Palmer.\nInterpretata da Sheryl Lee, \u00e8 il personaggio al centro delle vicende della serie, nonch\u00e9 vittima del misterioso omicida ricercato dall'agente Cooper. Il suo corpo viene rinvenuto nel primo episodio.\nBobby Briggs.\nInterpretato da Dana Ashbrook, \u00e8 il capitano della squadra di football locale, nonch\u00e9 fidanzato di Laura Palmer. All'inizio della serie sar\u00e0 uno dei sospettati per l'omicidio di Laura.\nDonna Hayward.\nInterpretata da Lara Flynn Boyle (da Moira Kelly in \"Fuoco cammina con me\"), era la migliore amica di Laura Palmer, che dopo la sua morte investiga sull'assassino, con l'aiuto di James Hurley, l'ex-amante segreto di Laura.\nAudrey Horne.\nInterpretata da Sherilyn Fenn, \u00e8 la figlia di Benjamin Horne, ricco imprenditore locale che finir\u00e0 anch'egli tra i sospettati. La ragazza svilupper\u00e0 nel corso della serie un interesse passionale per l'agente Cooper.\nBenjamin Horne.\nInterpretato da Richard Beymer, \u00e8 il padre di Audrey e Johnny Horne ed ha un forte legame col fratello Jerry. \nOltre a possedere un albergo, Horne gestisce anche un bordello di nome One Eyed Jacks nel quale hanno luogo molti passi determinanti della serie.\nJames Hurley.\nInterpretato da James Marshall, \u00e8 il nipote di Ed e Nadine Hurley, con i quali vive a causa dell'impossibilit\u00e0 dei suoi genitori di prendersi cura di lui. \u00c8 un motociclista, rivale di Bobby Briggs ed ex-amante segreto di Laura Palmer. Nel corso della serie inizia una relazione con Donna Hayward.\nCatherine Martell.\nInterpretata da Piper Laurie, \u00e8 la moglie di Pete Martell e sorella di Andrew, ex proprietario della segheria, dato per morto anni prima. Ora \u00e8 direttrice della segheria, di propriet\u00e0 di Josie Packard, ex moglie di Andrew. Catherine ha una relazione segreta con il latifondista Benjamin Horne, con cui complotta di dare fuoco alla segheria per vendetta.\nPete Martell.\nInterpretato da Jack Nance, \u00e8 un boscaiolo sposato con la sorella del proprietario della segheria Packard: Catherine, che da lui viene giudicata spietata, testarda e determinata a non rendergli facile la vita. Tuttavia nel corso della serie dimostrer\u00e0 di essere ancora innamorato di lei. \nNutre per Josie un profondo affetto.\nJosie Packard.\nInterpretata da Joan Chen, \u00e8 l'attuale proprietaria della segheria ed amante dello sceriffo Truman.\nLeland Palmer.\nInterpretato da Ray Wise, \u00e8 il padre di Laura e avvocato di Benjamin Horne.\nHarry S. Truman.\nInterpretato da Michael Ontkean, \u00e8 lo sceriffo di Twin Peaks, che affiancher\u00e0 nelle indagini l'agente Cooper.\nWindom Earle.\nInterpretato da Kenneth Welsh, \u00e8 un ex-agente dell'FBI divenuto pericoloso criminale.\nLeo Johnson.\nInterpretato da Eric Da Re, \u00e8 uno dei principali sospettati riguardo all'omicidio di Laura Palmer, con la quale avrebbe avuto per ultimo un rapporto sessuale. \u00c8 uno spacciatore di droga ed \u00e8 in affari con Jacques Renault oltre la frontiera canadese. Per ammissione dello sceriffo Truman, Leo non \u00e8 in carcere solo perch\u00e9 non sono state rinvenute prove sufficienti. \u00c8 sposato con Shelly Johnson, che spesso aggredisce spinto da una morbosa gelosia. Viene rapito da Windom Earle, che lo tortura ripetutamente e alla fine lo lascia in balia delle tarantole.\nShelly Johnson.\nInterpretata da M\u00e4dchen Amick, \u00e8 una cameriera del \"RR Diner\" molto amica di Norma Jennings. Ha abbandonato il liceo per sposarsi con il camionista Leo Johnson, il quale per\u00f2, appena sposati si rivela per quello che \u00e8: un marito violento e insensibile. Shelly ha una relazione segreta con Bobby Briggs, il ragazzo di Laura Palmer, con cui andr\u00e0 a convivere quando Leo entrer\u00e0 in coma. \nNella nuova serie si scopre che ha una figlia, Rebecca detta Becky, che poi si scoprir\u00e0 essere figlia di Bobby Briggs, dal quale Shelly si \u00e8 separata.\nBOB.\nInterpretato da Frank Silva, \u00e8 un'entit\u00e0 malvagia che si impossessa delle persone per far loro compiere atti efferati. Di solito usa i corpi di cui si impossessa per uccidere e violentare. Ogni volta che BOB uccide qualcuno, inserisce sotto l'unghia della vittima una piccola lettera che messa insieme alle altre forma il suo vero nome: \"ROBERT\".\nPersonaggi secondari.\nAnnie Blackburn.\nAnnie Smith, nata da una relazione illecita tra Marty Lindstrom e Vivian Smith (o Smythe) e che in seguito all'adozione da parte di Roland Blackburn diverr\u00e0 Annie Blackburn, interpretata da Heather Graham, \u00e8 la sorella (in realt\u00e0 sorellastra) di Norma Jennings, dalla quale ottiene un lavoro nel \"RR Diner\". Compare nei 6 episodi finali della serie e in un cameo nel prequel \"Fuoco cammina con me\". \nCresciuta a Twin Peaks, dopo una dolorosa vicenda d'amore che l'ha condotta ad un tentativo di suicidio, si \u00e8 ritirata in convento; non si \u00e8 ancora decisa se restare nel secolo oppure no, ma \u00e8 disposta a vedere che cosa il mondo pu\u00f2 offrirle. \nNell'episodio finale della serie \u00e8 bloccata nella Loggia Nera da Windom Earle che la porta l\u00e0 come sua \"Regina\" dopo che ha vinto il titolo di Miss Twin Peaks. Alla fine l'agente Cooper, con cui aveva intrapreso una relazione, riuscir\u00e0 a portarla fuori.\nIn \"Fuoco cammina con me\" Annie compare a Laura Palmer in un sanguinoso sogno premonitore per avvertirla della sua morte, ma poich\u00e9 gli eventi devono ancora accadere, Laura non capisce il messaggio. Annie dice: \"Il mio nome \u00e8 Annie e sono stata con Laura e Dale. Il buon Dale \u00e8 nella Loggia e non pu\u00f2 lasciarla. Scrivilo nel tuo diario.\" Annie comparir\u00e0 anche in una scena eliminata di \"Fuoco cammina con me\" dove si trova in ospedale dopo essere uscita dalla Loggia; sul suo anulare si vede il famigerato anello verde del Nano, che la designa come prossima vittima di BOB. Il finale rimane volutamente incerto poich\u00e9 un'infermiera le toglie l'anello.\nNel \"Dossier finale\" si racconta che Annie \u00e8 sprofondata in uno stato catatonico dopo essere uscita dalla Loggia, che le \u00e8 stato tolto il titolo di Miss Twin Peaks a causa delle sue condizioni (dato che Miss Twin Peaks ha anche un ruolo di rappresentanza, per cos\u00ec dire, \"ufficiale\") e che ogni anno, alle 8:38 dello stesso giorno nel quale \u00e8 uscita dalla Loggia, si risveglia dicendo: \"Sto bene\", per poi ripiombare nel suo stato catatonico.\nAndy Brennan.\nAndrew \"Andy\" Brennan, interpretato da Harry Goaz, \u00e8 il vicesceriffo sottoposto di Truman. \u00c8 molto sensibile e spesso scoppia a piangere quando vede le scene del crimine. Ha avuto una relazione con Lucy Moran la quale per\u00f2 l'ha lasciato per frequentarsi con Dick Tremayne. Essendo rimasta incinta, Lucy dovr\u00e0 decidere chi dei due uomini \u00e8 il padre del bambino, scegliendo, nell'ultimo episodio, Andy. Inizialmente, visto che il bambino \u00e8 nato il 3 aprile (giorno che coincide con il compleanno di Marlon Brando), Andy avrebbe voluto chiamare il bambino Marlon, ma alla fine i due hanno deciso di chiamarlo Wally.\nAndy \u00e8 un personaggio tendenzialmente comico e impacciato anche se in una puntata dimostra di essere diventato, dopo molto esercizio, un ottimo tiratore sparando a Jacques Renault. Andy \u00e8 inoltre stato il primo a comprendere che un disegno era la mappa per raggiungere la Loggia nera e per questo ha avuto una parte importante nell'aiutare Cooper a raggiungerla.\nNella nuova serie, Andy \u00e8 sposato con Lucy. Andy, Bobby e Hawk ricevono degli indizi da parte del Maggiore Briggs, in cui gli viene detto di andare nel bosco, in un luogo ove un tempo si trovava un edificio chiamato \"palazzo di Jack Rabbit\", alle 2.53. In questa circostanza, si apre un portale per quella che potrebbe essere la Loggia Bianca, e Andy ne viene risucchiato. Andy, quindi, fa la conoscenza del Fuochista (spirito simile o analogo al Gigante) e viene a conoscenza di alcune delle dinamiche in essere tra gli spiriti delle due Logge. Tornato sulla Terra, salva Naido e la ospita nella prigione di Twin Peaks.\nGarland Briggs.\nGarland Briggs, interpretato da Don S. Davis, \u00e8 un maggiore dell'Aeronautica statunitense coinvolto in ricerche ufologiche. \u00c8 il padre di Bobby Briggs con il quale ha un rapporto conflittuale per buona parte della serie. Mantiene un gran riserbo sul suo lavoro anche con la sua famiglia.\nIn seguito alle sue indagini viene scoperta l'entrata della Loggia nera nella foresta che circonda Twin Peaks. Ad un certo punto della serie viene rapito da Windom Earle che vuole scoprire i segreti su cui indaga, ma viene provvidenzialmente liberato da Leo Johnson.\nGarland Briggs \u00e8 anche l'Archivista del dossier su cui si basa \"Le vite segrete di Twin Peaks\".\nNella nuova serie, il personaggio appare a Dale Cooper mentre esso fugge dalla Loggia Nera, pronunciando le parole \"Rosa Blu\". Nella stessa stagione, si scopre che il personaggio \u00e8 morto, e che ha un ruolo fondamentale nei piani del doppelg\u00e4nger cattivo di Cooper, che per\u00f2 non sono ancora stati chiariti. Nel periodo di tempo intercorso tra la seconda stagione e la nuova serie, il personaggio pare essere stato visto da William Hastings all'interno di una delle due Logge, prima di morire. Dal momento che nelle Logge il tempo non scorre alla maniera conosciuta dagli esseri umani, il Maggiore sembra aver visto il futuro, quindi lascia delle indicazioni a sua moglie, la quale \u00e8 stata incaricata di lasciarle a Hawk, Bobby, Andy e a uno dei due sceriffi Truman. Tali indicazioni, prevedono che questi personaggi debbano recarsi in due date specifiche in un luogo chiamato \"palazzo di Jack Rabbit\", alle 2.53 del pomeriggio. \nGordon Cole.\nGordon Cole, interpretato da David Lynch, creatore e regista della serie, \u00e8 il superiore dell'agente Cooper all'FBI. \nHa grossi problemi di udito (indossa sempre delle cuffie) perci\u00f2 \u00e8 costretto a parlare sempre a voce molto alta. Di conseguenza, spesso fraintende ci\u00f2 che gli viene detto e d\u00e0 delle risposte comicamente inappropriate.\nSorprendentemente, l'unica persona che riesce a udire senza problemi \u00e8 la cameriera Shelly Johnson di cui si \u00e8 infatuato, incontrata nell'episodio \"Variazioni e relazioni\" quando si reca con Cooper al \"RR Diner\".\nAll'inizio di \"Fuoco cammina con me\", Cole dirige gli agenti Chester Desmond e Sam Stanley che investigano sull'omicidio di Theresa Banks ed usa uno strano linguaggio in codice, per informare loro su cosa li aspetta su cui investigare.\nI messaggi in codice di Cole a volte sfuggono anche ai suoi colleghi pi\u00f9 stretti. Ad esempio nell'episodio \"Demoni\", egli si rivolge al collega dicendo: \u00abCooper, oggi mi ricordi un piccolo chihuahua messicano.\u00bb senza poi dare spiegazioni quando gli viene chiesto di chiarire la sua frase.\nNella nuova serie, insieme a Rosenfield, l'agente Tamara Preston (interpretata da Chrysta Bell) e Diane (scontrosa segretaria di Cooper interpretata da Laura Dern e citata spesso nella serie originale) ritrova l'agente Cooper senza averlo pi\u00f9 visto per 25 anni, senza tuttavia sapere che si tratta del suo doppelganger posseduto da BOB. Nella stessa stagione, inoltre, Gordon ha delle visioni relative agli spiriti delle due Logge (ovvero i Boscaioli e Laura Palmer) e ha un sogno premonitore ambientato a Parigi in cui si vede Monica Bellucci (interpretata da s\u00e9 stessa) che gli fornisce un indizio.\nIl personaggio, come del resto Lynch stesso, \u00e8 anche un appassionato di arte.\nCreazione.\nSebbene la sua prima apparizione fisica avvenga nella seconda stagione, si pu\u00f2 udire la sua voce gi\u00e0 nella prima stagione tramite l'interfono nella sala conferenze della stazione di polizia, mentre parla con Cooper. \u00c8 un fatto casuale che Lynch abbia prestato la sua voce, come casuale \u00e8 il fatto che dovesse urlare per farsi udire dall'interfono, probabilmente per problemi tecnici. Solo successivamente Lynch decise di introdurre in modo stabile questo personaggio e di appropriagli la caratteristica dei problemi di udito, sulla base del piccolo incidente avvenuto sul set.\nIl nome Gordon Cole \u00e8 riferito all'omononimo personaggio di \"Viale del tramonto\", un cinico impiegato che \u00e8 interessato solo ad affittare macchine a Norma Desmond, star di Hollywood decaduta. Tale citazione, viene utilizzata come inside joke nella quindicesima parte della nuova serie, in cui l'agente Cooper sta proprio vedendo questo film, e pare rinsavire dal suo stato catatonico non appena sente il nome di Gordon Cole. Subito Cooper infila una forchetta dentro una presa di corrente e finisce in coma, per poi risvegliarsi il giorno seguente nel pieno delle sue facolt\u00e0 mentali.\nThomas Eckhardt.\nThomas Eckhardt, interpretato da David Warner, \u00e8 l'ex socio di affari di Andrew Packard ed \u00e8 ossessivamente innamorato di Josie Packard. Ha importanti contatti nell'estremo oriente, specialmente ad Hong Kong e non \u00e8 completamente chiaro se sia inglese o australiano. La sua assistente Jones \u00e8 impersonata da Brenda Strong. \nIl suo cognome probabilmente prende ispirazione da Meister Eckhart, un mistico tedesco medioevale seguace del Tomismo, una dottrina basata sugli insegnamenti di San Tommaso d'Aquino. \nEckhardt controlla Josie Packard e la spinge ad uccidere il proprio marito Andrew in un \"incidente\" nautico. Egli viene poi ucciso dalla stessa Josie.\nPrima della morte, Eckhardt affida un indizio da decifrare ad Andrew Packard e a Catherine Martell: \u00e8 una scatola, con sopra un codice astrologico, che contiene parecchie altre scatole una dentro l'altra, come una matrioska, al cui interno alla fine c'\u00e8 la chiave del deposito di sicurezza della banca locale. Quando la scatola \u00e8 aperta, una bomba nascosta all'interno esplode dinnanzi ad Andrew, Pete e Audrey.\nMaddy Ferguson.\nMadeline \"Maddy\" Ferguson, interpretata da Sheryl Lee, \u00e8 la cugina di Laura Palmer, con la quale ha una somiglianza impressionante. Appare per la prima volta all'inizio della prima stagione quando giunge a Twin Peaks dalla sua citt\u00e0 natale (Missoula, Montana) per aiutare gli zii ad affrontare il lutto legato alla morte di Laura. Le uniche cose che la differenziano dalla cugina sono il colore dei capelli e gli occhiali. Oltre alle differenze fisiche le due sono molto diverse anche nell'aspetto caratteriale: Maddy \u00e8 una ragazza ingenua e innocente a differenza di Laura che conduceva una vita pericolosa e sregolata.\nMaddy fa subito amicizia con Donna Hayward e James Hurley e li aiuta nelle indagini sulla morte di Laura, indossando una parrucca bionda per somigliare a sua cugina.\nViene uccisa da Leland Palmer sotto l'influenza di Bob, omicidio che porter\u00e0 in breve tempo all'arresto e alla morte di Leland.\nIl Gigante.\nIl Gigante, interpretato da Carel Struycken, \u00e8 una creatura soprannaturale proveniente dalla Loggia Bianca che compare nelle visioni dell'agente Dale Cooper. \nEgli, come gli altri spiriti della Loggia Bianca, si manifesta ad una sola persona, e cio\u00e8 a Cooper, e funge, nel corso della serie, da suo \"angelo custode\", tant'\u00e8 che gli dar\u00e0 informazioni su che cosa dovr\u00e0 accadere ed indizi sull'omicidio di Laura Palmer. Le visite del Gigante sono spesso accompagnate nel mondo reale dall'apparizione di un anziano e rimbambito cameriere del Great Nothern, probabile \"ospite\" che il Gigante usa per interagire col mondo esterno; difatti, l'unica volta che il Gigante compare senza il cameriere, non parla, e Cooper non segue il suo consiglio (di non iscrivere Annie al concorso di Miss Twin Peaks).\nNell'episodio finale il Gigante e il Nano compaiono assieme nella Red Room e dicono a Cooper \"uno e lo stesso\", riferendosi ai loro incarichi di guardiani della Loggia Nera e della Loggia Bianca, ruoli evidenziati dal petroglifo della Caverna del gufo, che raffigura il Gigante accanto al Nano.\nNella nuova serie, Carel Struycken interpreta un nuovo misterioso personaggio, che si presenta come \"Il Fuochista\", il quale sembra avere lo stesso comportamento e le stesse motivazioni del Gigante, ma compare solo nel suo ambiente in bianco e nero e non nel mondo reale.\n\"Big Ed\" Hurley.\nEdward \"Big Ed\" Hurley, interpretato da Everett McGill, \u00e8 il proprietario della locale pompa di benzina, la \"Big Ed's Gas Farm\". \u00c8 sposato con Nadine Hurley con cui ha una relazione burrascosa. Si prende cura di James Hurley, suo nipote a cui i genitori non possono badare. Ha una relazione segreta con Norma Jennings della quale \u00e8 innamorato fin dal liceo e, nel corso della serie, dopo la regressione mentale della moglie Nadine, divorzier\u00e0 da lei e progetter\u00e0 di sposarsi con Norma, divorziata a sua volta, ma tuttavia il matrimonio va a monte a causa del rinsavimento di Nadine.\nOccasionalmente collabora con lo sceriffo Truman per mantenere sicura Twin Peaks monitorando il traffico di droga.\nNella nuova serie, viene lasciato da Nadine e riprende il fidanzamento con Norma, chiedendo di sposarla dopo che Norma ha lasciato definitivamente il corteggiatore Walter Lawford. Norma acconsente.\nNadine Hurley.\nNadine Gertz Butler, coniugata Hurley, interpretata da Wendy Robie, \u00e8 la moglie di Ed Hurley ed \u00e8 nota in tutta la citt\u00e0 per la sua violenza ed eccentricit\u00e0. Porta una benda che le copre l'occhio sinistro, che ha perso a causa di un incidente durante la luna di miele. Il senso di colpa di Ed per questo incidente \u00e8 l'unica cosa che tiene ancora in piedi il loro rapporto, visto che lui preferirebbe sposarsi con Norma Jennings (con la quale comunque si frequenta di nascosto), di cui \u00e8 innamorato fin dai tempi del liceo.\nDopo aver tentato il suicidio ingerendo una grande quantit\u00e0 di pillole alla fine della prima serie, Nadine si risveglia dal coma credendo di essere una studentessa del liceo. Misteriosamente dopo il risveglio acquisisce anche un'inspiegata forza fisica (un indizio di ci\u00f2 viene fornito nella prima stagione, in cui piega a mani nude un attrezzo ginnico).\nDurante la seconda stagione Nadine e Ed divorziano e lei comincia a frequentarsi col liceale Mike Nelson con il quale nascer\u00e0 una storia. Alla fine della seconda stagione Nadine riacquisir\u00e0 improvvisamente la ragione e perder\u00e0 la sua forza sovrumana pentendosi di aver lasciato Ed, il quale per\u00f2 star\u00e0 gi\u00e0 per sposarsi con Norma Jennings. A causa del rinsavimento di Nadine, il matrimonio dei due viene annullato, e i due rimangono sposati.\nNella nuova serie, grazie al dottor Jacoby, Nadine capisce di essersi comportata male con Ed, quindi, pentita, decide di lasciarlo, e gli permette di sposarsi con Norma.\nLawrence Jacoby.\nIl dottor Lawrence Jacoby, interpretato da Russ Tamblyn, \u00e8 un eccentrico psichiatra che aveva in cura Laura Palmer, prima che morisse. Il dottore sapeva che Laura aveva molti problemi ma non era mai riuscito a farsi dire cosa l'affliggesse veramente.\nNella prima stagione diventa uno dei principali sospettati della morte di Laura a causa della loro relazione.\nPossedeva anche un fratello di nome Robert che era redattore della gazzetta \"Twin Peaks Post\" (In seguito acquisita da Douglas Milfor), mor\u00ec 3 anni prima dello svolgimento della serie per complicazioni in seguito ad una sclerosi multipla.\nJacoby \u00e8 sposato con una donna hawaiiana che compare solo una volta all'interno della serie. Inoltre usa collezionare ombrellini per cocktail con la data di eventi che l'hanno colpito. Un altro suo segno particolare sono i bizzarri occhiali da sole che porta sempre, con una lente blu e una rossa.\nNella nuova serie, si scopre che Jacoby si \u00e8 trasferito in un camper in mezzo a un bosco e che riceve da un corriere alcune vanghe, che lui pulisce e rimette a nuovo per poi venderle in alcune televendite sui generis che lui trasmette in streaming facendosi chiamare \"Dr. Amp\". Tali televendite, sono seguite da Nadine e da Jerry Horne.\nPhillip Jeffries.\nInterpretato da David Bowie, \u00e8 il direttore della task force del Progetto Rosa Blu dell'FBI. L'agente Jeffries, scomparve misteriosamente nel 1987 mentre si trovava in missione a Buenos Aires, Argentina. Riappare due anni dopo nell'ufficio di Gordon Cole a Filadelfia, per poi scomparire nuovamente. Nella nuova serie, data l'indisponibilit\u00e0 di Bowie, Jeffries \u00e8 raffigurato sotto forma di una sfera luminosa e trasparente che fuoriesce dal beccuccio di uno strano macchinario simile a un gigantesco bollitore sbuffante.\nHank Jennings.\nHenry \"Hank\" Jennings, interpretato da Chris Mulkey, \u00e8 il marito di Norma Jennings. Nel corso delle prime puntate non appare mai perch\u00e9 in galera. Per ammissione dello sceriffo Harry Truman una volta era membro dei \"Bookhouse Boys\" ma poi ne fu espulso per la sua propensione al crimine. Ha un rapporto difficile con la moglie Norma la quale ha una relazione segreta con Ed Hurley fin dai tempi del liceo.\nUscito di galera Hank andr\u00e0 a lavorare al \"RR Diner\" ma non interromper\u00e0 la sua attivit\u00e0 criminale, collaborando con Benjamin Horne che lo assolder\u00e0 per sparare a Leo Johnson dopo che quest'ultimo avr\u00e0 dato alle fiamme la falegnameria di Twin Peaks sempre per conto di Horne. In seguito a tale episodio Leo finir\u00e0 in coma e Bobby Briggs testimonier\u00e0 contro Hank. Durante la sua seconda carcerazione Norma gli chieder\u00e0 il divorzio per ufficializzare la sua relazione con Ed. Uscito di galera Hank tenter\u00e0 di vendicarsi di Ed ma verr\u00e0 malmenato dalla fortissima moglie di quest'ultimo, Nadine Hurley. Viene arrestato a causa della violazione della libert\u00e0 vigilata e del tentato omicidio di Leo Johnson.\nMorir\u00e0 3 anni dopo l'arresto accoltellato nella sala pesi della prigione da un cugino della famiglia Renault.\nNorma Jennings.\nNorma Lindstrom, coniugata Jennings, interpretata da Peggy Lipton, \u00e8 la proprietaria del \"RR Diner\". Nata dal matrimonto tra Marty e Ilsa Lindstrom, \u00e8 molto amica di Shelly Johnson la quale l'aiuta a portare avanti la sua attivit\u00e0 servendo ai tavoli e organizzando la consegna dei pasti a domicilio (in passato insieme a Laura Palmer). In passato fu Miss Twin Peaks.\n\u00c8 moglie di Hank Jennings, che all'inizio della serie si trova in carcere, e l'amante di Ed Hurley. Vorrebbe lasciare Hank e sposare Ed ma gli eventi impediscono sempre ai due di realizzare questo sogno.\nNella nuova serie, i due finalmente si fidanzano e decidono di sposarsi.\nMargaret Lanterman.\nMargaret Coulson, coniugata Lanterman, interpretata da Catherine E. Coulson e pi\u00f9 nota come Signora Ceppo, \u00e8 una insegnante di danza ormai in pensione considerata pazza da molti abitanti di Twin Peaks poich\u00e9 porta sempre con s\u00e9 un piccolo ceppo di legno (Si dice che in quel ceppo risieda lo spirito di suo marito, morto in un incendio nel bosco nel giorno del loro matrimonio) con cui sembra avere un legame psichico. Pare sia in grado di vedere il futuro e racconta le sue predizioni come se venissero dal ceppo stesso.Alcune versioni della serie dispongono di brevi e criptici monologhi introduttivi del personaggio creati dallo stesso Lynch.\nNella nuova serie, la signora sembra essere malata (come lo era l'attrice nella realt\u00e0 al momento delle riprese), e, sempre basandosi sul suo ceppo, d\u00e0 degli indizi a Hawk per trovare qualcosa di perduto relativo all'agente Cooper, che sembra essere importante per la trama.\nIl Nano.\nInterpretato da Michael J. Anderson, \u00e8 una creatura soprannaturale che appare nei sogni dell'agente Cooper, fornendogli una serie di tracce esoteriche che si riveleranno utili nel determinare l'identit\u00e0 dell'assassino di Laura Palmer. Si considera il \"braccio\" di MIKE. Nella nuova serie, si evolve e si trasforma in un albero, dando seguito alla sua dichiarazione fatta in precedenza: \"Quando mi rivedrai, non sar\u00f2 pi\u00f9 io\").\nMIKE.\nInterpretato da Al Strobel, \u00e8 uno spirito possessore simile a BOB, di cui un tempo fu compagno di scorribande che, pentitosi della sua azioni a seguito di un'epifania religiosa, decise di dedicare il resto della sua vita al tentativo di impedire all'ex-partner di compiere ulteriori atrocit\u00e0.\nNella nuova serie MIKE compare esclusivamente nella Loggia Nera.\nLucy Moran.\nLucy Moran, interpretata da Kimmy Robertson, \u00e8 la segretaria del dipartimento di polizia di Twin Peaks, presieduto dallo sceriffo Truman. All'inizio della serie ha una relazione col detective Andy Brennan che finisce quando i due litigano. Dopo aver lasciato Andy, Lucy comincia a frequentare Dick Tremayne e scopre di rimanere incinta non sapendo chi dei due sia il padre del nascituro. Inizialmente il dubbio non sussiste in quanto Andy scopre di non poter avere figli, ma successive analisi rivelano che in realt\u00e0 potrebbe essere padre. Tale rivelazione fa scattare una vera e propria competizione tra Andy e Dick per conquistarsi l'affetto di Lucy e la paternit\u00e0 di suo figlio. Alla fine Lucy non vorr\u00e0 neanche sapere di chi \u00e8 la paternit\u00e0 del nascituro e sceglier\u00e0 Andy come padre.\nNella nuova serie Lucy \u00e8 sposata con Andy e si chiama Lucy Brennan. Viene rivelato che il figlio si chiama Wally; \u00e8 un motociclista con la passione per Marlon Brando, che passa la vita viaggiando da una parte all'altra degli Stati Uniti.\nMike Nelson.\nMichael \"Mike\" Nelson, interpretato da Gary Hershberger, \u00e8 il miglior amico di Bobby Briggs ed era fidanzato con Donna Hayward. \u00c8 sia nella squadra di football americano che di wrestling. Traffica droga insieme all'amico Bobby.\n\u00c8 presente anche nel film \"Fuoco cammina con me\", con lo stesso interprete.\nQuando Donna si innamorata di James Hurley, lascia Mike che inizialmente non prende bene la rottura, ma in seguito inizia a frequentarsi con Nadine Hurley. Mike pianifica di sposarsi con lei, ma in seguito ad un colpo in testa la donna riacquista la memoria e lascia Mike.\nNella nuova serie interpreta il venditore di auto Chevrolet di North Bend (la cittadina reale nella quale si trovano molte ambientazioni di Twin Peaks), e ha un colloquio di lavoro con Steven Burnett.\nAndrew Packard.\nAndrew Packard, interpretato dal celebre attore Dan O'Herlihy, era il proprietario della Packard Sawmill, fratello di Catherine e marito di Josie Packard. Era il partner in affari di Thomas Eckhardt, un sinistro uomo d'affari, che operava nel profondo Est. Rimane ucciso in un apparente incidente nautico.\nAndrew non \u00e8 morto in realt\u00e0, ma \u00e8 stato coperto da Catherine. L'incidente fu un tentativo di omicidio di Josie Packard, su ordine di Thomas Eckhardt.\nAndrew e Catherine non si fidano uno dell'altra ma cercano di aiutarsi a vicenda. Catherine sembra non sopportare il fatto che suo marito Pete sia molto in confidenza con Andrew.\nPrima di morire, Eckhardt lascia un mistero da risolvere ad Andrew e Catherine. Si tratta di una scatola con sopra un codice astrologico, che contiene molte altre scatole che si scoprono contenere le chiavi di una cassetta di sicurezza nella banca locale. Quando la cassetta di sicurezza viene aperta si scopre contenere una bomba che esplode immediatamente. Trattandosi dell'ultimo episodio per\u00f2, non ci \u00e8 dato sapere quali saranno le conseguenze dell'esplosione, in seguito per\u00f2 si scopre che muore nell'esplosione insieme a Pete Martell ed il vicedirettore della banca, Delbert Mibbler.\nSarah Palmer.\nSarah Palmer, interpretata da Grace Zabriskie, \u00e8 la madre di Laura Palmer e la moglie di Leland Palmer. Dopo la morte della figlia, Leland diventa un po' instabile senza che Sarah capisca esattamente cosa sta succedendo.\nSarah, che spesso ha visioni paranormali, \u00e8 conosciuta anche per la predizione del futuro e (in rari casi) la visione di persone. BOB \u00e8 l'unico personaggio che non smetter\u00e0 di tormentare la mente di Sarah.\nA Sarah sembra essere legato un cavallo bianco proveniente dalla Loggia Bianca, che compare due volte, prima della morte di Laura e prima della morte di Maddy.\nNell'ultimo episodio, parla con voce non sua al Maggiore Briggs dicendo: \u00abMi trovo nella Loggia Nera con Dale Cooper\u00bb (nella versione italiana, Cooper \u00e8 stato erroneamente sostituito con Windom Earle); varie persone potrebbero aver parlato al Maggiore Briggs, tra cui il Nano, il Gigante, Dale Cooper e BOB.\nNella nuova serie, Sarah assume comportamenti eccessivamente schizofrenici, e sembrerebbe essere posseduta da uno spirito, probabilmente da Judy. Una notte uccide in modo cruento un camionista che tentava di molestarla sessualmente.\nTamara \"Tammy\" Preston.\nTammy Preston, interpretata da Chrysta Bell, \u00e8 un'avvenente agente dell'FBI alla quale Gordon Cole assegna le indagini circa il dossier scritto dal Maggiore Garland Briggs. Preston si unisce a Cole e Albert Rosenfield nell'investigare sulla misteriosa ricomparsa dell'agente Dale Cooper dopo che il suo doppelg\u00e4nger viene arrestato in Sud Dakota. Durante le indagini, Tammy scopre che una delle impronte digitali del doppelg\u00e4nger \u00e8 una riproduzione \"al rovescio\" di quelle del vero Cooper. Poco tempo dopo, Preston prende parte alle indagini su un apparente doppio omicidio nel Sud Dakota, dove viene trovata la testa mozzata della bibliotecaria Ruth Davenport insieme a un corpo senza testa con le impronte digitali di Garland Briggs, e interroga il sospetto omicida William Hastings.\nIn aggiunta a questo caso, Preston guida le indagini dell'FBI sulla morte di Sam Colby e Tracey Barberato a New York City, e scopre che il doppelg\u00e4nger di Cooper \u00e8 stato avvistato nell'attico dove la coppia \u00e8 stata trovata morta. Il suo lavoro si guadagna elogi da Cole e Rosenfield, che la fanno entrare a far parte della task force \"Rosa Blu\".\nRonette Pulaski.\nRonette Pulaski, interpretata da Phoebe Augustine, \u00e8 la figlia di Janek Pulaski, un impiegato della falegnameria del posto e frequenta il liceo. Lavorava alla profumeria Hornes e all'One Eyed Jacks prima di essere licenziata da entrambi gli impieghi. La notte in cui Laura mor\u00ec Ronette era insieme a lei, ma riusc\u00ec a scappare in stato confusionale. Rimasta in coma per lungo tempo, al risveglio ha identificato BOB da un identikit.\nHa avuto poche brevi parti nella serie ma un ruolo determinante in quanto unica testimone diretta dell'omicidio di Laura.\nEra insieme a lei, infatti, la notte dell'assassinio, in quanto aveva deciso di prendere parte ad una pseudo festa allo chalet di Jacques Renault insieme a Laura e a Leo Johnson.\nDopo la festa \u00e8 stata trascinata dall'assassino di Laura fino al vagone ferroviario abbandonato, in cui si \u00e8 svolto il delitto dell'amica, cui ha assistito in stato confusionale.\nDopo la violenza, si rimette in piedi, sporca e stordita e vaga sui binari del treno, sullo sfondo opaco dei boschetti di Twin Peaks (immagine emblema della serie televisiva).\nNella nuova serie Phoebe Augustine impersona la \"ragazza americana\" (\"American girl\") che vive in una stanza nello stesso surreale ambiente di Naido. Non \u00e8 chiaro se si tratti dello stesso personaggio di Ronette.\nDick Tremayne.\nRichard \"Dick\" Tremayne, interpretato da Ian Buchanan, \u00e8 un personaggio locale (fatto nascere da Will Hayward) che ha come principali interessi la ricercatezza nel vestire e la cura estetica. Non compare nei primi episodi della serie. Lavora in un negozio di Benjamin Horne e ha una relazione con Lucy Moran. Quando Lucy rimane incinta di lui, le d\u00e0 dei soldi per abortire, ma lei si rifiuta di farlo.\nFrank Truman.\nLo sceriffo Frank Truman, interpretato da Robert Forster, venticinque anni dopo l'omicidio di Laura Palmer, ha preso il posto del fratello Harry S. Truman, ormai gravemente malato, come sceriffo di Twin Peaks. Uomo dal carattere mite e onesto, cercher\u00e0 insieme ai vice Andy e Hawk di risolvere i misteri connessi con le sparizioni di Laura Palmer e Dale Cooper.\nCompare nella nuova serie, a seguito del rifiuto di Michael Ontkean, ormai ritiratosi, di riprendere il ruolo dello sceriffo Harry Truman.\nAltri personaggi minori.\nTeresa Banks.\nTeresa Banks, interpretata da Pamela Gidley, \u00e8 una sbandata cocainomane di 17 anni. Il suo assassinio avviene a Deer Meadow (Washington) e precede di un anno quello di Laura Palmer, inserendosi nella trama del film-prequel del 1992 \"Twin Peaks: Fuoco cammina con me\". \nNel telefilm \u00e8 soltanto nominata dall'agente Cooper per le analogie tra il suo assassinio e quello di Laura Palmer, ma \u00e8 il film a rivelare in tutto la sua piccola storia. \nTeresa viveva presso il parco Fat Trout e lavorava come cameriera del Diner's Hap.\nIl suo corpo viene trovato, avvolto in un telo di plastica, presso il fiume \"Wind River\". \nDopo aver intrapreso una relazione segreta con Leland Palmer, di cui Laura era del tutto inconsapevole, rinviene l'anello verde del Nano (probabilmente per opera della signora Tremond e di suo nipote), che segna la sua inevitabile morte per mano di BOB. La Garmonbozia che deriver\u00e0 da questo omicidio non verr\u00e0 spartita, come da contratto, tra BOB e il Nano, ma il primo spirito la terr\u00e0 per s\u00e9.\nBetty Briggs.\nElizabeth \"Betty\" Briggs, interpretata da Charlotte Stewart, \u00e8 la madre di Bobby Briggs e l'affettuosa moglie del maggiore Garland Briggs. Non compare molto frequentemente nella serie.\nDenise Bryson.\nDenise Bryson, precedentemente Dennis Bryson, \u00e8 un personaggio transgender interpretato da David Duchovny (il quale successivamente impersoner\u00e0 Fox Mulder in \"X-Files\") \u00e8 una collega di Cooper dell'FBI che si reca a Twin Peaks per aiutarlo nelle indagini sulla morte di Laura Palmer.\nBryson giunge a Twin Peaks quando Cooper \u00e8 accusato dalla polizia canadese di aver operato oltre il confine senza autorizzazione per salvare Audrey Horne, tenuta in ostaggio presso l'One Eyed Jacks.\nCompare nella nuova serie in un breve \"cameo\", in una scena insieme a David Lynch nei panni di Gordon Cole e Richard Chamberlain nei panni di Bill Kennedy.\nChester Desmond.\nChester Desmond, interpretato da Chris Isaak, \u00e8 un agente dell'FBI inviato da Gordon Cole a Deer Meadow (Washington) per indagare sulla morte di Teresa Banks. Svanisce nel nulla dopo aver trovato l'anello della Loggia nera di Teresa sotto una roulotte.\nCompare solo nel film \"Fuoco cammina con me\" e in alcune scene tagliate incluse in \"\".\nCaroline Earle.\nCaroline Wickham Powell, coniugata Earle, interpretata da Brenda E. Mathers, \u00e8 la defunta moglie di Windom Earle.\nNel 1985 l'agente speciale Dale Cooper la conobbe quando fu assegnato insieme ad Earle alla sua protezione perch\u00e9 testimone di un crimine federale.\nCaroline e Cooper si innamorarono ed iniziarono a frequentarsi.\nUna notte per\u00f2 furono vittima di un agguato: Cooper fu ferito e perse i sensi, quando rinvenne si ritrov\u00f2 Caroline tra le braccia, uccisa con una coltellata nell'aorta. \nEarle finse di impazzire dal dolore e si fece internare in una casa di cura, ma in realt\u00e0 fu proprio lui ad uccidere la moglie.\nIl personaggio di Caroline compare nei ricordi di Cooper negli episodi \"Doppio gioco\", \"Schiavi e padroni\" e \"Oltre la vita e la morte\".\nNel romanzo \"\" \u00e8 scritto che Cooper conobbe Caroline il 2 maggio 1978 e che lei venne uccisa nel maggio del 1979. Nel corso della serie per\u00f2 Cooper dice a Truman che Caroline \u00e8 morta quattro anni prima.\nEileen Hayward.\nEileen Hayward, interpretata da Mary Jo Deschanel, \u00e8 la moglie paraplegica del dottor William Hayward, madre di Donna, Harriet e Gersten Hayward. Nonostante si mostri molto equilibrata, verso la fine della serie si fa strada l'ipotesi che abbia avuto una relazione passata con Benjamin Horne dalla quale sarebbe nata Donna. Ipotesi che rimarr\u00e0 in dubbio a causa della prematura conclusione della serie e che non viene svelata neppure nella nuova serie.\nHarriet Hayward.\nHarriet Hayward, interpretata da Jessica Wallenfels, \u00e8 figlia di Eileen e William Hayward, sorella minore di Donna e maggiore di Gersten. Come la sorella Gersten \u00e8 molto portata per la musica, Harriet \u00e8 molto dedita alla poesia. Appare due volte all'interno della serie e in entrambe le apparizioni legge delle poesie che ha scritto. Nell'episodio pilota Donna le chiede di coprirla dai genitori mentre esce di casa dalla finestra per incontrare James Hurley e discutere con lui della morte di Laura Palmer, ma Harriet, intenta nello scrivere poesie, non riesce a coprirla adeguatamente sicch\u00e9 i genitori la scoprono. La sua seconda apparizione avviene nella puntata \"Che il gigante sia con te\", dove recita una poesia che ha scritto per la defunta Laura Palmer.\nGersten Hayward.\nGersten Hayward, interpretata da Alicia Witt, \u00e8 la pi\u00f9 piccola delle sorelle Hayward, di cui Donna \u00e8 la maggiore e Harriet la mezzana, figlia di Eileen e William Hayward. \u00c8 molto brava a suonare il pianoforte. Sebbene sia un personaggio del tutto secondario all'interno della serie, la puntata \"Che il gigante sia con te\" si conclude con lei che suona il piano invece che con la consueta foto di Laura Palmer. Il motivo di questa scelta non \u00e8 mai stato chiarito.\nWilliam Hayward.\nIl dottor William \"Will\" Hayward, interpretato da Warren Frost, cui di solito nella serie ci si riferisce a come \"Dottor Hayward\", \u00e8 il marito di Eileen Hayward e padre delle sorelle Donna, Harriet e Gersten Hayward. \u00c8 un uomo molto equilibrato ma \u00e8 particolarmente turbato dalla morte di Laura Palmer, dei cui familiari \u00e8 molto amico. A differenza degli altri personaggi sembra essere uno dei pochi che non nasconde nessun segreto, salvo scoprire verso la fine della serie che probabilmente sua moglie ha avuto in passato una relazione con Benjamin Horne da cui sarebbe nata la figlia maggiore Donna. Ipotesi che poi non verr\u00e0 confermata a causa della prematura conclusione della serie. Ha avuto dei contrasti con l'agente dell'FBI Albert Rosenfield il quale ha definito il suo lavoro medico \"amatoriale\".\nPoco dopo gli eventi alla fine della seconda stagione, ha chiuso lo studio medico, si \u00e8 trasferito a Middlebury, nel Vermont e ha divorziato dalla moglie. Nel Vermont ha trascorso la vecchiaia continuando l'attivit\u00e0 di medico e dedicandosi ad attivit\u00e0 come la pesca. L\u00ec \u00e8 stato raggiunto da Donna, che per un po' di tempo \u00e8 stata assistente nel suo studio.\nTommy \"Hawk\" Hill.\nThomas \"Tommy\" Hill, interpretato da Michael Horse, \u00e8 un assistente dello sceriffo Truman al dipartimento di polizia di Twin Peaks. \u00c8 soprannominato Hawk (falco) per la sua abilit\u00e0 nel seguire le tracce. Fa anche lui parte dei \"Bookhouse Boys\" e ha una ragazza (mai comparsa nella serie) che fa la veterinaria.\nJerry Horne.\nJeremy \"Jerry\" Horne, interpretato da David Patrick Kelly, \u00e8 il fratello minore di Benjamin Horne, nonch\u00e9 suo socio in affari, sia nella gestione del Great Northern Hotel che del bordello One Eyed Jacks. I due fratelli Horne condividono un solido legame d'affetto. \nNella nuova serie il personaggio non lavora pi\u00f9 insieme al fratello, ma vende cannabis legalmente.\nJohnny Horne.\nJohn \"Johnny\" Horne, interpretato da Robert Davenport e in seguito da Robert Bauer e da Eric Rondell, \u00e8 il primo figlio di Benjamin Horne e di sua moglie Sylvia, fratello maggiore di Audrey. Johnny ha dei problemi psicologici e comportamentali, dei quali durante la serie non viene rivelata la natura. Nonostante i suoi 27 anni si comporta come un bambino. Indossa sempre un copricapo da indiano d'America e sembra soffrire molto per la morte di Laura Palmer, la quale lo andava a trovare regolarmente, occupandosi di lui.\nIn una delle scene tagliate vediamo il dottor Jacoby dichiarare che Johnny ha scelto volontariamente di entrare in quello stato per proteggersi da un trauma infantile di cui per\u00f2 non sa dire la natura.\nSylvia Horne.\nSylvia Horne, interpretata da Jan D'Arcy, \u00e8 la moglie di Benjamin Horne, madre di Audrey e Johnny Horne. Non appare molto frequentemente nella serie. Sembra essere una donna nevrotica, spesso irritata dalle stranezze del marito e del cognato Jerry.\nEvelyn Marsh.\nEvelyn Marsh, interpretata da Annette McCarthy, \u00e8 una residente di una delle citt\u00e0 dove James Hurley \u00e8 di passaggio dopo la \u201cseparazione\u201d con Donna Hayward. \nAppare subito come una donna molto ricca e di \u201cclasse\u201d e convince James ad iniziare la riparazione della piccola flotta di macchine di lusso del marito Geoffrey/Jeffrey che al momento non si trova nella loro villa.\nEvelyn ha un carattere molto complicato: attira infatti James sia attraverso i suoi attributi fisici sia per la piet\u00e0 che prova per lei il ragazzo quando lei gli rivela che vive con un marito violento che la picchia. \nIn realt\u00e0 essa \u00e8 succube di un terzo personaggio: Malcolm Sloan, il quale vive con la famiglia col pretesto di essere il fratello di Evelyn e in qualit\u00e0 di autista del marito. I due hanno ordito un piano per uccidere Geoffrey ed ereditarne i beni e James si trover\u00e0 a essere il loro inconsapevole capro espiatorio. Hanno intenzione di attribuirgli la colpa per la morte del marito in un incidente d'auto. \nDopo l'omicidio del marito, Evelyn sembra ammorbidirsi con James e mostrare un sincero pentimento per le sue azioni, lo avvisa infatti di scappare di casa prima dell'arrivo della polizia e pur fornendo alla polizia il suo nome sembra vacillare sempre pi\u00f9. \nQuando James torna a parlarle cerca di convincerla a lasciare Malcolm (che si rivela essere l'amante, non il fratello della donna) ma questi d'improvviso colpisce il ragazzo stordendolo e cerca di convincere Evelyn a sparargli inventando poi una storia per \u201csistemare\u201d la situazione. \nAlla fine Evelyn, disperata, decide di sparare a Malcolm quando capisce che intende uccidere James in ogni caso salvandogli la vita e lasciandolo scappare. \nJames dichiara che testimonier\u00e0 al suo processo.\nBlackie O'Reilly.\nBlackie \"Black Rose\" O'Reilly, interpretata da Victoria Catlin, \u00e8 la tenutaria dell'One Eyed Jacks, un casin\u00f2/bordello a nord del confine canadese di propriet\u00e0 di Benjamin Horne.\nUna volta scoperto che Audrey Horne si \u00e8 introdotta nel locale con l'intenzione di indagare sull'omicidio di Laura Palmer, la tiene prigioniera intendendo chiedere un riscatto a Ben Horne.\nSi mette cos\u00ec in affari con Jean Renault, di cui \u00e8 innamorata la sorella minore Nancy, nella speranza di ottenere anche il pieno controllo dell'One Eyed Jacks.\nViene uccisa dallo stesso Jean la notte in cui Dale Cooper, Truman e Hawk penetrano nel casin\u00f2 e liberano Audrey.\nBernard Renault.\nBernard Renault, interpretato da Clay Wilcox, \u00e8 il pi\u00f9 giovane dei tre fratelli Renault ed \u00e8 lui che aiuta il fratello Jacques a spacciare la cocaina attraverso il confine con il Canada.\nViene catturato dai Bookhouse Boys (una congrega di abitanti della citt\u00e0 che favorisce le indagini) ed interrogato dall'Agente Speciale Dale Cooper, si rifiuta per\u00f2 di rispondere a tutte le domande postegli.\nIn seguito viene ucciso da Leo Johnson ed il suo corpo viene lasciato nel bosco.\nJacques Renault.\nJacques Renault, interpretato da Walter Olkewicz, era lo spacciatore della droga fornitagli dal fratello Bernard e da Leo Johnson.\nLa notte della morte di Laura Palmer Jacques si trovava con lei, Leo e Ronette Pulaski nella sua villetta nel bosco. Qui i due hanno avuto rapporti sessuali con le due giovani ragazze.\nMesso in allarme dalle indagini di Cooper \u00e8 fuggito in Canada dove ha trovato lavoro come croupier presso l'One Eyed Jacks.\nDopo essere stato arrestato, viene soffocato da Leland Palmer, in quanto lo riteneva responsabile della morte della figlia.\nIl suo corpo viene riposto nel \"sacco che ride\".\nJean Renault.\nJean Renault, interpretato da Michael Parks, \u00e8 il maggiore dei fratelli Renault e ha l'obiettivo di appropriarsi interamente dell'One Eyed Jacks e per questo uccide Blackie, la tenutaria, in favore della sorella Nancy. Quando Audrey Horne si reca all'One Eyed Jack's e viene presa in ostaggio, Jean consegna la richiesta di riscatto e il video del rapimento al padre Benjamin Horne. Cerca di accattivarsi la simpatia di Audrey fingendosi suo amico ma i suoi piani falliscono quando Cooper e Truman fanno irruzione nell'One Eyed Jack's e traggono Audrey in salvo. Jean riesce a scappare ma viene poi ucciso da Cooper durante una sparatoria.\nAlbert Rosenfield.\nAlbert Rosenfield, interpretato da Miguel Ferrer, \u00e8 un agente dell'FBI ed un esperto di medicina legale che impiega le proprie straordinarie abilit\u00e0 legali nel caso dell'omicidio di Laura Palmer e in tutti gli eventi ad esso collegati. \nAlbert si \u00e8 reso subito, per via dei propri modi estremamente abrasivi e sarcastici, inviso ai cittadini di Twin Peaks (ma questo lo ha reso un personaggio molto apprezzato tra gli spettatori). Rosenfield riesce rapidamente ad alienarsi il locale ufficio della polizia, deridendo Andy e schernendo lo sceriffo Harry Truman fino a fargli perdere del tutto il controllo e spingerlo a prenderlo a pugni. Inoltre si \u00e8 azzuffato anche con il dottor Hayward, ed \u00e8 molto sprezzante verso le capacit\u00e0 della polizia e dei medici locali, mostrando di avere rispetto soltanto dei suoi colleghi dell'FBI. \nIn un momento successivo un altro conflitto con lo sceriffo Truman porta ad un momento di forte emozione, dove Rosenfield mostra un lato del proprio carattere sensibile e amante della pace, apparentemente in disaccordo con la sua acida scorza superficiale, stupendo lo sceriffo ed il suo staff. In seguito diverr\u00e0 amico dello sceriffo Truman.\nNella nuova serie indaga insieme a Gordon Cole su quanto avvenuto a Sam e Tracey e scopre del ritorno di Cooper.\nHarold Smith.\nHarold Smith, interpretato da Lenny von Dohlen, \u00e8 un ragazzo che soffre di agorafobia e per questo non lascia mai la propria casa. Laura Palmer lo ha conosciuto portandogli i pasti a domicilio e subito i due sono diventati grandi amici. \u00c8 a lui che Laura affida il suo diario segreto per non farlo avere a BOB.\nDonna Hayward, la migliore amica di Laura, conosce Harold durante la sua investigazione privata sulla morte dell'amica.\nLa loro relazione ha fine quando Donna cerca di rubargli il diario segreto di Laura.\nIn seguito Harold viene trovato impiccato in casa, la causa della morte \u00e8 apparentemente il suicidio. In un biglietto ha lasciato scritto \"J'ai une ame solitaire\" (ho un'anima solitaria), frase precedentemente detta da Pierre Tremond.\nVivian Smith.\nVivian Smith \u00e8 la matrigna di Norma Jennings. Alle persone fuori dalla propria famiglia Norma ha sempre detto che era la sua vera mamma, per evitare di raccontare le circostanze contorte della sua vicenda con Vivian, specie dopo la perdita della vera mamma Ilsa. \u00c8 anche la madre biologica di Annie Blackburn.\nHa avuto quattro matrimoni: prima con il ristoratore Marty Lindstrom, poi con l'avventuriero Roland Blackburn, poi con il truffatore Ernie Niles, infine col dirigente assicurativo in pensione Simon Halliwell.\nPersona molto ambiziosa, a un certo punto della sua vita ha alterato il suo cognome \"troppo comune\" in Smythe; \u00e8 anche conosciuta con lalias\" M.T. Wentz\"' con cui ha firmato recensioni molto popolari di ristoranti e locali dello stato di Washington. Nel corso dell'avventura a Twin Peaks di Ernie Niles e Hank Jennings, ha aiutato per un po' Norma al Double R, scrivendo poi per\u00f2 una recensione molto negativa del locale stesso sul giornale con cui collaborava.\nLa signora Tremond.\nLa signora Tremond, interpretata da Frances Bay, \u00e8 un'anziana donna che vive sola in casa insieme al nipote Pierre Tremond, interpretato da Austin Jack Lynch.\nL'anziana donna consegna a Laura, pochi giorni prima che muoia, uno strano quadro pregandola di attaccarlo in camera da letto.\nDonna Hayward la conosce quando, per indagare sulla morte di Laura, inizia a consegnare i pasti a domicilio. Sar\u00e0 l'anziana donna a dire a Donna che il suo vicino di casa, Harold Smith, era amico di Laura.\nIn seguito si viene a sapere che quella che Donna ha conosciuto come Mrs. Tremond in realt\u00e0 non esiste: la donna, cos\u00ec come il nipote, sarebbero due spiriti della Loggia Nera. Difatti essi compaiono nel prequel \"Fuoco cammina con me\", dove, per ordine del Nano, consegnano l'anello verde alla future vittime. In certe scene del film Pierre indossa una maschera bianca con un lungo naso."}
{"id": "1401760", "revid": "72396", "url": "https://it.wikipedia.org/wiki?curid=1401760", "title": "Ermis Segatti", "text": "Note biografiche.\nConsegue la maturit\u00e0 classica nel 1957, durante gli studi filosofici-teologici presso il Seminario Maggiore di Rivoli, in provincia di Torino. Ordinato sacerdote diocesano nel 1962, viene incaricato dell'insegnamento di Lettere presso la sezione Vocazioni Adulte del seminario e presso il Liceo Classico Parificato \"Maurilio Fossati\", dal 1962 al 1974. Nello stesso tempo completa la sua formazione universitaria, conseguendo a Torino la Laurea in Letteratura Tedesca (1967) e in seguito la Laurea in Storia del Cristianesimo (1969) presso la medesima universit\u00e0. A partire dalla chiusura del Liceo Classico \"M. Fossati\" interno al Seminario di Rivoli, insegna nelle Scuole Statali di vario grado, dal 1972 al 2003. In particolare, dal 1979 al 2003 insegna Letteratura Italiana e Latina presso il Liceo Scientifico Statale \"Charles Darwin\" di Rivoli, Torino.\nAttivit\u00e0.\n\u00c8 docente da vari anni di Storia del Cristianesimo e di Teologie Extraeuropee presso la Facolt\u00e0 teologica dell'Italia settentrionale - sezione parallela di Torino. Si interessa anche di Nuove Teologie.\n\u00c8 stato referente fino al 2012 dell'Arcidiocesi di Torino per l'Universit\u00e0 e la Cultura .\nDall'anno accademico 2014-2015 \u00e8 insegnante di questioni di teologia morale e pratica presso l'Universit\u00e0 Cattolica del Sacro Cuore .\nUn suo saggio sull'ateismo scientifico in Unione Sovietica, pubblicato negli anni 1976-77 per la \"Rivista Biblica Italiana\", \u00e8 considerato uno dei contributi italiani pi\u00f9 importanti relativi all'argomento. Da questo saggio prese spunto per pubblicare l'opera \"L'ateismo. Un problema del marxismo\" . Su questa tematica si \u00e8 confrontato pi\u00f9 volte nel corso degli anni con diversi esponenti del mondo dell'ateismo .\nPubblicazioni.\nMonografie (scelta)\nArticoli e capitoli di monografie (breve scelta)\nArticoli in lingua inglese"}
{"id": "1401765", "revid": "124123", "url": "https://it.wikipedia.org/wiki?curid=1401765", "title": "Nati nel 2002", "text": ""}
{"id": "1401771", "revid": "124123", "url": "https://it.wikipedia.org/wiki?curid=1401771", "title": "Morti nel 208 a.C.", "text": ""}
{"id": "1401775", "revid": "124123", "url": "https://it.wikipedia.org/wiki?curid=1401775", "title": "Morti nel 23 a.C.", "text": ""}
{"id": "1401776", "revid": "124123", "url": "https://it.wikipedia.org/wiki?curid=1401776", "title": "Morti nel 240", "text": ""}
{"id": "1401777", "revid": "838137", "url": "https://it.wikipedia.org/wiki?curid=1401777", "title": "Hru\u0161ov", "text": "Hru\u0161ov pu\u00f2 riferirsi a diversi comuni."}
{"id": "1401786", "revid": "124123", "url": "https://it.wikipedia.org/wiki?curid=1401786", "title": "Nati nel 315 a.C.", "text": ""}
{"id": "1401787", "revid": "124123", "url": "https://it.wikipedia.org/wiki?curid=1401787", "title": "Nati nel 379", "text": ""}
{"id": "1401788", "revid": "1186766", "url": "https://it.wikipedia.org/wiki?curid=1401788", "title": "Nati nel 389", "text": ""}
{"id": "1401791", "revid": "124123", "url": "https://it.wikipedia.org/wiki?curid=1401791", "title": "Nati nel 39", "text": ""}
{"id": "1401792", "revid": "124123", "url": "https://it.wikipedia.org/wiki?curid=1401792", "title": "Nati nel 390", "text": ""}
{"id": "1401793", "revid": "124123", "url": "https://it.wikipedia.org/wiki?curid=1401793", "title": "Nati nel 40", "text": ""}
{"id": "1401796", "revid": "124123", "url": "https://it.wikipedia.org/wiki?curid=1401796", "title": "Morti nel 41", "text": ""}
{"id": "1401797", "revid": "661526", "url": "https://it.wikipedia.org/wiki?curid=1401797", "title": "Robinson, come salvarsi la vita", "text": "Robinson, come salvarsi la vita \u00e8 un album del cantautore Roberto Vecchioni, pubblicato nel 1979.\nIl disco.\nL'album nasce in un periodo molto confuso per il cantautore: il rapporto con la moglie Irene \u00e8 in crisi da tempo, ha rotto il contratto con la vecchia casa discografica, la Philips, per passare alla neonata Ciao Records, ed inoltre viene anche accusato di spaccio di sostanze stupefacenti dal giudice istruttore di Marsala, l'accusa si riferisce ad un episodio avvenuto durante una serata alla Festa dell'Unit\u00e0 di Marsala, nel 1977, quando il cantautore avrebbe offerto uno spinello ad un ragazzo quattordicenne.\nA seguito delle ammissioni del ragazzo Vecchioni venne arrestato e rilasciato dopo alcuni giorni, il ragazzo in seguito ritratt\u00f2 ma il processo prosegu\u00ec per qualche anno, per concludersi alla fine con la sua assoluzione.\nL'uscita del disco, che doveva essere pubblicato in giugno, venne fatta slittare (a causa di queste vicende) all'autunno; inoltre dalla disavventura Vecchioni trasse l'ispirazione per scrivere due canzoni di questo disco, \"Lettera da Marsala\" e \"Signor giudice\", quest'ultima un attacco alla magistratura e alle lacune del sistema giudiziario che il cantautore aveva sperimentato in prima persona visto che il giudice che lo aveva fatto arrestare era poi partito il giorno dopo per le vacanze al mare, e solo dopo un mese interrog\u00f2, al suo ritorno, Vecchioni. L'episodio \u00e8 citato nei versi iniziali della canzone: \u00abSignor giudice le stelle sono chiare per chi le pu\u00f2 vedere magari stando al mare...\u00bb.\nCrediti.\nLe registrazioni furono effettuate negli studi GRS Sound di Milano (il tecnico del suono \u00e8 Bruno Malasoma), allo studio \"Fontana\" sempre di Milano (tecnico del suono: Pino Ciancioso) e negli Stone Castle Studios di Carimate (il tecnico \u00e8 Allan Goldberg).\nI testi e le musiche sono tutti di Vecchioni, tranne che per \"Luci a San Siro\" (che \u00e8 reincisa senza la prima strofa), la cui musica \u00e8 di Andrea Lo Vecchio, le edizioni musicali delle canzoni sono di propriet\u00e0 delle Edizioni Babajaga, mentre gli arrangiamenti sono di Mauro Paoluzzi (tranne per gli archi in \"Mi manchi\" e \"Lo stregone e il giocatore\", arrangiati dallo stesso Vecchioni).\n\"Robinson\" \u00e8 il primo di una serie di dischi di Vecchioni con la copertina disegnata da Andrea Pazienza (\u00e8 apribile e illustra una serie di disegni) le foto interne invece sono opera di Maria Pia Giarr\u00e9."}
{"id": "1401800", "revid": "124123", "url": "https://it.wikipedia.org/wiki?curid=1401800", "title": "Morti nel 415", "text": ""}
{"id": "1401802", "revid": "124123", "url": "https://it.wikipedia.org/wiki?curid=1401802", "title": "Morti nel 422 a.C.", "text": ""}
{"id": "1401803", "revid": "124123", "url": "https://it.wikipedia.org/wiki?curid=1401803", "title": "Morti nel 428", "text": ""}
{"id": "1401804", "revid": "124123", "url": "https://it.wikipedia.org/wiki?curid=1401804", "title": "Morti nel 441", "text": ""}
{"id": "1401808", "revid": "124123", "url": "https://it.wikipedia.org/wiki?curid=1401808", "title": "Morti nel 454", "text": ""}
{"id": "1401815", "revid": "124123", "url": "https://it.wikipedia.org/wiki?curid=1401815", "title": "Nati nel 47 a.C.", "text": ""}
{"id": "1401816", "revid": "124123", "url": "https://it.wikipedia.org/wiki?curid=1401816", "title": "Morti nel 477", "text": ""}
{"id": "1401820", "revid": "124123", "url": "https://it.wikipedia.org/wiki?curid=1401820", "title": "Nati nel 51", "text": ""}
{"id": "1401821", "revid": "124123", "url": "https://it.wikipedia.org/wiki?curid=1401821", "title": "Nati nel 510 a.C.", "text": ""}
{"id": "1401824", "revid": "124123", "url": "https://it.wikipedia.org/wiki?curid=1401824", "title": "Nati nel 53", "text": ""}
{"id": "1401827", "revid": "124123", "url": "https://it.wikipedia.org/wiki?curid=1401827", "title": "Morti nel 534", "text": ""}
{"id": "1401830", "revid": "124123", "url": "https://it.wikipedia.org/wiki?curid=1401830", "title": "Morti nel 54", "text": ""}
{"id": "1401831", "revid": "124123", "url": "https://it.wikipedia.org/wiki?curid=1401831", "title": "Morti nel 600 a.C.", "text": ""}
{"id": "1401834", "revid": "124123", "url": "https://it.wikipedia.org/wiki?curid=1401834", "title": "Nati nel 602", "text": ""}
{"id": "1401838", "revid": "124123", "url": "https://it.wikipedia.org/wiki?curid=1401838", "title": "Morti nel 626", "text": ""}
{"id": "1401841", "revid": "124123", "url": "https://it.wikipedia.org/wiki?curid=1401841", "title": "Nati nel 63 a.C.", "text": ""}
{"id": "1401845", "revid": "124123", "url": "https://it.wikipedia.org/wiki?curid=1401845", "title": "Morti nel 68", "text": ""}
{"id": "1401851", "revid": "124123", "url": "https://it.wikipedia.org/wiki?curid=1401851", "title": "Morti nel 737", "text": ""}
{"id": "1401854", "revid": "124123", "url": "https://it.wikipedia.org/wiki?curid=1401854", "title": "Morti nel 739", "text": ""}
{"id": "1401874", "revid": "124123", "url": "https://it.wikipedia.org/wiki?curid=1401874", "title": "Morti nel 9", "text": ""}
{"id": "1401877", "revid": "124123", "url": "https://it.wikipedia.org/wiki?curid=1401877", "title": "Nati nel 903", "text": ""}
{"id": "1401880", "revid": "124123", "url": "https://it.wikipedia.org/wiki?curid=1401880", "title": "Morti nel 912", "text": ""}
{"id": "1401881", "revid": "124123", "url": "https://it.wikipedia.org/wiki?curid=1401881", "title": "Morti nel 918", "text": ""}
{"id": "1401882", "revid": "124123", "url": "https://it.wikipedia.org/wiki?curid=1401882", "title": "Morti nel 935", "text": ""}
{"id": "1401885", "revid": "124123", "url": "https://it.wikipedia.org/wiki?curid=1401885", "title": "Nati nel 950", "text": ""}
{"id": "1401886", "revid": "124123", "url": "https://it.wikipedia.org/wiki?curid=1401886", "title": "Morti nel 96", "text": ""}
{"id": "1401889", "revid": "124123", "url": "https://it.wikipedia.org/wiki?curid=1401889", "title": "Morti nel 991", "text": ""}
{"id": "1401900", "revid": "1318658", "url": "https://it.wikipedia.org/wiki?curid=1401900", "title": "Advanced Stream Redirector", "text": "L'Advanced Stream Redirector (ASX) \u00e8 un formato file. \u00c8 un dialetto XML creato per memorizzare una lista di file o di flussi audio/video da suonare durante una presentazione multimediale.\n\u00c8 usato di frequente su server di streaming video, nel caso in cui sia necessario visualizzare una moltitudine di file \"ASF\" in sequenza. Sono supportati sia il protocollo RTSP sia MMS sia HTTP. Uno dei fattori che ha portato all'utilizzo estensivo dei file. asx \u00e8 stato lo sviluppo delle webradio, specialmente se realizzate tramite la tecnologia Shoutcast. Tali webradio non permettono infatti di essere trasmesse nativamente dai player dei blog Microsoft, in quanto essi non supportano ne i file PLS, ne i file M3U ne le semplici socket. L'utilizzo dei metafile ASX aggira tale limitazione.\nI file ASX possiedono come MIME type codice_1 (esattamente come i file ASF).\nCon l'introduzione dei file WMA e WMV, sono state introdotte dalla Microsoft rispettivamente le estensioni WAX e WVX che svolgono lo stesso compito dei file ASX.\nEsempio esplicativo.\n&lt;asx version=\"3.0\"&gt;\n &lt;title&gt;Esempio di streaming live&lt;/title&gt;\n &lt;entry&gt;\n &lt;title&gt;File che verr\u00e0 eseguito prima dello streaming vero e proprio&lt;/title&gt;\n &lt;ref href=\"http://example.com/announcement.wma\" /&gt;\n &lt;param name=\"aParameterName\" value=\"aParameterValue\"/&gt;\n &lt;/entry&gt;\n &lt;entry&gt;\n &lt;title&gt;Streaming d'esempio&lt;/title&gt;\n &lt;ref href=\"http://example.com:8080\" /&gt;\n &lt;author&gt;Example.com&lt;/author&gt;\n &lt;copyright&gt;\u00a92005 Example.com&lt;/copyright&gt;\n &lt;/entry&gt;\n&lt;/asx&gt;"}
{"id": "1401902", "revid": "62898", "url": "https://it.wikipedia.org/wiki?curid=1401902", "title": ".asx", "text": ""}
{"id": "1401908", "revid": "1745361", "url": "https://it.wikipedia.org/wiki?curid=1401908", "title": "Melanippe (figlia di Eolo)", "text": "Melanippe (in lingua greca \u039c\u03b5\u03bb\u03b1\u03bd\u03af\u03c0\u03c0\u03b7 \"Melan\u00ecpp\u0113\") detta anche Arne o Arnea, nella mitologia greca era la figlia di Eolo (il figlio di Elleno e re della Tessaglia) e della profetessa Ippe. \nMitologia.\nEolo, figlio di Elleno e nipote di Zeus, riusc\u00ec a sedurre la profetessa Ippe, figlia di Chirone. Dalla loro unione nacque la bellissima Melanippe che, sedotta da Poseidone (che per averla si trasform\u00f2 in toro) e che dalla cui genesi adultera nacquero i due gemelli Eolo e Beoto. Per evitare che Eolo (il padre di Melanippe) li uccidesse, Melanippe si accord\u00f2 con la sua nutrice per abbandonarli in una stalla, dove i gemelli furono allattati da una giovenca e difesi da un toro.\nRitornato il sovrano, i pastori gli esposero il fatto, ritenendo che i gemelli fossero il parto mostruoso delle due bestie ed il re, d'accordo con il padre Elleno, decise di bruciare i bambini ed ordin\u00f2 a sua figlia Melanippe di ornare i neonati con vestiti da lutto, ma lei per\u00f2, in un estremo tentativo di salvarli e vestitasi anch'essa a lutto, pronunci\u00f2 un discorso ardente a loro favore. Non riuscendoci infine rivel\u00f2 la verit\u00e0 al padre, che, pur salvando i bambini, la pun\u00ec accecandola e dandola come schiava a Metaponto, il re d'Icaria (o un re d'Italia). In seguito Teano, moglie di Metaponto, pressata da marito che voleva un erede, temendo di essere sterile, adott\u00f2 i gemelli Eolo e Beoto, facendoli passare per propri figli.\nGiunti all'et\u00e0 adulta, la regina Teano, gelosa dei gemelli divini e desiderando donare il regno di Metaponto ai propri fratelli o, secondo un'altra versione, ai suoi due veri figli nati in un secondo tempo, impose loro di uccidere i gemelli, fingendo un incidente durante una battuta di caccia. Eolo e Beoto per\u00f2 furono avvisati dal padre Poseidone e riuscirono a sopraffare i loro assalitori. Teano, vistasi scoperta da Eolo e Beoto, disperata si uccise. Melanippe, salvata dai figli su indicazione di Poseidone, riacquist\u00f2 la vista grazie al dio e spos\u00f2 Metaponto, mentre i gemelli colonizzarono l'uno le isole Eolie che da lui presero il nome, l'altro la Beozia.\nTragedia di Euripide.\nIl tragediografo Euripide compose una tragedia: la Melanippe prigioniera, ora perduta e conosciuta solo da frammenti papiracei."}
{"id": "1401909", "revid": "1342360", "url": "https://it.wikipedia.org/wiki?curid=1401909", "title": "Fu\u00dfball-Bundesliga 2003-2004 (Austria)", "text": "L'edizione 2003-2004 del campionato di calcio della Bundesliga vide la vittoria finale del .\nCapocannoniere del torneo fu Roland Kollmann (), con 27 reti."}
{"id": "1401910", "revid": "767487", "url": "https://it.wikipedia.org/wiki?curid=1401910", "title": "Fu\u00dfball-Bundesliga 2004-2005 (Austria)", "text": "L'edizione 2004-05 del campionato di calcio della Bundesliga vide la vittoria finale del Rapid Vienna.\nCapocannoniere del torneo fu Christian Mayrleb (Pasching), con 21 reti."}
{"id": "1401911", "revid": "1543377", "url": "https://it.wikipedia.org/wiki?curid=1401911", "title": "Pugilato ai Giochi della XI Olimpiade", "text": "Le competizioni di pugilato dei Giochi della XI Olimpiade si sono svolte dal 10 al 15 agosto 1936 al Deutschlandhalle di Berlino.\nCome a Los Angeles 1932 il programma ha visto la disputa delle seguenti 8 categorie:"}
{"id": "1401912", "revid": "1543377", "url": "https://it.wikipedia.org/wiki?curid=1401912", "title": "Pugilato ai Giochi della X Olimpiade", "text": "Le competizioni di pugilato dei Giochi della X Olimpiade si sono svolte dal 9 al 13 agosto 1932 al Grand Olympic Auditorium di Los Angeles. \nCome ad Amsterdam 1928 il programma ha visto la disputa delle seguenti 8 categorie:"}
{"id": "1401914", "revid": "1543377", "url": "https://it.wikipedia.org/wiki?curid=1401914", "title": "Pugilato ai Giochi della IX Olimpiade", "text": "Le competizioni di pugilato dei Giochi della IX Olimpiade si svolsero dal 7 all'11 agosto 1928 al \"Krachtsportgebouw\" di Amsterdam. Il programma ha visto la disputa di 8 categorie."}
{"id": "1401916", "revid": "173617", "url": "https://it.wikipedia.org/wiki?curid=1401916", "title": "Pugilato ai Giochi della VIII Olimpiade", "text": "Le competizioni di pugilato dei Giochi della VIII Olimpiade dal 21 al 24 agosto 1924 al \"V\u00e9lodrome d'hiver\" di Parigi. Il programma ha visto la disputa di 8 eventi."}
{"id": "1401919", "revid": "300067", "url": "https://it.wikipedia.org/wiki?curid=1401919", "title": "Pugilato ai Giochi della VII Olimpiade", "text": "Le competizioni di pugilato dei Giochi della VII Olimpiade si sono svolte alla \"Celebration Hall\" del \"Royal Zoological Society\" in Anversa dal 21 al 24 agosto 1920. Il programma ha visto la disputa di 8 eventi."}
{"id": "1401921", "revid": "1718925", "url": "https://it.wikipedia.org/wiki?curid=1401921", "title": "Area marina protetta Isola di Bergeggi", "text": "L'area marina protetta Isola di Bergeggi \u00e8 un'area marina protetta che \u00e8 stata istituita con decreto del Ministero dell'ambiente il 7 maggio 2007 ed \u00e8 situata in provincia di Savona di fronte al comune di Bergeggi.\nPrende il nome dall'isola omonima, che insieme a Punta Predani costituisce un sito di interesse comunitario (SIC). Sempre nell'area marina protetta, sono sito di importanza comunitaria anche i \"fondali Noli - Bergeggi\".\nAd attestare l'importanza dell'area marina protetta si segnala anche la bandiera blu delle spiagge ricevuta a partire dal 1997, e il Sistema di Gestione Ambientale ISO14001, dal 2007.\nDescrizione.\nL'area \u00e8 stata divisa in tre zone di salvaguardia, dette \"A\", \"B\" e \"C\". In tutte le zone non sono consentite le attivit\u00e0 che possono creare turbamento delle specie vegetali e animali, tra cui la balneazione, la navigazione, l'ancoraggio, l'ormeggio, l'utilizzo di moto d'acqua, lo sci nautico, la pesca subacquea, la pesca, l'acquacoltura.\nZona A.\nLa \"zona A\" (riserva integrale) comprende il tratto di mare prospiciente la costa sud dell'Isola di Bergeggi. Sono qui consentite le attivit\u00e0 di soccorso, sorveglianza e servizio, la ricerca scientifica autorizzata, le immersioni subacquee guidate e quelle autorizzate.\nZona B.\nLa \"zona B\" (riserva generale) comprende il tratto di mare circostante l'Isola di Bergeggi, il tratto di mare prospiciente la costa della Punta Predani.\nTale zona \u00e8 caratterizzata da vincoli pi\u00f9 larghi: oltre a quanto consentito in zona \"A\" \u00e8 concessa la balneazione, la navigazione a vela, a remi e alle imbarcazioni, fatta eccezione per le moto d'acqua, a velocit\u00e0 non superiore a cinque nodi, l'ormeggio in zone autorizzate, la pesca artigianale, la pesca sportiva, l'accesso alla Grotta di Bergeggi.\nZona C.\nLa \"zona C\" (riserva parziale) comprende il residuo tratto di mare all'interno del perimetro dell'area marina protetta.\nUlteriori attivit\u00e0 sono consentite: la navigazione, ad eccezione delle moto d'acqua, a velocit\u00e0 non superiore a dieci nodi, l'ancoraggio in zone autorizzate.\nEnte gestore.\nLa gestione \u00e8 affidata provvisoriamente al comune di Bergeggi.\nSubacquea.\nLa riserva riveste un grande interesse per la subacquea, con alcuni interessanti punti di immersione di interesse naturalistico.\nTre sono i principali punti di immersione in prossimit\u00e0 dell'isola:"}
{"id": "1401922", "revid": "69794", "url": "https://it.wikipedia.org/wiki?curid=1401922", "title": "Pugilato ai Giochi della IV Olimpiade", "text": "Le competizioni di pugilato dei Giochi della IV Olimpiade si sono svolte al Northampton Institute a Clerkenwell, Londra il giorno 27 ottobre 1908. Le gare furono dominate dalla Gran Bretagna, che vinse tutte e cinque le gare in programma."}
{"id": "1401923", "revid": "110157", "url": "https://it.wikipedia.org/wiki?curid=1401923", "title": "Microsoft Media Services", "text": "MMS \u00e8 un protocollo a livello applicazione, teorizzato e realizzato dalla Microsoft ed utilizzato per lo streaming audio/video.\nIl Microsoft streaming server chiamato Microsoft Media Services (precedentemente chiamato NetShow Services) usa il protocollo (MMS) per trasferire dati in modalit\u00e0 unicast. MMS utilizza il protocollo a livello di trasporto UDP, ma non \u00e8 raro il suo utilizzo sopra TCP. La porta MMS di default \u00e8 UDP/TCP 1755. Da ci\u00f2 si denota che tale protocollo non ha il privilegio di usufruire del parco delle porte ben note, che termina con la porta 1024.\nAnche per colpa di tale limitazione, Microsoft rese obsoleto tale protocollo MMS a favore di RTSP (che utilizza la porta ben nota 554) nel 2003, con il rilascio del Windows Media Services 9 Series, ma continu\u00f2 a supportare MMS a lungo, per permettere la retrocompatibilit\u00e0. Il supporto al protocollo venne a mancare in Windows Media Player 11 e Windows Media Services 2008.\nC'\u00e8 da notare che Microsoft tuttavia raccomanda di usare \"mms://\" come un protocollo di scelta. Pi\u00f9 precisamente, un client Windows Media Player 11 che apre un file tramite \"mms://\" prover\u00e0 prima ad utilizzare RTSP su UDP e se fallisce prover\u00e0 RTSP su TCP. Prima ancora Windows Media Player dopo aver fallito con RTSP provava MMS su UDP, quindi MMS su TCP. Se MMS fallisce verr\u00e0 provata una versione modificata di HTTP su TCP."}
{"id": "1401930", "revid": "1342360", "url": "https://it.wikipedia.org/wiki?curid=1401930", "title": "Fu\u00dfball-Bundesliga 2005-2006 (Austria)", "text": "L'edizione 2005-06 del campionato di calcio della Bundesliga vide la vittoria finale dell'Austria Vienna.\nCapocannoniere del torneo furono Sanel Kulji\u0107 (Ried) e Roland Linz (Austria Vienna), con 15 reti."}
{"id": "1401937", "revid": "827882", "url": "https://it.wikipedia.org/wiki?curid=1401937", "title": "Fu\u00dfball-Bundesliga 2006-2007 (Austria)", "text": "L'edizione 2006-07 del campionato di calcio della Bundesliga vide la vittoria finale del Red Bull Salisburgo.\nCapocannoniere del torneo fu Alexander Zickler (Red Bull Salisburgo), con 22 reti."}
{"id": "1401938", "revid": "465169", "url": "https://it.wikipedia.org/wiki?curid=1401938", "title": "K.O. (Bernardo Lanzetti)", "text": "K.O. \u00e8 il primo album da solista di Bernardo Lanzetti. \u00c8 stato pubblicato nel 1979 dall'etichetta Ciao Records s.r.l. e successivamente ristampato su CD dalla Pull (PCD 2119) col titolo Rock urbano nel 1997.\n\u00c8 stata pubblicata anche una versione inglese dell'album dal titolo High Roller, distribuita anche in Italia (sempre dalla Ciao Records)."}
{"id": "1401939", "revid": "458786", "url": "https://it.wikipedia.org/wiki?curid=1401939", "title": "FC Superfund", "text": ""}
{"id": "1401941", "revid": "599013", "url": "https://it.wikipedia.org/wiki?curid=1401941", "title": "Finis", "text": ""}
{"id": "1401943", "revid": "599013", "url": "https://it.wikipedia.org/wiki?curid=1401943", "title": "Ineu", "text": "Il toponimo Ineu pu\u00f2 riferirsi a diverse localit\u00e0 della Romania:"}
{"id": "1401944", "revid": "287204", "url": "https://it.wikipedia.org/wiki?curid=1401944", "title": "Vinko Puljic", "text": ""}
{"id": "1401946", "revid": "599013", "url": "https://it.wikipedia.org/wiki?curid=1401946", "title": "Lazuri", "text": "Il toponimo Lazuri pu\u00f2 riferirsi a diverse localit\u00e0 della Romania:"}
{"id": "1401947", "revid": "484362", "url": "https://it.wikipedia.org/wiki?curid=1401947", "title": "Insurrezione cecena del 1940-1944", "text": "L'insurrezione cecena del 1940-1944 fu una rivolta contro le autorit\u00e0 sovietiche nelle montagne caucasiche della Cecenia.\nSommario.\nNel giugno del 1941, sotto il comando di Hasan Israilov, e soprattutto nel corso del 1942 durante la \"battaglia del Caucaso\", con l'invasione dell'esercito tedesco del Nord Caucaso e fino al 1944 quando ci sar\u00e0 la deportazione del popolo ceceno e inguscio, ci fu l'insurrezione della Cecenia contro i sovietici.\nL'insurrezione.\nLa prima insurrezione cecena fu ispirata al successo finlandese della guerra d'inverno. Nel febbraio 1940, l'esercito insurrezionale ceceno di Israilov prendeva Galanchozh, Sayasan, Chaberloi e una parte di Shatoysky District. Il governo insurrezionale fu stabilito a Galanchozh.\nMairbek Sheripov dichiarava la guerra all'Unione Sovietica il 22 giugno 1941. Nel febbraio 1942 il suo gruppo iniziava l'insurrezione a Shatoi, Khimokhk e minacciava di occupare Itum-Kale. Le unit\u00e0 armate di Israilov aspettavano con impazienza l'arrivo della Wehrmacht tedesca. Nel vicino Daghestan i locali ribelli occupavano e liberavano dai sovietici Novolakskaya e Dylym.\nIn molte aree, fino all'80% degli uomini furono coinvolti nell'insurrezione.\nCon l'operazione Schamil, il \"Nordkaukasische Sonderkommando Schamil\" dell'Abwehr veniva posizionato in Cecenia, coordinando le azioni di sabotaggio con le forze ribelle cecene. Il 25 settembre 1943 paracadutisti tedeschi atterravano a Dachu-Borzoi e Duba-Yurt e prendevano la raffineria petrolifera di Groznyj, per prevenire la sua distruzione da parte dell'Armata Rossa, aspettando l'arrivo del grosso della 1\u00aa Armata corazzata tedesca. Poi tra il 25 e il 27 settembre la suddetta armata corazzata tedesca veniva sconfitta e cos\u00ec i sabotatori del \"Nordkaukasische Sonderkommando Schamil\" veniva ritirata da quel settore.\nL'insurrezione delle popolazioni cecene e inguscie e l'arrivo dei tedeschi, provocava la diserzione di molti soldati di quelle regioni che erano inquadrati nell'Armata Rossa. Il totale numero dei disertori tra le file sovietiche sar\u00e0 valutato in ben 62 750 uomini.\nLa composizione del Nordkaukasische Sonderkommando Schamil.\nBen 200 uomini addestrati dall'Abwehr furono paracadutati nella regione autonoma caucasica del Karachai, 92 all'interno della regione autonoma dei Kabardiri-Balkari, e 77 uomini all'interno della Cecenia-Inguscezia.\nIn questa ultima localit\u00e0 furono lanciati 56 uomini (suddivisi in 5 gruppi di kommandos) tra il luglio e l'agosto del 1942; e 3 altri gruppi di kommandos (20 uomini) furono lanciati nell'agosto del 1943.\nQuesta era la ripartizione secondo i comandanti dei 8 kommandos:\nQueste erano le ripartizioni etniche degli appartenenti ai 77 uomini lanciati nella Cecenia-Inguscezia:\nDeportazione.\nDopo la ritirata tedesca dal Caucaso, le popolazioni dei ceceni e degli ingusci furono trasferite in massa dalle autorit\u00e0 sovietiche, venendo reinsediate in Kazakistan, causando numerosi morti tra i deportati. Da segnalare che nel febbraio 1944 il NKVD comp\u00ec un vero genocidio contro i ceceni con il massacro di Khaibakh. Le popolazioni deportate dovettero aspettare per il rimpatrio sino al periodo della destalinizzazione.\nQualche gruppo terroristico continuer\u00e0 la resistenza tra i monti per alcuni anni a seguire."}
{"id": "1401951", "revid": "1543377", "url": "https://it.wikipedia.org/wiki?curid=1401951", "title": "Danilov (Russia)", "text": "Danilov \u00e8 una citt\u00e0 della Russia europea centrale (Oblast' di Jaroslavl'), situata sul fiume Pelenda, 69 chilometri a nordest del capoluogo Jaroslavl'; \u00e8 il capoluogo del distretto omonimo.\nFondata nella met\u00e0 del XIII secolo con il nome di \"Danilovskoe\" (), appare in alcune cronache della fine del XVI secolo con il nome di \"Danilovskaja Sloboda\" (); ottenne lo \"status\" di citt\u00e0 nel 1777.\nLa cittadina \u00e8 sede di alcune piccole industrie alimentari.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1401952", "revid": "466539", "url": "https://it.wikipedia.org/wiki?curid=1401952", "title": "Qualificazioni al campionato europeo di calcio 2008", "text": "Questa voce raccoglie un approfondimento sui risultati degli incontri e sulle classifiche per l'accesso alla fase finale del Campionato europeo di calcio 2008. \nFormato e regolamento.\n52 membri UEFA: 16 posti disponibili per la fase finale. L' e la (in qualit\u00e0 di paesi ospitanti) sono qualificati direttamente.\nRimangono 50 squadre per 14 posti disponibili per la fase finale. Le qualificazioni si compongono di un solo turno: \nIn caso di parit\u00e0 di punti tra due o pi\u00f9 squadre di uno stesso gruppo, le posizioni in classifica verranno determinate prendendo in considerazione, nell'ordine, i seguenti criteri:\nSorteggio.\nPer la suddivisione delle squadre nelle urne per il sorteggio iniziale dei gruppi, \u00e8 stata considerata la posizione delle nazionali europee nella classifica UEFA, ovvero la media punti per gara disputata calcolata sui risultati ottenuti durante le qualificazioni al campionato europeo di calcio 2004 ed ai mondiali di calcio Germania 2006, spareggi di queste ultime esclusi. In caso di uguale media punti, si sono adottati i seguenti discriminanti:\n\u00c8 importante osservare che:\nDi seguito si riporta una tabella riassuntiva dei gironi di qualificazione. Sono segnate in verde le Nazionali qualificate, in rosso quelle escluse dalla competizione europea."}
{"id": "1401953", "revid": "1305772", "url": "https://it.wikipedia.org/wiki?curid=1401953", "title": "M\u0103d\u0103ras", "text": ""}
{"id": "1401955", "revid": "95034", "url": "https://it.wikipedia.org/wiki?curid=1401955", "title": "Torano di Carrara", "text": ""}
{"id": "1401956", "revid": "599013", "url": "https://it.wikipedia.org/wiki?curid=1401956", "title": "Pietroasa", "text": "Il toponimo Pietroasa pu\u00f2 riferirsi a diverse localit\u00e0 della Romania:"}
{"id": "1401957", "revid": "56818", "url": "https://it.wikipedia.org/wiki?curid=1401957", "title": "Melanippa", "text": ""}
{"id": "1401961", "revid": "767487", "url": "https://it.wikipedia.org/wiki?curid=1401961", "title": "Mikrotik", "text": "MikrotikLS, meglio conosciuta semplicemente con il marchio MikroTik, \u00e8 un'azienda lettone con sede a Riga, produttrice di apparati informatici di networking, in particolare router e apparati wireless, e nota nel mercato dell'hardware a basso costo e ad alta configurabilit\u00e0 dello strato firmware. I suoi prodotti sono infatti equipaggiati con firmware liberi, come RouterOS o alternative come OpenWrt, e costituiscono un'alternativa economica ai costosi router e ponti radio Ethernet e per questo motivo sono stati scelti in diversi progetti nei mercati dei paesi in via di sviluppo.\nOrigini.\nLa compagnia \u00e8 stata fondata nel 1995 con l'intento di emergere nel mercato wireless. Nel 2005 la societ\u00e0 ha raggiunto pi\u00f9 di 50 impiegati.\nLa produzione di hardware \u00e8 costituita dalla linea di prodotti RouterBOARD, schede modulari con funzioni di router o apparato wireless.\nNel 1997 l'azienda ha sviluppato il sistema operativo RouterOS, il primo software basato su tecnologia Linux che permette agli utenti di trasformare un normale PC in un router avanzato. Il sistema operativo \u00e8 licenziato con diversi livelli, che permettono diversi utilizzi del sistema. \u00c8 utilizzato in tutto il mondo da moltissimi wireless internet service provider per connettere utenti in banda non licenziata.\nNel 2002 la MikroTik ha cominciato a produrre anche hardware di rete, con il marchio RouterBOARD, che permettono, a basso costo, di implementare soluzioni di rete.\nNel 2013 l'azienda contava 144 persone.\nNel 2014 i proprietari della societ\u00e0 hanno annunciato il rinnovamento della storica Valsts Elektrotehnisk\u0101 Fabrika (VEF).\nProdotti.\nRouterOS.\nIl prodotto principale di MikroTik \u00e8 un sistema operativo basato sul kernel Linux, conosciuto come \"MikroTik RouterOS\". Installato su hardware proprietario della societ\u00e0 (serie RouterBOARD), o su computer di serie x86, trasforma il computer in una rete router e implementa diverse funzionalit\u00e0 aggiuntive, come ad esempio firewall, virtual private network (VPN) server e client, con caratteristiche come firewall, VPN server e client, bandwidth shaper, punto d'accesso wireless e molte altre caratteristiche di uso comune, come l'interconnessione delle reti. Il sistema \u00e8 anche in grado di servire come hotspot di un sistema captive portal.\nIl sistema operativo concesso in licenza \u00e8 in continuo aumento dei livelli di servizio, ognuno dei quali rilascia pi\u00f9 delle caratteristiche RouterOS disponibili. Un'applicazione MS Windows chiamato Winbox fornisce una interfaccia grafica per la configurazione e il monitoraggio di RouterOS, ma RouterOS permette anche l'accesso via FTP, Telnet e Secure Shell (SSH). Un'interfaccia di programmazione dell'applicazione \u00e8 disponibile per l'accesso diretto da applicazioni per la gestione e il monitoraggio.\nCaratteristiche.\nRouterOS supporta molte applicazioni utilizzate dai fornitori di servizi Internet, ad esempio OSPF, BGP, Multiprotocol Label Switching (VPLS / MPLS), OpenFlow. Il prodotto \u00e8 supportato da MikroTik attraverso un forum e un wiki, fornendo esempi assortiti e tematiche di configurazioni. RouterOS supporta Internet Protocol versione 4 (IPv4), cos\u00ec come Internet Protocol versione 6 (IPv6).\nIl software fornisce supporto per quasi tutte le interfacce di rete che il kernel Linux 2.6.16 supporti, salvo il wireless, dove le chipset Atheros e Prism sono l'unico hardware supportato, a partire dalla versione 3.x.\nRouterBOARD.\nL'azienda produce una serie di circuiti integrati, commercializzati con il nome \"RouterBOARD\", che tramite componenti accessori realizzano una piattaforma operativa hardware completa per RouterOS.\nLa linea RouterBOARD, combinato con RouterOS, \u00e8 commercializzato da piccoli e medi fornitori di servizi Internet wireless, che forniscono in genere l'accesso wireless a banda larga in aree remote. I prodotti includono pre-assemblati small office / home office (SOHO), i router wireless 802.11n MIMO e TDMA per uso interno ed esterno e anche i router in forma di circuiti stampati (PCB) per l'integrazione in soluzioni personalizzate. Inoltre, la linea RouterBOARD comprende una serie di adattatori wireless Mini PCI e PCI Express, supportando una vasta gamma di IEEE 802.11 protocolli, e progettato per essere utilizzato insieme alle schede router lineup.\nNonostante il fatto che le patch del kernel Linux sviluppate in-house necessarie per il supporto hardware non siano messi a disposizione del pubblico da MikroTik, molte schede RouterBOARD e le loro versioni sono ben supportate da firmware Linux-based di terze parti, in particolare OpenWrt.\nCloud Core Router.\nNel novembre 2012, MikroTik ha rilasciato l'unit\u00e0 integrata \"Cloud Core Router\", dedicata a fornitori di rete di medie dimensioni, per cercare di essere un'alternativa a buon prezzo agli altri marchi pi\u00f9 noti.\nDiffusione nei mercati in via di sviluppo.\nDiversi progetti di networking nei paesi in via di sviluppo hanno adottato i prodotti hardware o software MikroTik.\nNel 2004 \u00e8 stato avviato un progetto per la costruzione a basso costo di un'infrastruttura Internet nelle zone rurali del Mali. I router MikroTik ed i sistemi operativi sono stati scelti per il loro basso costo e flessibilit\u00e0, oltre al fatto che il sistema aveva gi\u00e0 \"una base di utenti considerevole in Mali\", e aveva una interfaccia utente considerato \"superiore ad altri prodotti\".\nNel progetto BoulSat di Ingegneria senza frontiere di Pisa, che ha fornito accesso Internet alla comunit\u00e0 di Boulsa in Burkina Faso a partire dal 2007, \u00e8 stato realizzato con tecnologie povere, tra cui la Routerboad, che sono state preferite alle tecnologie pi\u00f9 recenti a causa della maggiore stabilit\u00e0 e robustezza e grazie dell'uso di hardware e software aperto che hanno permesso di raggiungere sistemi molto solidi, a costi molto bassi e facili da gestire e sostenere per la comunit\u00e0 locale.\nNel 2008, in Brasile i router sono stati utilizzati per costruire le infrastrutture per la fornitura di accesso a Internet gratuito nell stato del Piau\u00ed. I router MikroTik sono anche molto diffusi nella Repubblica Ceca, in Serbia ed in Ungheria.\nInfine, nell'ambito del programma One Laptop Per Child, in Uruguay \u00e8 stata implementata una rete wireless scolastica a livello nazionale: circa 200.000 studenti uruguaiani hanno ricevuto un piccolo computer portatile con il quale si collegano ad hotspot MikroTik."}
{"id": "1401963", "revid": "465169", "url": "https://it.wikipedia.org/wiki?curid=1401963", "title": "Rock Urbano", "text": ""}
{"id": "1401964", "revid": "599013", "url": "https://it.wikipedia.org/wiki?curid=1401964", "title": "Remetea", "text": "Il toponimo Remetea pu\u00f2 riferirsi a diverse localit\u00e0 della Romania:"}
{"id": "1401966", "revid": "599013", "url": "https://it.wikipedia.org/wiki?curid=1401966", "title": "Ro\u0219ia", "text": ""}
{"id": "1401973", "revid": "339392", "url": "https://it.wikipedia.org/wiki?curid=1401973", "title": "Cocos Keeling Islands", "text": ""}
{"id": "1401974", "revid": "339392", "url": "https://it.wikipedia.org/wiki?curid=1401974", "title": "Cocos (Keeling) Islands", "text": ""}
{"id": "1401975", "revid": "1442080", "url": "https://it.wikipedia.org/wiki?curid=1401975", "title": "Stilgar", "text": "Stilgar \u00e8 un personaggio dei primi tre romanzi del \"Ciclo di Dune\" di Frank Herbert (\"Dune, Messia di Dune\" e \"I figli di Dune\"). In \"Dune\" Stilgar \u00e8 un capo Fremen, nativo del pianeta Arrakis.\nNel film \"Dune\" \u00e8 stato interpretato da Everett McGill, nella miniserie televisiva \"Dune il destino dell'universo\" da Uwe Ochsenknecht.\nNe \"Il preludio a Dune\".\nNe \"Il preludio a Dune\" (un prequel al ciclo originale scritto da Brian Herbert e Kevin J. Anderson sulla base del materiale lasciato dallo scrittore Frank Herbert) vengono descritti i dettagli dell'infanzia del personaggio.\nFin da piccolo Stilgar apprende le severe regole di sopravvivenza del suo popolo per poter sopravvivere al terribile ambiente desertico del suo mondo natio, come camminare a grandi distanze nel deserto, cavalcare i vermi giganti e l'arte del combattimento, al fine di difendersi dai soldati di Casa Harkonnen, che governano il pianeta per conto dell'Imperatore Padish\u00e0 dell'Universo Conosciuto.\nIl giovane Fremen viene un giorno salvato da Pardot Kynes insieme ad altri ragazzi da un gruppo di aggressori Harkonnen. A seguito di questo incontro, il dottor Kynes viene accettato come Umma, cio\u00e8 profeta, e Stilgar ne diviene fratello di sangue, secondo un antico rituale fremen.\nDevoto alle tradizioni e grande timorato di Dio, dopo aver affrontato le antichissime tradizioni del suo popolo diviene Naib, cio\u00e8 capo della propria trib\u00f9. Negli anni diviene uno dei capifremen pi\u00f9 carismatici, e attua azioni di guerriglia contro il presidio degli Harkonnen, corrompe gli agenti della Gilda spaziale per evitarne i satelliti su Arrakis e uccide perfino numerosi Sardaukar dell'Imperatore Shaddam IV.\nNel 10191 accetta di incontrare il nuovo governatore feudale di Arrakis, il duca Leto Atreides, del quale accetta l'amicizia negoziata tramite il suo capitano, Duncan Idaho.\nNel \"Ciclo di Dune\".\nQuando gli Harkonnen e i Sardaukar attaccano Arrakis con il consenso di Shaddam IV, il giovane Paul Atreides con la madre lady Jessica si rifugia presso la trib\u00f9 di Stilgar per sfuggire alla morte. Stilgar \u00e8 il Naib (capo) e li accetta nella propria trib\u00f9, insegnando a Paul tutti i segreti per sopravvivere al deserto e divenendo suo amico, mentre il giovane duca diviene il nuovo condottiero nella lotta contro l'Impero e gli Harkonnen, riunendo tutte le trib\u00f9 Fremen sotto il suo unico comando, rivelandosi come il messia delle profezie della Missionaria Protectiva inviata secoli prima dalle Bene Gesserit, nonch\u00e9 il loro Kwisatz Haderach.\nQuando Paul Muad'Dib diviene Imperatore dell'universo costringendo Shaddam IV al ritiro su Salusa Secundus, Stilgar diviene comandante supremo delle legioni dei Fremen, e in nome del suo signore porta su tutti i pianeti imperiali la Guerra Santa, il Jih\u0101d, con la quale semina morte e distruzione, imponendo il culto dell'Imperatore e del Dio che regna su Arrakis.\nAnni dopo la morte di Paul Atreides, Stilgar \u00e8 il protettore dei suoi figli gemelli, Ghanima e Leto."}
{"id": "1401976", "revid": "287204", "url": "https://it.wikipedia.org/wiki?curid=1401976", "title": "Sambata", "text": ""}
{"id": "1401978", "revid": "125270657", "url": "https://it.wikipedia.org/wiki?curid=1401978", "title": "Acquacoltura", "text": "Lacquacoltura, o acquicoltura, \u00e8 l'allevamento di organismi acquatici, principalmente pesci, crostacei e molluschi, ma anche la produzione di alghe, in ambienti confinati e controllati dall'uomo. A seconda del tipo di allevamento, questi ambienti vengono denominati: , valli da pesca, anche chiamate .\nDescrizione.\nL'acquacoltura si differenzia dalla pesca nel fatto che l'uomo non si limita ad attingere dagli stock naturali, ma crea le condizioni per un allevamento continuativo e controllato delle specie d'interesse.\nStoria.\nLa pratica dell'acquacoltura \u00e8 stata accertata fin da tempi molto antichi nell'economia di differenti civilt\u00e0; in un bassorilievo ritrovato nella tomba egizia di Aktihetep, risalente al 2500 a.C., \u00e8 ritratto un uomo intento a raccogliere tilapie da uno stagno. Nello stesso periodo fu praticata in Cina e Fan Li, nel 500 a.C., scrisse il primo trattato conosciuto riguardo a questa tipologia d'allevamento. In seguito Fenici, Etruschi e Romani si interessarono all'allevamento dei pesci; i Romani in particolare allevavano le murene e le anguille in apposite vasche sulla costa laziale, sulle isole dell'arcipelago Toscano (come l'Isola del Giglio, o Ponza) e nella costa del Monte Conero; nel 1\u00ba secolo a.C. Sergio Orata avvi\u00f2 un allevamento di ostriche nella localit\u00e0 di Baia, in Campania. In Europa divenne un fenomeno importante a partire dal Medioevo, per poi essere approfondito da Stephen Ludwig Jacobi nel 1741 che effettu\u00f2 la prima fecondazione artificiale su delle trote di fiume.\nSituazione odierna.\nL'acquacoltura costituisce oggi un settore economico molto importante della produzione alimentare: nel 2003 ha contribuito per circa il 31% (41,9 milioni di tonnellate) su un totale di circa 132,2 milioni di tonnellate di pesce pescato. La sua crescita nel mondo \u00e8 molto rapida, per molte specie oltre il 10% annuo, mentre al contrario il contributo della pesca tradizionale \u00e8 rimasto costante, se non in diminuzione nell'ultimo decennio.\nTra i prodotti da acquacoltura pi\u00f9 diffusi, troviamo: il salmone, la tilapia, il pangasio, la carpa, il pesce latte, la trota iridea, l'orata, il branzino o spigola, i peneidi o mazzancolle (\"Penaeus\" spp.). In un caso la produzione da acquacoltura ha sostituito completamente il prelievo dall'ambiente selvatico, infatti tutta la produzione legale di caviale (persistono tuttora fenomeni di bracconaggio in alcuni paesi) proviene esclusivamente dalla storionicoltura.\nTipi di acquacoltura.\nL'acquacoltura pu\u00f2 essere suddivisa in base alla densit\u00e0 di allevamento e in base all'ambiente in cui viene praticata.\nSuddivisione in base alla densit\u00e0 di allevamento.\nIn base al tipo di gestione e all'intensit\u00e0 dei flussi energetici coinvolti, l'acquacoltura viene principalmente suddivisa in acquacoltura estensiva, intensiva e iperintensiva.\nAcquacoltura estensiva.\nL'acquacoltura estensiva avviene quando l'allevamento \u00e8 in grandi estensioni d'acqua e i pesci si alimentano con le risorse naturali disponibili. L'uomo interviene soltanto inserendo esemplari giovani e controllando il flusso dell'acqua attraverso griglie installate; in questo modo, l'acquacoltura estensiva consente di conservare gli ecosistemi e il paesaggio delle zone umide costiere, delle lagune, degli stagni e dei laghi. Quando l'acquacoltura estensiva viene praticata nelle valli e nelle lagune costiere, anche dette \u201cvalli di pesca\u201d, prende il nome di \u201cvallicoltura\u201d, mentre quando viene praticata in stagni prende il nome di \u201cstagnicoltura\u201d. I pesci allevati con metodi estensivi presentano carni di qualit\u00e0 sostanzialmente equivalente a quelle degli animali selvatici.\nIn questo tipo di allevamento l'operatore si limita alla preparazione ottimale dei bacini destinati all'allevamento, controllando la natura e lo stato del loro fondo e degli argini, spesso aumentando la produttivit\u00e0 naturale degli stessi attraverso la concimazione preventiva. La semina del novellame, la pesca, la selezione e il controllo dello stato sanitario del pesce fanno parte della gestione, ma il pesce cresce in funzione della densit\u00e0 di allevamento (kg di pesce per ettaro di superficie del bacino) e delle condizioni ambientali (natura del fondale, latitudine ed esposizione alla luce).\nSono questi i parametri che determinano la produttivit\u00e0 primaria (produzione di biomassa vegetale fotosintetizzante, principalmente costituita da fitoplancton) e conseguentemente, tutta la catena trofica successiva (zooplancton e piccoli invertebrati). La fotosintesi delle microalghe, oltre a fornire indirettamente l'energia per la crescita degli animali allevati, produce l'ossigeno necessario alla respirazione dei pesci, riducendo contestualmente il biossido di carbonio e l'ammoniaca prodotti dagli stessi. Si tratta quindi di un sistema ambientale chiuso, con un minimo apporto di acqua necessario a compensare l'evaporazione e totalmente privo di impatti sull'ambiente (se si esclude l'intervento necessario alla creazione dei bacini che purtroppo \u00e8 risultato comunque devastante in particolari ecosistemi quale quello delle mangrovie).\nFrequentemente nell'acquacoltura estensiva vengono allevate nello stesso ambiente pi\u00f9 specie, con abitudini alimentari diverse, situazione definita \"policoltura\". Questo permette un miglior sfruttamento energetico delle risorse trofiche e un miglioramento della produttivit\u00e0 del sistema.\nAcquacoltura intensiva.\nNellacquacoltura intensiva, la densit\u00e0 di allevamento viene incrementata oltre la naturale produttivit\u00e0 del bacino di allevamento mediante la somministrazione di alimenti naturali (pesce o cereali) o di mangimi formulati. Viene apportato un ricambio idrico costante che dipende dalla densit\u00e0 di allevamento e dalla quantit\u00e0 di alimenti somministrati. Nei casi meno intensivi, per mantenere un habitat stabile e per controllare la temperatura, \u00e8 sufficiente fornire un ricambio idrico modesto (sistema \"semi-corrente\"); in altri \u00e8 necessario un flusso pi\u00f9 elevato per garantire l'asportazione costante delle deiezioni e dei cataboliti azotati. In questo modo gli impatti della produzione vengono trasferiti all'esterno dei bacini di allevamento e devono essere opportunamente attenuati prima che i reflui vengano versati nell'ambiente.\nAcquacoltura iperintensiva.\nNellacquacoltura iperintensiva la densit\u00e0 di allevamento e la quantit\u00e0 di alimenti richiedono un continuo rinnovo dell'acqua con flussi tali da evitare la sedimentazione di solidi (\"sistema corrente\" o \"raceways\"). Nonostante l'apporto di ossigeno disciolto nell'acqua, \u00e8 necessario controllarne il livello mediante erogazione diretta e monitoraggio continuo. Generalmente in questo tipo di allevamento vengono controllati molti parametri ambientali (temperatura, ossigeno, illuminazione, pH, salinit\u00e0, ammoniaca) e i mangimi sono sempre formulati. L'impatto ambientale di questo tipo di allevamento dipende da molte variabili tra le quali il tipo di gestione, la specie allevata e la tecnologia dell'impianto produttivo.\nIl sistema a ricircolo, noto nella letteratura tecnica internazionale come RAS (Recirculated Aquaculture System) \u00e8 il tipo di impianto pi\u00f9 recente utilizzato nell'acquacoltura iperintensiva. In questi impianti l'acqua pu\u00f2 essere sottoposta a diversi tipi di trattamento: meccanico, biologico, termico, riequilibrio gassoso, riequilibrio chimico e abbattimento batterico, ma il cuore basilare del sistema \u00e8 rappresentato dal biofiltro. Questo \u00e8 costituito da un sistema in grado di fornire, in uno spazio piuttosto contenuto, enormi superfici disponibili per l'attecchimento dei batteri Nitrosomonas e Nitrobacter che trasformano l'ammoniaca escreta dal pesce in nitrati, forma chimica dell'azoto meno tossica per il pesce. L'utilizzo di batteri denitrificanti, in presenza di una fonte di carbonio organico, consente l'eliminazione anche dei nitrati sotto forma di azoto gassoso. Questo approccio, che riproduce in spazi ridotti i processi naturali tipici dell'ambiente naturale, permette un notevole risparmio idrico, una riduzione delle emissioni azotate nell'ambiente esterno, ma comporta generalmente un peggioramento della qualit\u00e0 organolettica del prodotto allevato a causa di composti organici liposolubili liberati da organismi presenti nel sistema.\nQuesti composti possono essere avere marcate propriet\u00e0 sensoriali e concentrandosi nel pesce gli conferiscono difetti organolettici caratteristici (quali sentori di acqua stagnante o di fango). Grazie all'elevato grado di controllo su molti parametri ambientali e soprattutto sugli agenti patogeni, \u00e8 particolarmente utilizzato per l'allestimento di avannotterie, strutture dedicate all'allevamento degli stadi giovanili dei pesci (avannotti), specialmente quando questi necessitano di particolari condizioni termiche o di qualit\u00e0 dell'acqua.\nUn tipo di approccio che ha una lunga tradizione in Asia, ma che costituisce oggi un moderno campo di sperimentazione, \u00e8 quello del sistema integrato noto nella letteratura scientifica come IMTA (Integrated Multi-Trophic Aquaculture). Il concetto generale \u00e8 quello di allevare e coltivare specie animali e vegetali diverse, utilizzando per la loro crescita parte delle perdite energetiche dovute alla produzione di ognuna di esse. Per esempio, le deiezioni e le escrezioni animali possono essere utilizzate per produrre piante o alghe e queste possono essere utilizzate come foraggio per altri animali. Questo tipo di approccio \u00e8 particolarmente studiato dalla FAO per incrementare la disponibilit\u00e0 di cibo in aree sottosviluppate. Una declinazione particolare dell\u2019approccio IMTA \u00e8 lacquaponica (contrazione del termine acquacoltura con idroponica) nella quale, all\u2019interno di un RAS, la funzione di captare l\u2019azoto (in forma di nitrati) dal sistema \u00e8 affidato ad una produzione vegetale con valore commerciale.\nSuddivisione in base all'ambiente.\nIn base al tipo di ambiente nel quale l'acquacoltura viene esercitata, vengono solitamente distinte la maricoltura (di acqua salata), dall'acquacoltura continentale di acqua calda e da quella continentale di acqua fredda.\nMaricoltura.\nLa maricoltura pu\u00f2 essere esercitata in impianti di gabbie galleggianti o in impianti costieri a terra. Questi ultimi possono essere di tipo estensivo, generalmente in ambienti lagunari (vallicoltura) o intensivo e organizzati in vasche con ricambio idrico forzato. A seconda della distanza dalla costa e dal grado di riparo che questa pu\u00f2 fornire alle gabbie dall'impatto delle onde e dal vento, si distinguono impianti in gabbie galleggianti offshore o inshore. I primi presentano maggiori difficolt\u00e0 di gestione e strutture pi\u00f9 costose, ma normalmente essendo situati al largo in acque profonde e soggette a forti correnti, non presentano problemi di accumulo di inquinanti sul fondale o deleteri fenomeni di ombreggiamento sullo stesso e conseguente riduzione della possibilit\u00e0 di crescita delle fanerogame marine. Gli impianti inshore (o sottocosta) richiederebbero un'attenta valutazione degli impatti ambientali prima dell'installazione, questi dipendono principalmente dalla profondit\u00e0 dell'acqua, dalle correnti e dai venti dominanti, dalla superficie delle gabbie, dalla distanza tra di esse e dalla quantit\u00e0 di mangime somministrata al pesce. Va attentamente considerato anche l'impatto sulla navigazione e sul turismo locale, ma uno dei problemi pi\u00f9 contestati agli impianti in gabbie sono la possibilit\u00e0 di fughe di pesce allevato e il conseguente rischio di riduzione della variabilit\u00e0 genetica delle popolazioni ittiche selvatiche. Questi eventi risultano particolarmente deleteri nel caso in cui vengano allevate specie alloctone (esotiche).\nIn Norvegia le licenze per l'installazione degli impianti sottocosta, tipicamente all'interno dei fiordi, prevedono il periodico spostamento dell'impianto per consentire all'ambiente il naturale recupero dell'equilibrio ecologico iniziale. Le produzioni pi\u00f9 importanti da gabbie galleggianti sono costituite da salmone (in Norvegia, Scozia, Cile e Canada), dalle specie marine mediterranee, soprattutto orata e spigola e da quelle giapponesi. Particolarmente in Asia, l'allevamento in gabbie galleggianti viene anche utilizzato in laghi e fiumi d'acqua dolce per produrre, ad esempio, tilapia o pangasio.\nAcqua fredda.\nLacquacoltura di acqua fredda si dedica all'allevamento di salmonidi e a specie che richiedono temperature inferiori a 16\u00a0\u00b0C.\nAcqua calda.\nLacquacoltura di acqua calda riguarda l'allevamento dei ciprinidi (es. carpa e tinca), di varie specie di pescegatto, dell'anguilla, del persico spigola e in genere di tutte le specie che crescono meglio con temperature superiori a 24\u00a0\u00b0C.\nVengono allevate anche specie considerate d'acqua temperata che presentano un optimum termico attorno ai 20\u00a0\u00b0C, di questo gruppo tipicamente fanno parte tutte le specie di storioni (famiglia Acipenseridae), che costituiscono l'oggetto produttivo della storionicoltura finalizzata principalmente alla carne e al caviale, ma anche al ripopolamento in aree naturali.\nBivalvicoltura.\n\u00c8 considerata forma di acquacoltura anche la bivalvicoltura nella quale l'intervento dell'uomo \u00e8 solitamente limitato a fornire un supporto meccanico adatto all'attecchimento degli organismi acquatici, per facilitarne lo sviluppo e il prelievo finale. Infatti nella produzione dei molluschi bivalvi, le fasi di ingrasso sono generalmente affidate alla disponibilit\u00e0 trofica dell'ambiente naturale. Il \"seme\", cio\u00e8 il materiale pi\u00f9 giovane da avviare all'ingrasso, \u00e8 pi\u00f9 frequentemente prelevato dal mare, ma in alcuni casi pu\u00f2 essere prodotto artificialmente in appositi centri di riproduzione chiamati \"schiuditoi\". In queste strutture vengono prodotte grandi quantit\u00e0 di microalghe necessarie all'alimentazione dei bivalvi, fino al raggiungimento della dimensione adatta alla messa a dimora definitiva.\nControversie.\nAlcuni scienziati e organizzazioni no-profit (quali Slowfood e Greenpeace) contestano alcuni aspetti dell'acquacoltura, soprattutto di quella iperintensiva, che ricalcano sostanzialmente le problematiche degli allevamenti industriali intensivi: sovraffollamanto di animali, focolai di agenti patogeni che si trasmettono ai selvatici, eccesso di deiezioni che modificano l'ecosistema, provocando danni ambientali e il mancato rispetto dei diritti degli animali.\nAspetti positivi.\nTuttavia, proprio per motivi ambientali e di sostenibilit\u00e0, la FAO indica l'acquacoltura come una fondamentale opportunit\u00e0 per fornire risorse alimentari alla popolazione mondiale, soprattutto per una maggiore diversificazione della dieta, non solo a beneficio dei paesi pi\u00f9 poveri, ma anche per sostenere i consumi dei paesi occidentali, in considerazione della costante riduzione degli stock ittici naturali. Altri aspetti interessanti del prodotto proveniente da acquacoltura sono la rintracciabilit\u00e0 e la sua sicurezza alimentare, soprattutto per quanto riguarda il rischio di bioaccumulo di alcuni contaminanti ambientali quali i metalli pesanti, i PCB e le diossine, che tendono a concentrarsi attraverso la catena alimentare acquatica, particolarmente nelle specie ittiche bentoniche e pelagiche di grandi dimensioni quali ad esempio i tonni, i pesci spada, la rana pescatrice, alcuni squali e razze."}
{"id": "1401980", "revid": "599013", "url": "https://it.wikipedia.org/wiki?curid=1401980", "title": "S\u00e2nmartin", "text": "Il toponimo S\u00e2nmartin pu\u00f2 riferirsi a diverse localit\u00e0 della Romania:"}
{"id": "1401984", "revid": "287204", "url": "https://it.wikipedia.org/wiki?curid=1401984", "title": "Qualificazioni al campionato europeo di calcio 2008 - Gruppo A", "text": "Incontri.\nLe gare previste l'8 ed il 12 settembre 2007 fra ed non sono state disputate."}
{"id": "1401986", "revid": "599013", "url": "https://it.wikipedia.org/wiki?curid=1401986", "title": "S\u00e2nnicolau", "text": "Il toponimo S\u00e2nnicolau pu\u00f2 riferirsi a diverse localit\u00e0 della Romania:"}
{"id": "1401987", "revid": "124768906", "url": "https://it.wikipedia.org/wiki?curid=1401987", "title": "La lontananza/Ti amo, amo te", "text": "La lontananza/Ti amo, amo te \u00e8 un singolo di Domenico Modugno.\nIl disco.\nSi tratta di uno dei singoli pi\u00f9 conosciuti di Modugno, con due canzoni che ebbero molto successo, e che fu pubblicato anche in alcune edizioni estere. Il testo di \"La lontananza\" \u00e8 stato scritto da Modugno insieme a Enrica Bonaccorti, che il cantautore aveva conosciuto l'anno precedente durante l'allestimento dello spettacolo teatrale \"Mi \u00e8 caduta una ragazza nel piatto\".\nEcco come Modugno parla della canzone:\nLa canzone fu presentata dall'autore al Cantagiro 1970 e sanc\u00ec il ritorno del cantautore al primo posto in hit-parade (posizione che non aveva pi\u00f9 raggiunto dal 1966). Nel 1972 fu anche inserita nella colonna sonora del film \"Il maschio ruspante\", in cui recitava la Bonaccorti.\n\"La lontananza\" \u00e8 stata anche incisa da Mina nel 2001 nel suo album-tributo al cantautore \"Sconcerto\", con un arrangiamento dalle influenze sudamericane. Il testo di \"Ti amo, amo te\" invece \u00e8 stato scritto da Mogol ed \u00e8 anche reperibile nel cofanetto di 3 CD \"Le storie di Mogol\" (ma con titolo errato: \"Io ti amo, amo te\"); la musica \u00e8 frutto della collaborazione tra Modugno e il maestro Elio Isola. Entrambi i brani sono poi stati inseriti in \"Tutto Modugno\" e sono quindi stati ristampati in CD.\nCover.\nP\u00e1l Sz\u00e9csi ha cantato la versione ungherese con il titolo \"A T\u00e1voll\u00e9t\" nel 1971.\nHerv\u00e9 Vilard ha cantato \"Pour toi ce n'\u00e9tait rien\", versione francese de \"La lontananza\" nel 1973.\nSempre nel 1973 Fausto Cigliano canta \"La lontananza\" accompagnandosi con la sua chitarra, cover inserita nella doppia compilation \"Piccola storia della canzone italiana\" edita da RAI Radiotelevisione Italiana.\nEmma ha realizzato una cover de \"La lontananza\" inserita nell'album \"A me piace cos\u00ec\" del 2010 e nella raccolta del 2011 \"Radio Italia - Mi piace\"."}
{"id": "1401988", "revid": "62898", "url": "https://it.wikipedia.org/wiki?curid=1401988", "title": "G++", "text": ""}
{"id": "1401990", "revid": "599013", "url": "https://it.wikipedia.org/wiki?curid=1401990", "title": "\u0218imian", "text": "Il toponimo \u015eimian pu\u00f2 riferirsi a diverse localit\u00e0 della Romania:"}
{"id": "1401991", "revid": "11780647", "url": "https://it.wikipedia.org/wiki?curid=1401991", "title": "Lingue arabe", "text": ""}
{"id": "1401996", "revid": "1347902", "url": "https://it.wikipedia.org/wiki?curid=1401996", "title": "Universit\u00e0 statale di San Pietroburgo", "text": "L'Universit\u00e0 statale di San Pietroburgo (), nota durante il periodo sovietico come Universit\u00e0 statale di Leningrado, fu fondata nel 1724 ed \u00e8 la pi\u00f9 antica universit\u00e0 della Russia.\nStoria.\nFondata nel 1724 su ordine dello zar Pietro I di Russia.\nDal 1819 la sede principale dell'universit\u00e0 si trova nell'edificio dei \"Dodici collegi\", costruito dall'architetto ticinese Trezzini, e destinato nel XVIII secolo alla disposizione degli organi statali supremi: il senato, il sinodo ed i collegi. Altre sedi dell'universit\u00e0 trovano posto in pi\u00f9 di duecento edifici situati tra San Pietroburgo, soprattutto sull'isola Vasil'ievskij, e Peterhof, la maggior parte dei quali sono monumenti storici.\nRettori.\nNel 1747, divent\u00f2 primo rettore \u2013 prima questa carica non esisteva \u2013 lo storico ed etnografo Acc. G. F. Miller. Nel 1750 fu il suo allievo e scienziato Krasheninikov a succedergli. Dal 1758 al 1765 l'ateneo fu diretto dallo scienziato-enciclopedista russo Lomonosov, mentre all'inizio degli anni 1990, a ricoprire la carica di rettore fu Ludmila Verbitskaja."}
{"id": "1401999", "revid": "28592", "url": "https://it.wikipedia.org/wiki?curid=1401999", "title": "Universit\u00e0 di Leningrado", "text": ""}
{"id": "1402007", "revid": "28592", "url": "https://it.wikipedia.org/wiki?curid=1402007", "title": "Collegio dei dodici", "text": ""}
{"id": "1402008", "revid": "28592", "url": "https://it.wikipedia.org/wiki?curid=1402008", "title": "Universit\u00e0 di San Pietroburgo", "text": ""}
{"id": "1402011", "revid": "57342", "url": "https://it.wikipedia.org/wiki?curid=1402011", "title": "BAFTA alla migliore sceneggiatura non originale", "text": "Il BAFTA alla migliore sceneggiatura non originale \u00e8 un premio annuale, promosso dal BAFTA a partire dal 1984, sezione del precedente BAFTA alla migliore sceneggiatura, nato nel 1969, che venne suddiviso a partire da quell'anno in:"}
{"id": "1402012", "revid": "322321", "url": "https://it.wikipedia.org/wiki?curid=1402012", "title": "Landolfo di Vergiate", "text": "\u00c8 stato vescovo di Asti tra il 1130 ed il 1132.\nBiografia.\nStudi\u00f2 a Pavia presso il monastero di San Pietro in ciel d'oro.Venne ordinato sacerdote ed in seguito fu eletto a Milano prima canonico della cattedrale ed in seguito prevosto di San Nazaro di Milano.\nNel 1100 segu\u00ec l'arcivescovo di Milano Anselmo (1097-1101) per una spedizione militare in Terra Santa ordinata da papa Urbano II.\nIn uno scontro con l'esercito ottomano, l'esercito crociato dovette ripiegare a Costantinopoli.Qui, il 20 settembre del 1101, l'arcivescovo mor\u00ec in seguito alle ferite riportate nella battaglia.Landolf\u00f2 fece ritorno a Roma per riferire al papa (nel frattempo era stato eletto Pasquale II) l'accaduto.\n\u00c8 probabile che proprio durante la sua permanenza a Roma nel 1130 sia stato consacrato vescovo di Asti.\nLa data della morte di Landolfo \u00e8 controversa. Si pensa che possa essere tra il 1132 ed il 1134, anno in cui, compare ad Asti gi\u00e0 il nuovo vescovo Ottone IV in un documento ufficiale.\nIl corpo di Landolfo, dopo la met\u00e0 del XV secolo, fu tumulato nell'altare della cappella di Sant'Agnese attigua alla cattedrale di Asti.\nL'operato.\nVisti i trascorsi in Terra Santa del vescovo Landolfo, egli si adoper\u00f2 per sviluppare il culto del Santo Sepolcro di Gerusalemme in terra astigiana.\n\u00c8 infatti di questo periodo la costruzione nella primitiva Chiesa di San Pietro in Consavia della \"rotonda\", un edificio che riprende le linee architettoniche della chiesa del Santo Sepolcro.\nInoltre si prodig\u00f2 per l'accoglienza ad Asti degli Ordini ospitalieri.\nLandolfo, durante il suo breve episcopato, si concentr\u00f2 anche sulla crescita e lo sviluppo del monastero di Sant'Anastasio, da sempre prediletto dai vescovi astigiani.\nLa forte personalit\u00e0 di Landolfo, riusc\u00ec a far superare in maniera definitiva i contrasti religiosi dovuti alla opposizione del clero anti-gregoriano, che a quel tempo attanagliavano la chiesa cattolica.\nNon a caso san Bernardo, inser\u00ec Landolfo tra i vescovi pi\u00f9 capaci e pi\u00f9 illuminati del periodo."}
{"id": "1402014", "revid": "599013", "url": "https://it.wikipedia.org/wiki?curid=1402014", "title": "Vadu", "text": "Il toponimo Vadu (dal romeno \"Vad\", guado), pu\u00f2 riferirsi a diverse localit\u00e0 della Romania:"}
{"id": "1402022", "revid": "486946", "url": "https://it.wikipedia.org/wiki?curid=1402022", "title": "Chiave a brugola", "text": ""}
{"id": "1402024", "revid": "110531507", "url": "https://it.wikipedia.org/wiki?curid=1402024", "title": "Ermanno Comuzio", "text": "Biografia.\nInizia a scrivere recensioni poco dopo la met\u00e0 degli anni '40 per la rivista \"Hollywood\". In seguito \u00e8 titolare della rubrica cinematografica e teatrale del Giornale di Bergamo, ha collaborato a diverse riviste tra cui \"Sipario\", \"Cineforum\", \"Cinematografo\", \"Carte di Cinema\" e ha curato voci per Filmlexicon, l'Enciclopedia dello Spettacolo e l'Enciclopedia Italiana Treccani.\nTra le sue numerose pubblicazioni, le monografie su George Cukor, Raoul Walsh, King Vidor (tutte e tre per Il Castoro), Mark Sandrich (Lindau), Erich von Stroheim (Gremese), e soprattutto, frutto della sua passione combinata per la musica e il cinema, il \"Dizionario ragionato dei musicisti cinematografici\" e il \"Dizionario ragionato dei compositori cinematografici\", \"Film Music Lexicon\" (Amm. Prov. Di Pavia), \"Colonna Sonora\" (in prima edizione per Il Formichiere, e poi, ampliato e aggiornato, per l'Ente dello Spettacolo), e i tre volumi in cofanetto con dvd \"Musicisti per lo schermo\" (Ente dello Spettacolo).\nHa pubblicato anche saggi sulla storia del teatro in Italia e nella provincia bergamasca.\nHa partecipato pi\u00f9 volte in veste di giurato al concorso internazionale di musiche per film \"Mario Nascimbene\", \u00e8 stato presidente di giuria al festival \"Roseto opera prima\" e giurato al film festival del Garda."}
{"id": "1402025", "revid": "484362", "url": "https://it.wikipedia.org/wiki?curid=1402025", "title": "Massacro di Khaibakh", "text": "Il massacro di Khaibakh fu una esecuzione di massa della popolazione etnica cecena a Khaibakh, nella parte montagnosa della Cecenia da parte di forze sovietiche sotto il comando del colonnello del NKVD Mikhail Gveshiani. \nIl massacro ebbe luogo nel febbraio del 1944 durante l'\"Operazione Lentil\" (la deportazione in massa nel Kazakistan). Furono evacuati gli abitanti di 130 villaggi."}
{"id": "1402026", "revid": "709565", "url": "https://it.wikipedia.org/wiki?curid=1402026", "title": "Giampaolo Simi", "text": "Biografia.\nGiampaolo Simi \u00e8 nato a Viareggio nel 1965, dove ha frequentato il liceo classico Giosu\u00e8 Carducci.\nLa popolarit\u00e0 \u00e8 arrivata con i romanzi pubblicati per la Memoria di Sellerio (\"Cosa resta di noi\", \"La ragazza sbagliata\" e \"Come una famiglia\"), ma la sua attivit\u00e0 \u00e8 iniziata nel 1997, quando \"Il buio sotto la candela\" ha vinto il \"premio Nino Savarese\". In seguito \"Direttissimi altrove\" e \"Tutto o Nulla\" (2001) sono arrivati in finale al premio Scerbanenco. \"Rosa Elettrica\" (2007) \u00e8 stato fra i romanzi finalisti del Premio Fedeli.\n\u00c8 fra gli autori italiani pubblicati in Francia nella \"S\u00e9rie Noire\" di Gallimard.\n\u00c8 presente in numerose antologie come \u201cHistory &amp; Mistery\" (Piemme), \"Il ritorno del Duca\" (Garzanti) e \u201cCrimini italiani\u201d (Einaudi).\nCollabora con i quotidiano \"Il Tirreno\", \"La Repubblica\" e con il sito \u201cGiudizio Universale\". \u00c8 stato consulente tecnico del Premio Camaiore di Letteratura Gialla dal 2003 al 2013.\nNel 2010 ha ricevuto a Maniago il Premio alla carriera \"Lama e Trama\". Nel giugno 2012 \u00e8 uscito per E/O il romanzo \"La notte alle mie spalle\" (Premio Pea 2013, menzione speciale Premio Gelmi di Caporiacco 2013). \nNel dicembre 2015 ha vinto il \"Premio Scerbanenco \u2013 La Stampa\" con \"Cosa resta di noi\" (Sellerio), assegnato al Noir In Festival di Courmayeur (link)\nNel maggio 2018 ha vinto il \"Premio Letterario Chianti\" con \"La ragazza sbagliata\" (Sellerio).\nCinema e tv\nHa collaborato come soggettista e sceneggiatore alla serie tv RIS (quinta stagione), e alle tre stagioni di RIS Roma.\nDal suo racconto \u201cLuce del Nord\u201d ha scritto, insieme allo sceneggiatore Vittorino Testa, il tv movie omonimo, girato da Stefano Sollima.\nSempre assieme a Vittorio Testa, \u00e8 creatore della serie tv \"Nero a met\u00e0\", andata in onda dal 19 novembre 2018 su Raiuno, con protagonista Claudio Amendola e per la regia di Marco Pontecorvo.\nAssieme alla regista Wilma Labate ha scritto il soggetto del documentario \"Arrivederci Saigon\", presentato alla 75\u00aa Mostra Internazionale del Cinema di Venezia."}
{"id": "1402032", "revid": "345405", "url": "https://it.wikipedia.org/wiki?curid=1402032", "title": "Vii\u0219oara", "text": "Il toponimo Vii\u0219oara pu\u00f2 riferirsi a diverse localit\u00e0:"}
{"id": "1402034", "revid": "63945", "url": "https://it.wikipedia.org/wiki?curid=1402034", "title": "Sigarette", "text": ""}
{"id": "1402036", "revid": "486946", "url": "https://it.wikipedia.org/wiki?curid=1402036", "title": "Pentiti", "text": ""}
{"id": "1402037", "revid": "819508", "url": "https://it.wikipedia.org/wiki?curid=1402037", "title": "Pico (editor)", "text": "Pico (acronimo di Pine composer) \u00e8 un editor di testo per sistemi operativi Unix-like, componente del client email Pine. \nDescrizione.\n\u00c8 un editor molto semplice, che offre impaginazione, copia/incolla, e un controllore di sintassi.\nPico non supporta la gestione contemporanea di pi\u00f9 file, e di conseguenza non permette la copia del testo da un file all'altro o la ricerca di testo attraverso pi\u00f9 file. Supporta tuttavia la sostituzione di stringhe di testo all'interno di un singolo file. Pico supporta ricerca e sostituzione tramite la combinazione di caratteri ctrl+w seguito da ctrl+r.\nPico non \u00e8 generalmente usato dai nuovi utenti Unix, ma molti utenti pi\u00f9 esperti continuano a compilare mail e testi usando questo editor. La sua interfaccia \u00e8 molto simile a quella incontrata in altri ambienti, come nel caso del blocco note di Windows.\nIn confronto, i pi\u00f9 potenti editori di testo di Unix, come vi ed Emacs forniscono praticamente tutte le potenzialit\u00e0 richieste ad un processore testuale, inclusa la ricerca e la sostituzione tramite espressioni regolari, gestione contemporanea di pi\u00f9 file, e molto altro. A primo impatto risultano per\u00f2 pi\u00f9 difficili da gestire, quindi Pico \u00e8 adatto per i novizi. Sfortunatamente, Pico ha per direttiva predefinita la gestione automatica del word-wrapping, che pu\u00f2 creare non pochi problemi nella gestione dei paragrafi, delle nuove linee e nella creazione di file sorgente con indentazione.\nLicenza.\nLa licenza di Pico fu la causa dello sviluppo, da parte del progetto GNU, di un editor clone chiamato Nano. Con tale licenza non poteva infatti essere considerato software libero, a causa di limitazioni poco chiare sulla redistribuzione del programma. Per questo motivo non venne incluso in diverse distribuzioni Linux.\nLe versioni pi\u00f9 recenti di Pico incluse in Alpine sono rilasciate sotto licenza Apache."}
{"id": "1402040", "revid": "599013", "url": "https://it.wikipedia.org/wiki?curid=1402040", "title": "Nucet", "text": "Il toponimo Nucet pu\u00f2 riferirsi a diverse localit\u00e0 della Romania:"}
{"id": "1402043", "revid": "125170650", "url": "https://it.wikipedia.org/wiki?curid=1402043", "title": "Spettro di Seta", "text": "Spettro di Seta (\"Silk Spectre\") \u00e8 il nome condiviso da due supereroine (madre e figlia) che sono personaggi principali nella serie fumettistica \"Watchmen\" di Alan Moore, e pubblicata dalla DC Comics.\nEsse sono versioni modificate del personaggio Nightshade della Charlton Comics; tuttavia Alan Moore ha dichiarato che trovava Nightshade \"noiosa\", e che Spettro di Seta \u00e8 stata modellata su personaggi pi\u00f9 sexy come Phantom Lady, Black Canary e la Vedova Nera (ed \u00e8 da notare il fatto che anche Black Canary sia un alias condiviso da una madre e sua figlia).\nBiografia del personaggio.\nSally Jupiter.\nLa prima Spettro di Seta fu Sally Jupiter (il suo cognome reale era \"Juspeczyk\"; lei sperava di nascondere le sue origini polacche), una cameriera dai capelli rossi e ricci ed una danzatrice burlesque, che entr\u00f2 in azione nel 1938 circa, quando aveva solo 18 anni. \u00c8 e fu testarda, ed ha sempre cercato il meglio per s\u00e9 e per Laurie: ai suoi tempi, fu un sex symbol che riusc\u00ec a prender cura di s\u00e9 e di sua figlia con le sue forze. Fondamentalmente fu una pin-up in versione eroina d'azione e, anche nella vecchiaia, sembr\u00f2 orgogliosa del suo status di sex symbol, apprezzando l'attenzione maschile a giudicare dalla sua carriera di ballerina e dalla sua reazione quando apprese di una bibbia di Tijuana che era basata su di lei, cosa che incontr\u00f2 la disapprovazione della figlia.\nVenne presto invitata da Capitan Metropolis ad unirsi ai Minutemen, un gruppo di supereroi in costume. Il 2 ottobre del 1940, dopo una riunione dei Minutemen, venne aggredita sessualmente da Edward Blake, alias il Comico, che era di circa tre anni pi\u00f9 giovane di lei e che sembrava incline a flirtare con lei prima del tentato stupro. Venne fermato dal compagno di squadra Giustizia Mascherata, che lo picchi\u00f2 duramente, ma l'evento ebbe un impatto profondo sulla vita di Sally; il suo agente, Laurece Schexnayder, la convinse a non denunciare il Comico per paura di danneggiare l'immagine del gruppo.\nPi\u00f9 celebrit\u00e0 che vigilante, Spettro di Seta forn\u00ec la copertura all'omosessualit\u00e0 di Giustizia Mascherata, fingendosi la sua affascinante ragazza (forse era il suo modo di ringraziarlo per essere intervenuto quando il Comico la attacc\u00f2). In un'intervista ammise che non gli piaceva molto Silhouette, vero nome Ursula Zandt, che la infastidiva costantemente per le sue origini polacche, ma in seguito si dichiar\u00f2 dispiaciuta del fatto che lei fosse stata espulsa dal gruppo solamente perch\u00e9 era lesbica, soprattutto dal momento che c'erano uomini che erano gay nel gruppo (sebbene non li identifichi).\nNel 1951 Sally si ritir\u00f2 dalla lotta al crimine e si spos\u00f2 con il suo agente, Laurence Schexnayder, mentre rest\u00f2 in contatto con Hollis Mason (Gufo Notturno I) e Nelson Gardner (Capitan Metropolis). Nel 1957 diede alla luce sua figlia Laurel Jane, conosciuta da tutti come Laurie: era noto per\u00f2 ad entrambi i genitori che Laurie non era figlia di Laurence, ma del Comico, avuta da un secondo incontro con Sally. Ci\u00f2 port\u00f2 dissidi nella famiglia, portando la coppia al divorzio nel 1960.\nAnche se non viene esplicitamente dichiarato, \u00e8 chiaro che il secondo incontro sessuale di Sally con il Comico fosse consensuale, e che, nonostante tutto, provava dei sentimenti per lui. \u00c8 possibile che qualcosa della personalit\u00e0 brutale e orientata all'azione del Comico interess\u00f2 il lato pi\u00f9 oscuro e passionale di Sally, ma le ragioni non vengono mai spiegate chiaramente nella storia, dato che \u00e8 molto probabilmente un'estensione dell'ambiguit\u00e0 morale che Moore d\u00e0 ai suoi personaggi (sebbene persone che soffrono di traumi emozionali siano note per reagire ad essi in modi insoliti).\nLaurie Juspeczyk.\nSally spinse sua figlia nel mondo della lotta al crimine. Laurie Juspeczyk non aveva particolare interesse nel diventare l'erede di sua madre, ma assecond\u00f2 Sally comunque; crescendo, la bruna Laurie seppe che Laurence Schexnayder non era il suo vero padre, e credette sempre, sbagliando, che il suo vero padre fosse Giustizia Mascherata. Laurie Juspeczyk \u00e8 una donna di pensiero liberale e \"moderna\". \u00c8 franca nei suoi interessi femministi ed umanitari ed \u00e8 una lottatrice abbastanza in forma, e, all'inizio della storia, viene mostrata la sua difficile relazione con la madre.\nGuidata dai ricordi del suo passato, Sally cerc\u00f2 di evitare che Laurie venisse a conoscenza di alcuni dei momenti pi\u00f9 duri nella vita di combattente del crimine: ad esempio, non le permise di leggere l'autobiografia di Hollis Mason (Gufo Notturno I) \"Sotto la maschera\" (che narrava anche del tentato stupro del Comico ai danni di Sally, una cosa di cui Laurie non sapeva nulla). Sally ag\u00ec come un'agente per la figlia, accompagnandola all'incontro dei \"Watchmen\" in una limousine e aspettando fuori che finisse. Dopo che l'incontro fin\u00ec, Laurie incontr\u00f2 il Comico di fuori: questi comment\u00f2 e si compliment\u00f2 con lei per essere l'immagine sputata di sua madre, ma la loro conversazione si interruppe poco dopo per opera di un'infuriata Sally Jupiter.\nLaurie not\u00f2 che il Comico sembr\u00f2 triste mentre le vedeva andare via, e si sent\u00ec dispiaciuta nei suoi confronti. Ritornando a casa in macchina Sally raccont\u00f2 alla figlia della sua storia con il Comico (ma non le disse che lui era suo padre). Disgustata e profondamente amareggiata per la pena di sua madre, Laurie non dimentic\u00f2 mai il Comico per le sue azioni, nonostante sembr\u00f2 con il passare del tempo, ed in un modo complicato, che Sally venne a patti con esso, fino al punto di voler difendere il Comico dagli sprezzanti commenti di Laurie quando egli fu assassinato. Poco dopo l'incontro dei Watchmen, Laurie incontr\u00f2 e si fidanz\u00f2 con il Dottor Manhattan, una cosa che sua madre non approv\u00f2, ritenendo che la relazione di Laurie con Manhattan fosse l'equivalente di dormire con una bomba H.\nAttratta da lui fin dal primo momento in cui lo vide, Laurie lavor\u00f2 con il Dottor Manhattan in alcuni dei suoi tanti incarichi domestici, compresa la soppressione di rivolte durante lo sciopero della polizia del 1977. Laurie, mai propriamente felice di essere una vigilante e non contenta che il governo si avvantaggiasse della sua relazione con il superuomo Manhattan, fu pi\u00f9 che felice di smettere di essere una supereroina quando il Decreto Keene del 1977 forz\u00f2 tutti i supereroi (tranne quelli supportati dal governo) a ritirarsi. Nella miniserie televisiva viene anche nominata, in seguito, come la Comica (\"Comedienne\"), un agente FBI dell'unit\u00e0 operativa anti vigilanti di Tulsa.\nEventi in \"Watchmen\".\nDopo essersi ritirata, Laurie visse con Manhattan per alcuni anni, ma la loro relazione divenne sempre pi\u00f9 difficile con il crescente distacco di Manhattan dall'umanit\u00e0. Laurie infine lasci\u00f2 il Dottor Manhattan ed inizi\u00f2 a vivere con Dan Dreiberg, alias Gufo Notturno II, ed i due divennero presto fidanzati. Quasi come un capriccio, incoraggiati dall'imminente guerra nucleare, Dreiberg e Laurie decisero di indossare i loro vecchi costumi e di uscire con l'astronave di Dreiberg, Archie. Durante il volo, si accorsero di un edificio in fiamme e salvarono i residenti. Poco dopo, Laurie venne condotta su Marte dal Dr. Manhattan, e l\u00ec cerc\u00f2 di convincerlo a salvare l'umanit\u00e0 dall'imminente guerra nucleare. Durante la loro conversazione, Laurie cap\u00ec infine, con suo orrore, che suo padre in realt\u00e0 era il Comico. Commosso dall'assoluta improbabilit\u00e0 che due persone cos\u00ec differenti come Sally Jupiter e il Comico avessero concepito un bambino, e che la bimba fosse Laurie, il Dr. Manhattan comprese il miracolo ed il valore della vita umana e accett\u00f2 di salvare il pianeta.\nLa coppia ritorn\u00f2 sulla Terra, ma ritrov\u00f2 met\u00e0 New York distrutta dalla creatura del malvagio Ozymandias. Essi si teletrasportarono dunque nella fortezza di Ozymandias in Antartide, dove Laurie cerc\u00f2 di sparare ad Ozymandias, ma fu bloccata dalla scoperta ed intentata capacit\u00e0 di afferrare un proiettile di Ozymandias. Dopo aver capito che il piano di Ozymandias aveva avuto luogo, e che, nonostante la perdita di diversi milioni di vite, era stata prevenuta una guerra nucleare e le nazioni del mondo si erano unite, gli eroi (con l'eccezione di Rorschach) decisero di mantenere segreto il piano di Ozymandias in osservanza di un bene maggiore.\nPoco dopo questi eventi, Laurie e Dan Drieberg adottarono nuovi aspetti e nuove identit\u00e0, chiamandosi ora Sam e Sandra Hollis, e ostentando una capigliatura bionda. Essi andarono a trovare Sally Jupiter - che ora viveva in una casa di riposo - e Laurie disse a sua madre che aveva saputo della verit\u00e0 su suo padre. L'argomento venne chiuso da Laurie, che accett\u00f2 il fatto che la situazione tra sua madre e il Comico era troppo complicata, e la perdon\u00f2. \"Sam e Sandra\" se ne andarono poco dopo, facendo capire che avrebbero continuato le loro avventure da supereroi, nonostante Laurie espresse il desiderio di avere un'identit\u00e0 segreta migliore, un costume pi\u00f9 protettivo ed un'arma da fuoco (suggerendo cos\u00ec che voleva raccogliere l'identit\u00e0 del Comico del padre, o che avrebbe per lo meno seguito il suo esempio). Dopo averli visti andar via, Sally prese una vecchia fotografia dei Minutemen, in cui era presente anche il Comico, e baci\u00f2 la sua immagine mentre cominci\u00f2 a piangere.\nAltri media.\nCinema.\nMalin \u00c5kerman ha interpretato la seconda Spettro di Seta, Laurie Jupiter, nel film di \"Watchmen\" uscito nel 2009. Inoltre nello stesso film, Carla Gugino ha interpretato la prima Spettro di Seta, sua madre Sally, eroina in costume in pensione.\nTelevisione.\nJean Smart ha interpretato il personaggio di Laurie Blake nella miniserie televisiva Watchmen, uscita nel 2019. Ambientata nel medesimo anno, Laurie ha ormai abbandonato da tempo l'attivit\u00e0 da vigilante ed \u00e8 un'agente dell'FBI."}
{"id": "1402044", "revid": "122838055", "url": "https://it.wikipedia.org/wiki?curid=1402044", "title": "Daniele (angelo)", "text": "Daniele (o Danyal o D\u00e2n'\u00eal, in aramaico \u05e8\u05e0\u05d9\u05d0\u05dc, in greco \u0394\u03b1\u03bd\u03b5\u03b9\u03b1\u03bb) \u00e8 un angelo citato nel \"Libro di Enoch\"; viene menzionato per settimo tra i venti \"grigori\" che giurarono assieme a Shemhazah e che guidarono i 200 angeli caduti ad accoppiarsi con donne umane generando i Nephilim. Per la loro trasgressione, tutti questi angeli vennero puniti da Dio, incatenati nell'oscurit\u00e0 per settanta generazioni per poi essere gettati nell'abisso nel Giorno del Giudizio.\nSecondo alcuni studiosi, nei miti precedenti (di cui esistono ancora tracce, ad esempio nel \"Libro dei Giubilei\" e nelle \"Cronache di Jerahmeel\") tali angeli erano stati inviati da Dio stesso per educare l'umanit\u00e0. Anche nella letteratura sumera le arti erano state insegnate agli uomini da sette esseri sovrumani, inviati dal dio Enki, gli apkallu. La ribellione degli angeli si concretizz\u00f2 nell'insegnare anche le arti della guerra, della seduzione e dell'astrologia. In questo contesto le funzioni di Daniele possono essere ipotizzate dalla radice del suo nome (da \"din\", \"legge\"). Egli, quindi, avrebbe dovuto insegnare l'amministrazione della giustizia. Dato che il dio mesopotamico della giustizia era \u0160ama\u0161, il dio-Sole, \u00e8 logico che dopo la sua ribellione Daniele insegni agli uomini i \"segni del Sole\", cio\u00e8 l'interpretazione astrologica delle eclissi.\nL'angelo Daniele del libro di Enoch ha diversi aspetti in comune col saggio Daniele dei testi di Ras Shamra, scritti oltre un millennio prima. Nei testi ugaritici Dan'el \u00e8 un re della razza dei \"Refa'im\", un leggendario popolo precananeo di uomini immortali, quasi semidei, citato ripetutamente nella Bibbia. Egli siede alle porte della citt\u00e0 intercedendo per le vedove e giudicando gli orfani."}
{"id": "1402045", "revid": "46159", "url": "https://it.wikipedia.org/wiki?curid=1402045", "title": "Spettro di seta", "text": ""}
{"id": "1402046", "revid": "287204", "url": "https://it.wikipedia.org/wiki?curid=1402046", "title": "Sally Jupiter", "text": ""}
{"id": "1402047", "revid": "287204", "url": "https://it.wikipedia.org/wiki?curid=1402047", "title": "Laurie Juspeczyk", "text": ""}
{"id": "1402048", "revid": "46159", "url": "https://it.wikipedia.org/wiki?curid=1402048", "title": "Sally Juspeczyk", "text": ""}
{"id": "1402049", "revid": "1573940", "url": "https://it.wikipedia.org/wiki?curid=1402049", "title": "Hemidactylus imbricatus", "text": "Il geco vipera (Hemidactylus imbricatus ) \u00e8 un piccolo sauro della famiglia Gekkonidae.\nDescrizione.\nGli esemplari adulti possono misurare fino a 10\u00a0cm di lunghezza coda compresa per le femmine, i maschi hanno in genere una taglia leggermente pi\u00f9 piccola. Questo geco \u00e8 robusto ed ha una livrea con bande e linee che vanno dal bianco al marrone scuro quasi nero, fortemente contrastanti tra loro. Si conosce una variet\u00e0 con colori pi\u00f9 chiari rispetto a quella pi\u00f9 comune descritta sopra, con colori che vanno dal bianco al marroncino verdastro.\nParticolarit\u00e0 di questo geco, che ha determinato il suo nome volgare, \u00e8 la coda, di forma romboidale che ricorda la testa di una vipera. La coda, come in altri gechi, costituisce una riserva di liquidi e grassi per l'animale.\nA differenza di altri gechi terrestri presenta delle lamelle subdigitali che gli consentono di effettuare arrampicate, pur mantenendo le sue abitudini prevalentemente terricole.\nIl geco vipera pu\u00f2 essere allevato in cattivit\u00e0 ed esiste un mercato, seppure di nicchia per appassionati, di gechi viperini di allevamento.\nBiologia.\nPrincipalmente \u00e8 attivo di notte o durante il crepuscolo; insettivoro e di abitudini terricole ma comunque in grado di arrampicarsi.\nRiproduzione.\nDepone due uova quasi sferiche 10-12 volte all'anno dopo il periodo freddo; ogni deposizione avviene circa due settimane dopo la precedente. Le uova si schiudono dopo circa 60 giorni, ed i piccoli gechi misurano circa 1,5 alla schiusa.\nDistribuzione e habitat.\nLa specie \u00e8 diffusa in India e Pakistan."}
{"id": "1402050", "revid": "834", "url": "https://it.wikipedia.org/wiki?curid=1402050", "title": "Pastiglie Valda", "text": ""}
{"id": "1402053", "revid": "287204", "url": "https://it.wikipedia.org/wiki?curid=1402053", "title": "Valda (disambigua)", "text": ""}
{"id": "1402056", "revid": "122856287", "url": "https://it.wikipedia.org/wiki?curid=1402056", "title": "Trave su suolo elastico alla Winkler", "text": "La trave su suolo elastico alla Winkler \u00e8 un modello matematico di travi continua, monodimensionale, polare, poggiata su un semipiano elastico costituito da molle indipendenti a distribuzione continua che rappresentano il vincolo al suolo. Tale modello \u00e8 utilizzato per lo studio di travi di fondazione.\nPrincipio teorico.\nNel semipiano elastico le molle esplicano la loro rigidezza traslazionale esclusivamente nella direzione degli spostamenti verticali, quindi l'abbassamento in un punto non comporta influenze su quelli adiacenti come avviene nel semispazio elastico.\nAssumendo questa schematizzazione viene assegnata al terreno di fondazione, su cui poggia la trave, una certa resistenza a trazione che nella realt\u00e0 sappiamo non appartenere ai materiali incoerenti come i terreni. Il modello risulta piuttosto fedele al reale comportamento della struttura nel momento in cui la trave \u00e8 caricata in punti concentrati ed ha una rigidezza non troppo elevata; nel momento in cui la trave \u00e8 caricata in modo distribuito e costante oppure \u00e8 estremamente rigida rispetto al suolo (vasche, fondazioni continue di pareti), il modello porta a cedimenti del suolo costanti e quindi a sollecitazioni nulle nella trave, cosa piuttosto lontana dalla realt\u00e0.\nL'equazione differenziale.\nPartendo da due dati, la costante di sottofondo formula_1 e la base geometrica formula_2 della fondazione, si valuta la reazione del terreno per unit\u00e0 di lunghezza direttamente proporzionale allo spostamento formula_3:\nL'equazione differenziale che regola il problema della trave risulta essere:\nPonendo formula_8 si pu\u00f2 scrivere come:\nSoluzione dell'equazione differenziale.\nLa soluzione \u00e8 del tipo formula_10 in cui:\nIntegrale dell'omogenea associata.\nIpotizzando una soluzione del tipo formula_15 per arrivare ad una soluzione del tipo:\nIntegrale particolare.\nLimitandosi l'analisi ai carichi esterni distribuiti dalla forma:\nquindi limitandosi a carichi distribuiti lineari o parabolici fino al 3\u00ba ordine, si ipotizza una soluzione del tipo:\ne sostituendo nell'equazione differenziale si ottiene:\ned essendo che formula_22 allora:\nIntegrale generale.\nLa funzione che definisce la linea elastica \u00e8 quindi:\nPer determinare le costanti di integrazione formula_25 occorre ricorrere alle condizioni al contorno, dopo aver dedotto le seguenti grandezze:\nLe derivate dell'integrale generale sono:\nCasistica.\nL'equazione della linea elastica nei tratti scarichi \u00e8 pari a:\nformula_33\nSi consideri l'ipotesi di trave infinitamente lunga da un lato e della presenza in formula_34 di un'azione concentrata. Per formula_35 lo spostamento si suppongono annullati gli effetti dell'azione ossia formula_36, premettendo che per formula_37 i termini in formula_38 tendono ad incrementare gli spostamenti all'infinito saranno nulli solo se formula_39.\nQuindi l'integrale generale diventa:\nle cui derivate sono:\nImponendo le condizioni al contorno in formula_44 e trovati i coefficienti si determina quindi il comportamento della trave.\nTrave illimitata da una parte e soggetta ad un carico concentrato formula_45 applicato nella sezione iniziale.\nLe condizioni al contorno per formula_46 sono formula_47\nOccorre sostituendo i valori nelle funzioni derivate:\nPoich\u00e9 formula_52\nQuindi l'equazione che definisce lo spostamento risulta essere:\n\u00c8 possibile quindi scrivere le equazioni del momento e del taglio, ricercando i relativi massimi:\nformula_54\nformula_55\nformula_56\nTrave illimitata da entrambe le parti e sottoposta ad un carico concentrato formula_45 in formula_44.\nLe condizioni al contorno per formula_46 sono formula_60\nOccorre sostituendo i valori nelle funzioni derivate:\nPoich\u00e9 formula_65\nQuindi l'equazione che definisce lo spostamento risulta essere:\n\u00c8 possibile quindi scrivere le equazioni del momento e del taglio, ricercando i relativi massimi:\nformula_67\nformula_68\nformula_69\nTrave illimitata da una parte e soggetta ad un carico concentrato formula_45 applicato nella sezione iniziale vincolata.\nLe condizioni al contorno per formula_46 sono formula_72\nIl problema \u00e8 riconducibile a quello della trave illimitata da ambo le parti con forza concentrata ma considerando un valore di sollecitazioni e spostamenti doppio.\nTrave illimitata da entrambe le parti e sottoposta ad un momento formula_73 in formula_44.\nLe condizioni al contorno per formula_46 sono formula_76\nOccorre sostituendo i valori nelle funzioni derivate:\nPoich\u00e9 formula_81\nQuindi l'equazione che definisce lo spostamento risulta essere:"}
{"id": "1402061", "revid": "135224", "url": "https://it.wikipedia.org/wiki?curid=1402061", "title": "Dottor Ante Paveli\u0107", "text": ""}
{"id": "1402065", "revid": "4", "url": "https://it.wikipedia.org/wiki?curid=1402065", "title": "Nas\u012br al-D\u012bn al-T\u016bs\u012b", "text": ""}
{"id": "1402069", "revid": "122262602", "url": "https://it.wikipedia.org/wiki?curid=1402069", "title": "Grillo (vitigno)", "text": "Il Grillo \u00e8 un vitigno a bacca bianca da mosto presente soprattutto in Sicilia occidentale ed in particolare nella zona di Marsala. \u00c8 utilizzato in purezza per la produzione di alcuni DOC della provincia di Trapani.\nIl vitigno.\n\u00c8 un vitigno autoctono a bacca bianca che presenta acini medio grandi di colore giallo e sferici. L'impianto era tradizionalmente ad alberello, mentre oggi \u00e8 realizzato con spalliera bassa. Il raccolto \u00e8 normalmente abbondante, ma non tutti i terreni sono adatti a questo vitigno che ha la particolarit\u00e0 di avere un grado zuccherino molto pi\u00f9 elevato rispetto alle altre uve bianche, oltre a particolari propriet\u00e0 organolettiche.\nUso.\nLa variet\u00e0 Grillo \u00e8 stata per secoli molto coltivata del territorio marsalese e ha particolare importanza nella produzione del vino marsala del quale \u00e8 uno dei vitigni pi\u00f9 utilizzati, spesso insieme all'Inzolia e al Catarratto. Ma il vino Marsala migliore viene ottenuto proprio da uve Grillo. Nel marsalese a seconda delle zone di produzione, ogni vino ottenuto da uve Grillo presenta caratteristiche organolettiche diverse: le aree di conclamata qualit\u00e0 sono la contrada petrosilena di Triglia Scaletta, Favarotta, Spagnola, Birgi.\nCaratteristica del Grillo \u00e8 la sua vocazione a diventare vino di alto grado alcolico, superando talvolta la gradazione di 15/16 \u00b0C.\nAltra vocazione insolita per un vino bianco \u00e8 quella di essere ottimo come vino invecchiato, per anni, decenni, o secoli. \nOltre che per il Marsala, il vitigno pu\u00f2 essere vinificato in purezza con l'ausilio della criomacerazione, grazie alla quale \u00e8 in grado di dare vini di grande spessore organolettico, sapidi, profumati, e soprattutto con un buon potenziale di longevit\u00e0, superiore a tutti i bianchi siciliani, ad eccezione di quelli dell'Etna."}
{"id": "1402070", "revid": "1442080", "url": "https://it.wikipedia.org/wiki?curid=1402070", "title": "Armando Segato", "text": "Biografia.\nIl fratello maggiore, Bruno (nato nel 1921) fu anch'egli calciatore nelle serie minori con, tra le altre, Legnago, Trani e Aosta.\nDurante uno scontro di gioco in allenamento, mentre allenava il , si frattura tibia e perone. L'operazione sembra riuscire, ma una volta tolto il gesso si scopre che il tono muscolare non si riforma. La successiva diagnosi dice che Segato \u00e8 affetto dal morbo di Lou Gehrig. \u00c8 il 1968 e per la prima volta la sclerosi amiotrofica laterale viene diagnosticata a un ex calciatore professionista. Quando arriva alla \u00e8 gi\u00e0 malato, ma nonostante ci\u00f2 continua ad andare in panchina, finch\u00e9 non \u00e8 costretto ad arrendersi.\nMuore il 19 febbraio 1973 all'et\u00e0 di 42 anni.\nLa sua prematura scomparsa \u00e8 stata in seguito accostata all'inchiesta, condotta dal Pubblico Ministero di Torino, Raffaele Guariniello, sull'uso di sostanze dopanti nel calcio e sulla presunta connessione con lo sviluppo della malattia.\nCarriera.\nGiocatore.\nClub.\nCresciuto nelle giovanili del , comincia a giocare come ala sinistra. Dopo esperienze nelle serie minori con e , nel 1952 passa alla . \u00c8 Fulvio Bernardini a sfruttarne a pieno le potenzialit\u00e0 e a spostarlo sulla mediana. Gioca a quasi totale sostegno dell'attacco, grazie alla copertura dell'ala tornante Prini. \u00c8 protagonista assoluto del primo scudetto viola, giocando tutte le partite del campionato 1955-1956; l'anno successivo vince coi gigliati la Coppa Grasshoppers. Bandiera della Fiorentina per 8 campionati, disputa in maglia viola 216 incontri realizzando 16 gol. Al suo attivo anche quattro secondi posti consecutivi, e le finali di Coppa dei Campioni \u2014 la prima raggiunta da un club italiano \u2014 e di Coppa Italia, perse rispettivamente nel 1957 contro il e nel 1958 contro la . Chiude la sua carriera nell'.\nNazionale.\nEsordisce in nazionale nel novembre 1953 contro l': \u00e8 una vittoria striminzita per 2-1 e la critica sportiva si scaglia contro il blocco difensivo viola, convocato per l'occasione dal C.T., l'ungherese Lajos Czeizler, definendolo \u00abblocco dei brocchi\u00bb; tuttavia quello stesso blocco, con il tempo, non solo fa la fortuna della squadra gigliata, ma diventa elemento imprescindibile della squadra azzurra. Segato ne \u00e8 parte integrante. Viene convocato per il in Svizzera e il 6 maggio 1959 \u00e8 il capitano della squadra azzurra che per la prima volta esce imbattuta da Wembley contro l' (2-2). Chiude con 20 presenze premiate con la medaglia (consegnata postuma al figlio Gianluca) dal presidente della Repubblica Italiana.\nAllenatore.\nComincia come allenatore-giocatore dell'. Nella stagione 1965-1966 giunge al e forgia la squadra che porter\u00e0 in Serie A con Vincenzi in porta \u2014 il quale stabilisce il record d'imbattibilit\u00e0 in Serie B riuscendo a non subire reti per 866 minuti \u2014, Mencacci all'attacco, che segna 14 reti, e Mazzola II e capitan Spagni a centrocampo. Questo gli vale il conferimento del Seminatore d'oro quale miglior allenatore professionista. Allena i lagunari anche l'anno seguente, ma non riesce a evitare la retrocessione in cadetteria nonostante gli innesti di Manfredini e Benitez. Rimane a Venezia ancora un anno, per poi accettare nell'estate 1968 la proposta della , esperienza che gli permette di far esordire e lanciare nel professionismo Franco Causio. L'esperienza per\u00f2 dura poco, poich\u00e9 malato \u00e8 costretto ad abbandonare l'incarico. Rimane indelebile il ricordo della sua ultima panchina, salutata dopo un discorso di commiato che commosse, oltre a tutti gli atleti e alla terna arbitrale, le migliaia di persone, assiepate ovunque, che andarono a salutarlo."}
{"id": "1402076", "revid": "15756", "url": "https://it.wikipedia.org/wiki?curid=1402076", "title": "Bernardino Perfetti", "text": "Biografia.\nMembro dell'Accademia Senese degli Intronati e dell'Accademia dell'Arcadia con lo pseudonimo di \"Alauro Euroteo\", Bernardino Perfetti, senese, deve la sua fama alla straordinaria capacit\u00e0 di improvvisare versi soprattutto in ottave, la forma metrica pi\u00f9 complessa in poesia. Da tutti i suoi contemporanei era considerato il miglior improvvisatore di versi estemporanei di tutti i tempi. Scrive di lui Carlo Goldoni: \"Il poeta cant\u00f2 per un quarto d'ora [...] era Petrarca, Milton, Rousseau. Era Pindaro in persona\". Anche se non trovava d'accordo il Metastasio visto che, secondo lui, era: \"poco pi\u00f9 che mediocre all'improvviso e meno di gran lunga al tavolino\".\nNato in una nobile famiglia senese da Angelo Perfetti ed Orsola Amerighi, nel 1696 entro' al Convitto Tolomei di Siena retto dai Gesuiti e studio' filosofia, diritto e letteratura italiana. Nel 1700 ottenne la laurea in Giurisprudenza. Sebbene sin dall'et\u00e0 di sette anni componesse piccole poesie, ci\u00f2 che lo spinse a fare della poesia estemporanea la sua vita fu assistere da adolescente a un'esibizione del poeta Giovan Battista Bindi.\nPerfetti si esibiva generalmente nei salotti buoni dell'aristocrazia e dell'alta borghesia senese e fiorentina. Ma presto fu invitato a feste e ricevimenti un po' in tutta Italia fino a Monaco di Baviera dove nel 1722 fu chiamato ad esibirsi per le nozze di Carlo Alberto di Baviera poi Carlo VII di Baviera. Quando veniva il suo momento il pubblico gli proponeva un tema e lui, quasi trasfigurandosi, con trasporto estatico si lanciava in un fiume di versi e di rime. Durante le performance era sempre accompagnato da una chitarra o un clavicembalo che suonavano musiche recitative.\nScortato dalla principessa Violante di Baviera, moglie di Ferdinando de' Medici e sua mecenate, il 13 maggio 1725, papa Benedetto XIII, lo incoron\u00f2 \"Poeta Laureato\" in Campidoglio e gli concesse la cittadinanza romana. Un onore toccato solo, prima di lui, a Petrarca."}
{"id": "1402079", "revid": "46159", "url": "https://it.wikipedia.org/wiki?curid=1402079", "title": "Silk Spectre", "text": ""}
{"id": "1402085", "revid": "1573940", "url": "https://it.wikipedia.org/wiki?curid=1402085", "title": "Chazaqiel", "text": "Chazaqiel (Aramaico: \u05d6\u05d9\u05e7\u05d9\u05d0\u05dc, Greco: \u0395\u03b6\u03b5\u03ba\u03b9\u03ae\u03bb), anche \u00caz\u00eaq\u00ea\u00eal col significato di \"Nuvola di Dio\") \u00e8 un angelo menzionato nel \"Libro di Enoch\", un testo d'argomento biblico di origini giudaiche la cui redazione definitiva risale al I secolo a.C. \nChazaqiel viene descritto nel \"Libro di Enoch\" come l'ottavo dei 20 \"prefetti\" dei Grigori (dal greco antico per \"Custodi\" o \"Guardiani\"), un gruppo di duecento angeli scesi sulla terra al seguito del loro capo Semeyaza col compito originario di sorvegliare gli esseri umani. \nDisatteso il mandato divino, i Grigori avrebbero generato con le donne mortali una progenie gigantesca dall'indole violenta e selvaggia, i Nephilim, e ha insegnato agli uomini svariate arti e conoscenze come la lavorazione dei metalli. I loro insegnamenti avrebbero, tuttavia, spinto gli esseri umani verso la corruzione innescando la successione di eventi che avrebbero condotto Dio a scatenare il diluvio universale. \nIl significato etimologico di Chazaqiel si riferisce al sapere che egli avrebbe trasmesso agli uomini: la \"conoscenza delle nubi\", vale a dire la meteorologia. "}
{"id": "1402093", "revid": "1573940", "url": "https://it.wikipedia.org/wiki?curid=1402093", "title": "Stenodactylus", "text": "Stenodactylus \u00e8 un genere di piccoli sauri della famiglia dei Gekkonidae.\nDescrizione.\nSono sauri di piccola taglia, deserticoli, con colorazione molto variabile.\nBiologia.\nHanno abitudini notturne e crepuscolari, sono prevalentemente terricoli.\nSi nutrono di insetti.\nTassonomia.\nIl genere \"Stenodactylus\" comprende attualmente 13 specie:"}
{"id": "1402101", "revid": "1719883", "url": "https://it.wikipedia.org/wiki?curid=1402101", "title": "Idea (mitologia)", "text": ""}
{"id": "1402102", "revid": "37401", "url": "https://it.wikipedia.org/wiki?curid=1402102", "title": "Basilica di San Pietro in coelo aureo", "text": ""}
{"id": "1402104", "revid": "37401", "url": "https://it.wikipedia.org/wiki?curid=1402104", "title": "Basilica di san Pietro in ciel d'oro", "text": ""}
{"id": "1402108", "revid": "198277", "url": "https://it.wikipedia.org/wiki?curid=1402108", "title": "Honda NR", "text": "Con la sigla NR (a seconda delle versioni sigla di \"New Road\" o \"New Racing\") vengono identificati alcuni modelli di motocicletta prodotti dalla casa giapponese Honda, caratterizzati dalla presenza di un particolare pistone ovale.\nStoria.\nDopo alcuni anni di assenza dalle gare del motomondiale, la casa giapponese, in parte ispirandosi all'otto cilindri della Moto Guzzi di cui era apprezzato lo studio teorico del plurifrazionamento ma che non poteva essere replicato visto che il regolamento in atto dal 1970 vietava i motori con pi\u00f9 di 4 cilindri, progett\u00f2 un motore quadricilindrico a pistoni ovali (ottenuti dalla fusione di due singoli pistoni in un unico pezzo), dotati ognuno di due bielle e di due candele.\nI motivi che forse hanno spinto Honda ad adottare questo schema motoristico, non erano dati solo dal maggior numero di valvole a disposizione, ma anche e soprattutto per gli innumerevoli vantaggi della forma ovale che garantiva un maggiore sfruttamento dei volumi delle camere di combustione, un contenimento delle vibrazioni e delle forze torcenti distribuite in modo migliore sull'albero motore.\nTra le altre cose la \"NR\" rappresent\u00f2 anche il tentativo di ritorno alle motorizzazioni a 4 tempi in un periodo in cui le competizioni erano dominate dalle due tempi.\nModello da competizione del motomondiale (classe 500).\nQuesta moto, utilizzata dal 1979 al 1981 nelle competizioni della Classe 500 (il debutto avvenne in occasione del GP di Gran Bretagna 1979), fu una delle poche realizzazioni sportive ad adoperare i pistoni ovali, in ambito motociclistico agonistico fu anche l'ultima, per via dei risultati finali, veramente sconfortanti visto che la moto non riusc\u00ec ad aggiudicarsi nessun punto in classifica, che sconsigli\u00f2 tentativi successivi.\nQuesta moto era per i suoi tempi un progetto rivoluzionario, firmato da Soichiro Irimajiri: Honda present\u00f2 un motore otto cilindri a V con le camere di combustione accoppiate, in modo da funzionare come un 4 cilindri, in grado di raggiungere un limite massimo di rotazioni pari a 23.000 rpm, presentando per\u00f2 come contropartita una notevole inaffidabilit\u00e0, dimostrata dai frequenti guasti meccanici.\nUn'altra particolarit\u00e0 di questo modello era il telaio monoscocca, in lamierino d'alluminio da 1\u00a0mm, quindi con parte della carenatura integrata al telaio o viceversa, il perno del forcellone era sullo stesso asse del pignone della trasmissione, in modo da non interferire con la catena, le ruote erano da 16 pollici, i due radiatori erano posizionati ai lati del telaio e le forcelle avevano come caratteristica le molle esterne (a vista, posizionate davanti allo stelo).\nNel 1980 Honda, per via delle difficolt\u00e0 riscontrate con il modello d'esordio (\"0X\") che nel GP di Francia dell'anno precedente non era riuscito neppure a qualificarsi per la gara, decise di provare un ritorno alla configurazione classica del tempo con ruote da 18 pollici, una forcella classica, un radiatore frontale e un telaio a traliccio in tubi con il modello \"1X\", lo sviluppo continu\u00f2 con il modello \"2X\" dell'81 e lo sviluppo della moto anche se non partecipa al motomondiale perch\u00e9 sostituita dalla NS 500 nell'82, continuo ulteriormente fino all'83 con il modello \"3X\".\nNonostante questi tentativi il modello non raggiunse mai risultati di rilievo, esponendosi anche alle figuracce di arrivare a prendere fuoco dopo solo un unico giro di pista, nonch\u00e9 a quella di dimostrarsi la meno prestante del motomondiale.\nVisti gli sforzi titanici dei tecnici della casa (essendo oltretutto una tra le due ruote pi\u00f9 costose mai prodotte), e la fine ingloriosa del progetto, \u00e8 stata anche definita come il Titanic del settore motociclistico.\nHonda non continu\u00f2 lo sviluppo di questi motori, dai costi oltretutto spropositati se confrontati allo sviluppo dei motori a pistoni cilindrici, passando ad un progetto totalmente nuovo e tornando anche alla motorizzazione due tempi con la Honda NS 500.\nLo sforzo di progettazione non pot\u00e9 neppure essere utilizzato nel settore delle quattro ruote poich\u00e9 una modifica apportata dalla Federazione Internazionale dell'Automobile al regolamento del 1992, abol\u00ec l'utilizzo dei motori a pistoni ovali in Formula 1.\nModello Le Mans.\nIl progetto NR riapparve nel 1987 con una cilindrata di 750 cm\u00b3 e telaio della Honda VFR da Endurance, presentandosi alla 24 Ore di Le Mans del 1987, dove la NR 750, affidata all'equipaggio Malcolm Campbell-Gilbert Roy-Ken Nemoto, si qualific\u00f2 con il secondo miglior tempo, ritirandosi dopo tre ore (mentre si trovava al terzo posto) per il cedimento di uno dei perni che fissavano il cappello della testa di una delle bielle. Campbell impieg\u00f2 a fine '87 una delle NR costruite per Le Mans nelle Swann Series, serie di gare australiane non iridate, vincendo la prima manche della prova svoltasi sul circuito di Calder Park.\nHonda cerc\u00f2 anche di fare pressioni per l'introduzione del suo motore a 4 tempi di 750\u00a0cm\u00b3 nel Motomondiale classe 500 del '87, al posto del 2 tempi (cosa alla quale si \u00e8 giunti molti anni dopo), anche se la moto avrebbe pagato un gap prestazionale in confronto ai 2 tempi, considerando e paragonando le sue caratteristiche tecniche con quelle dei modelli 2 tempi.\nQuesta versione della moto \u00e8 la pi\u00f9 potente mai progettata dalla casa, con un motore quadricilindrico a V di 85\u00b0, capace di sviluppare 155\u00a0CV (114\u00a0kW) a 15.250 rpm e una coppia di 7,76 kgm (76,13 N\u00b7m) a 12.500 rpm, distribuzione governata a ingranaggi, esattamente come nel modello da motomondiale e nel futuro modello stradale, con un peso di soli 155\u00a0kg.\nModello stradale.\nEsiti migliori vennero dalla \"NR 750\" del 1992, un modello stradale di derivazione dal modello Le Mans a pistoni ovali, modificato con l'adozione del \"controllore\" di potenza dell'NR 500 sulla normale produzione di serie.\nQuesto modello entr\u00f2 nel Guinness dei primati nel 1993, quando l'allora campione mondiale Loris Capirossi la guid\u00f2, stabilendo numerosi record di velocit\u00e0 sull'anello ad alta velocit\u00e0 di Nard\u00f2 (Lecce, Italia), fra cui il chilometro da fermo (con velocit\u00e0 d'uscita a 299,825\u00a0km/h) ed i 10 chilometri con partenza da fermo (media 283,551\u00a0km/h).\nQuesta moto (versione stradale) \u00e8 stata prodotta in 322 esemplari, dal costo di 100.000.000 di lire (\u00a3) del tempo, paragonabili a circa 60.000 euro (\u20ac) odierni; era dotata di un motore a quattro cilindri, sempre con pistoni ovali e con una distribuzione a 32 valvole.\nIl motore della versione stradale NR 750, era capace di 125 \u00a0CV (91,91 kW), in grado di spingere la moto, dal design molto particolare, alla soglia dei 260 km/h e questo senza l'adozione degli accorgimenti moderni come le valvole pneumatiche o l'iniezione elettronica intelligente PGM-FI.\nMa il motore non era l'unico punto a cui gli ingegneri e tecnici Honda avevano dedicato attenzione e cure: anche il forcellone monobraccio posteriore era stato sottoposto a particolari cure e lavorato a dovere, cos\u00ec come la forcella anteriore di diametro generoso e pluriregolabile e l'air-box in pressione, con prese sia direttamente sul cupolino che ai lati dello stesso."}
{"id": "1402109", "revid": "767487", "url": "https://it.wikipedia.org/wiki?curid=1402109", "title": "Don't Touch Me There", "text": "Don't Touch Me There \u00e8 il secondo album dei Silent Rage, uscito nel 1989 per l'Etichetta discografica RCA/Simmons Records."}
{"id": "1402122", "revid": "78273", "url": "https://it.wikipedia.org/wiki?curid=1402122", "title": "Maioriano", "text": ""}
{"id": "1402138", "revid": "729019", "url": "https://it.wikipedia.org/wiki?curid=1402138", "title": "Ferrovia Benevento-Campobasso", "text": "La ferrovia Benevento-Campobasso \u00e8 una linea ferroviaria secondaria della Campania e del Molise che collega Benevento con Campobasso. Progettata come alternativa alla ferrovia Napoli-Foggia per congiungere il Tirreno all'Adriatico, ma rivelatasi poi assai lenta e dunque poco competitiva, non \u00e8 mai stata interessata da grossi volumi di traffico.\nI principali centri di interscambio con altre linee sono Benevento e Campobasso; all'altezza della stazione di Bosco Redole vi \u00e8 inoltre il bivio per Isernia, tuttavia tale stazione \u00e8 stata chiusa.\nStoria.\nLa linea fu prevista dalla legge Baccarini.\nSulla linea hanno circolato locomotive a vapore FS 625 e automotrici FS ALn 556 serie 2200 fino agli anni 1970, poi sostituite principalmente dalle automotrici FS ALn 668.1800 fino al 2013; in quel periodo vennero anche impiegate le automotrici FS ALn 663 serie 1100, e a partire dal 2006 iniziarono a circolare i Minuetto diesel. Le locomotive diesel FS D.343 e FS D.345 erano invece le locomotive prevalenti dei rari treni merci.\nTra il 2006 e il 2013 vi erano collegamenti solo tra Benevento e Campobasso. Fino al 2005 vi furono anche collegamenti diretti con Napoli e treni speciali da Napoli per Pietrelcina per gli eventi religiosi legati al santuario di San Pio da Pietrelcina.\nSospensione del servizio.\nDal 13 febbraio 2013 la linea \u00e8 interrotta tra le stazioni di Bosco Redole e Benevento per problemi all'infrastruttura. Al momento della sospensione del servizio regolare era rimasta in circolazione una sola coppia di treni.\nRiattivazione a fini turistici.\nLa linea \u00e8 stata riattivata parzialmente il 23 settembre 2017 per fini turistici (vi transita il treno turistico \"Sannio Express\" organizzato dalla regione Campania e fondazione FS) in occasione dell'apertura della stazione di Pietrelcina.\nSuccessivamente sono state effettuate altre corse dirette da Napoli e Salerno verso Pietrelcina con le automotrici FS ALn 663 in doppia trazione.\nIl 16 dicembre 2017 \u00e8 stata riaperta la stazione di Fragneto Monforte, mentre Il 3 giugno 2018 sono state riaperte le stazioni di Campolattaro e Pontelandolfo, il 1 luglio quella di Morcone e il 23 settembre 2018 la stazione di Santa Croce del Sannio.\nNei mesi successivi sono stati effettuati vari treni storici di domenica, mentre nei primi mesi del 2019 furono riaperte le stazioni di Sepino, San Giuliano del Sannio e gli ultimi cinque chilometri fino a Bosco Redole. Inoltre il blocco elettrico conta-assi non \u00e8 attivo e la linea viene temporaneamente esercitata con regime del giunto. Lungo la linea sono ancora presenti quattro passaggi a livello senza barriere. Al momento vige pertanto un limite di 50 Km/h su tutta la tratta Benevento-Bosco Redole (rispetto ai 70 Km/h consentiti fino al 2013) e questa pu\u00f2 essere percorsa soltanto da un convoglio per volta.\nA partire dal 3 marzo 2019 la tratta \u00e8 stata percorsa fino ad agosto da treni storici nei weekend, con partenze da Napoli o Salerno.\nDopo diversi mesi di assenza di attivit\u00e0, \u00e8 tornato un treno sulla tratta il 6 dicembre 2019.\nDa gennaio alla prima met\u00e0 di settembre 2020 non ci sono stati movimenti tra Benevento e Bosco Redole, anche per effetto dell'emergenza sanitaria causata dalla pandemia di COVID-19 del 2020 in Italia: il 23 settembre \u00e8 stato effettuato un Napoli-Pietrelcina e il 10 ottobre un Benevento-Morcone a scopi cinematografici per volere del regista Paolo Sorrentino, poi l'aggravarsi della pandemia di COVID-19 ha decretato nuovamente la sospensione dell'esercizio.\nCaratteristiche.\nLa linea \u00e8 a semplice binario non elettrificato, con un percorso tortuoso la rendono non competitiva con i tempi di percorrenza dei trasporti su gomma; molte citt\u00e0 si trovano a una notevole distanza dalle loro stazioni. Lungo la ferrovia sorgono centri di attrattivit\u00e0 turistica quali Morcone, Sepino e Pietrelcina."}
{"id": "1402141", "revid": "322321", "url": "https://it.wikipedia.org/wiki?curid=1402141", "title": "Cesare Benso", "text": "\u00c8 stato vescovo di Asti in uno degli episcopati pi\u00f9 corti della storia della diocesi di Asti.\nBiografia.\nSucceduto all'inizio del 1595 a Francesco Panigarola apparteneva ad una delle famiglie chieresi pi\u00f9 influenti.\nNon a caso molti esponenti della famiglia Benso erano governatori delle principali citt\u00e0 del Ducato di Savoia.\nCesare Benso, prima della sua consacrazione a vescovo di Asti, era stato vicario generale dell'arcivescovo di Torino Carlo Broglia."}
{"id": "1402143", "revid": "287204", "url": "https://it.wikipedia.org/wiki?curid=1402143", "title": "Cinema argentino", "text": "Il cinema argentino fa riferimento a tutte le opere audiovisive prodotte nello stato omonimo.\nLe origini.\nAlla fine dell'Ottocento, presso il Teatro Ode\u00f3n di Buenos Aires, viene proiettato il primo film di Auguste e Louis Lumi\u00e8re. \n\"La bandiera argentina\", \u00e8, invece, il primo filmato girato da un operatore argentino, tale Federico Fidger.\nMario Gallo \u00e8 il pioniere della settima arte dello stato sudamericano. Il suo \"El fusilamiento de Dorrego\" \u00e8 ritenuto essere l'esordio del cosiddetto cinema narrativo. \nDa menzionare anche l'importante intervento del cineasta Quirino Cristiani, un innovatore nel campo dell'animazione. \nVerso gli anni Venti, si diffondono pellicole con numerose scene o trame che trattano come tema principale il tango. \nDal sonoro al \"Cinema Liberazione\".\nNel 1931, Jos\u00e9 A. Ferreyra dirige \"Mu\u00f1equitas porte\u00f1as\", il primo lungometraggio sonoro argentino. \n\u00c8 l'epoca anche dello star system. Fra i divi che emergono si ricorda Amelia Bence e Armando B\u00f3.\nA causa del regime di Juan Peron, si instaura negli anni Quaranta una forte censura. Alcuni attori sono costretti a trovare rifugio altrove. Fra questi, si ricordano Alberto de Mendoza e Nin\u00ed Marshall. \nCon il rovesciamento della dittatura, vengono prodotte pellicole pi\u00f9 \"libertine\". Fra queste, va menzionato il cult \"El trueno entre las hojas\", l'esordio della sex symbol Isabel Sarli, la prima attrice a mostrarsi nuda sui grandi schermi. \nLeopoldo Torre Nilsson \u00e8 tra i primi registi ad essere premiato in panorama internazionale. Il suo \"La mano en la trampa\" si aggiudica una menzione speciale al Festival di Cannes. \nNarciso Ib\u00e1\u00f1ez Menta redigi alcuni tra i lungometraggi thriller/horror pi\u00f9 famosi. Il cinema d'exploitation sbanca ai botteghini.\nGli anni Sessanta virano verso una inversione di rotta: la settima arte diventa uno strumento di lotta politica, per la costruzione di un'identit\u00e0 nazionale. Ci si allontana dal modello statunitense, per sottolineare una forte denuncia contro l'oppressione americana. Fernando Ezequiel Solanas e Gerardo Vallejo fondano il collettivo Cinema Liberazione, uno dei primi esempi di cinema d'autore sperimentale argentino.\nIl regime dittatoriale.\nCon il ritorno al potere di Peron, i rappresentanti del Cinema Liberazione sostengono assiduamente il despota, nella speranza di una ripresa per il Paese. \nQuando viene istaurato, invece, il regime di Jorge Rafael Videla, la situazione cambia radicalmente. Il cinema subisce un forte declino, viene applicata una severa censura. Solanas e Vallejo, insieme ad altri cineasti, abbandonano lo stato sudamericano per scappare all'estero.\nIl ritorno alla democrazia.\nProclamata la Repubblica Argentina, il cinema risente di un nuovo andamento positivo. Luis Puenzo \u00e8 il primo regista ad aggiudicarsi un premio Oscar per \"La storia ufficiale\". H\u00e9ctor Olivera redige numerose co produzioni low budget insieme a Roger Corman. \u00c8, inoltre, autore del cult \"La notte delle matite spezzate\", lungometraggio storico ambientato durante la dittatura di Videla.\nDopo un periodo di crisi economica dovuta all'inflazione, negli anni Duemila si torna a girare assiduamente, grazie ad un intervento politico volto alla ripresa della settima arte. Si afferma una nuova generazione di cineasti che ha iniziato a raccontare il proprio paese. Alejandro Agresti, Pablo Trapero, Marco Bechis, Lucrecia Martel e Lisandro Alonso sono i nuovi volti del cosiddetto Nuovo Cinema Argentino. \n\"Diario del saccheggio\" e \"La dignit\u00e0 degli ultimi\" sono due documentari che parlano proprio della crisi economica e il suo regista, Fernando E. Solanas, \u00e8 stato premiato alla Berlinale 2004 con l'Orso d'oro alla carriera. \nTra le pellicole pi\u00f9 importanti e premiate da segnalare: \"Garage Olimpo\", vincitore del Globo d'oro e del David di Donatello, \"Il segreto dei suoi occhi\", diretto da Juan Jos\u00e9 Campanella, Oscar al miglior film in lingua straniera nel 2010. Mentre \"Il figlio della sposa\" e \"Storie pazzesche\", quest'ultimo prodotto da Pedro Almod\u00f3var, sono stati entrambi candidati all'Oscar come miglior film straniero.\nUn altro film che ha raccolto notevoli successi in vari festival \u00e8 stato Nove regine, considerato un ottimo film di genere. La risonanza internazionale fu tale che di questo fu realizzato anche un remake americano, \"Criminal\". \n\"Cosa piove dal cielo\" \u00e8 stato premieato al Festival del Cinema di Roma con il Marc'Aurelio d'Oro al miglior film. Altri ottimi film sono \"Valentin\", \"El aura\", \"Il cittadino illustre, Il Clan\" (vincitore del premio alla regia del Festival di Venezia\"), Truman - Un vero amico \u00e8 per sempre e Criminali come noi,\" il quale \u00e8 stato un successo al botteghino oltre che vincitore del premio Goya."}
{"id": "1402144", "revid": "767487", "url": "https://it.wikipedia.org/wiki?curid=1402144", "title": "Shattered Hearts", "text": "Shattered Hearts \u00e8 il primo album del gruppo musicale statunitense Silent Rage, uscito nel 1987 per l'etichetta discografica Chameleon Records."}
{"id": "1402148", "revid": "1573940", "url": "https://it.wikipedia.org/wiki?curid=1402148", "title": "Stenodactylus sthenodactylus", "text": "Il geco delle sabbie israeliano (Stenodactylus sthenodactylus ()) \u00e8 un piccolo sauro della famiglia Gekkonidae.\nDescrizione.\n\u00c8 un piccolo geco con grossi occhi a palpebra fissa (come la maggior parte delle specie di questa famiglia) e con pupille verticali. La colorazione \u00e8 abbastanza variabile, con tonalit\u00e0 che vanno dal giallo pallido al grigio e marrone. Le femmine sono leggermente pi\u00f9 grandi dei maschi.\nBiologia.\nIl geco delle sabbie israeliano \u00e8 un geco deserticolo e di abitudini prevalentemente terrestri; \u00e8 inoltre un buon scavatore.\nRiproduzione.\nAlla fine della primavera la femmina inizia la deposizione delle uova, due alla volta. Le deposizioni sono intervallate da un periodo di circa 10 giorni.\nDistribuzione e habitat.\nSi trova in Africa (Mauritania, Mali, Sahara occidentale, Marocco, Algeria, Tunisia, Libia, Egitto, Sudan, Etiopia, Eritrea, Kenya) e Medio Oriente (Israele, Giordania, Siria, Arabia Saudita)."}
{"id": "1402149", "revid": "1718925", "url": "https://it.wikipedia.org/wiki?curid=1402149", "title": "Ciminiera", "text": "Una ciminiera (o camino) \u00e8 un sistema di evacuazione industriale di fumi, che pu\u00f2 essere posto a valle di un ventilatore.\nEssenzialmente si tratta di un elemento cilindrico, di diametro proporzionale alla portata dei fumi da trattare, e di altezza variabile dalla zona in cui viene costruito (da poche decine di metri, al centinaio).\nApplicazioni industriali.\nLe prime ciminiere industriali risalgono alla fine del XVIII secolo, ed erano inizialmente costruite in mattoni. I mattoni vennero poi abbandonati, e il materiale da costruzione per eccellenza delle ciminiere divenne il calcestruzzo.\nI materiali di costruzione delle ciminiere sono vari: a basse temperature e fumi non particolarmente aggressivi chimicamente pu\u00f2 essere impiegato l'acciaio dolce.\nNel caso in cui si abbia a che fare con temperature elevate e effluenti acidi (ovvero particolarmente aggressivi dal punto di vista chimico), vengono impiegati mattoni refrattari per il rivestimento delle pareti interne.\nLe ciminiere vengono impiegate essenzialmente per due motivi, uno legato alla sicurezza e uno all'economia del processo.\nPer quello che riguarda la sicurezza, gli effluenti gassosi (o fumi) che risalgono dalla ciminiera vengono disperdersi ad una certa quota dal terreno, in modo da minimizzare la concentrazione di inquinanti nei pressi dell'impianto, inoltre durante la loro risalita i fumi scambiano parte del loro contenuto termico con le pareti della struttura, raffreddandosi.\nIl secondo motivo \u00e8 lo sfruttamento dell'effetto camino, vale a dire quel tiraggio supplementare legato alle differenze di densit\u00e0 tra i gas caldi in emissione e l'aria circostante, che permette di alleggerire il lavoro dei ventilatori o in alcuni casi di sostituirsi ad esso.\nIn prima approssimazione, assumendo che il peso molecolare dei gas effluenti sia uguale a quello dell'aria, e che le perdite di carico sia trascurabile e le pareti della ciminiera siano adiabatiche, \u00e8 possibile stimare la portata uscente a causa dell'effetto camino formula_1 dall'espressione seguente:\nin cui:"}
{"id": "1402151", "revid": "228587", "url": "https://it.wikipedia.org/wiki?curid=1402151", "title": "Vezzolacca", "text": "Vezzolacca (\"Sul\u00e0ca\" in dialetto piacentino) \u00e8 una piccola frazione del comune italiano di Vernasca nell'alta val d'Arda in provincia di Piacenza. Non molto popolato in inverno, si calcolano un'ottantina di unit\u00e0, riprende vita in estate dove raggiunge picchi di 300 abitanti.\nGeografia fisica.\nSituata a 650 m s.l.m. si trova ai piedi dei monti Lucchi (947 m) e Palazza (911 mt,) a sud del lago di Mignano. \u00c8 raggiungibile attraverso due itinerari: da Lugagnano Val d'Arda con un bivio lungo la strada che costeggia il lago e dalla strada che da Vernasca porta al passo del Pellizzone con un bivio poco prima della localit\u00e0 Luneto. Il paese \u00e8 circondato da boschi tipici del medio Appennino: faggete, castagneti, rovereti.\nVita di paese.\nVede a calendario, numerose iniziative da parte della locale pro-loco, non solo festaiole, ma anche di rivalutazione dei prodotti del territorio.\nEsempio il riconoscimento della torta di patate e della castagna tipica vezzolacchina: \"La Bionda\" tutti e due inseriti nella lista Prodotti agroalimentari tradizionali italiani D.L. 173/98, art. 8 la lista aggiornata \u00e8 consultabile su sito della regione Emilia-Romagna.\nCollegamenti esterni.\nSito ufficiale di Vezzolacca"}
{"id": "1402152", "revid": "110157", "url": "https://it.wikipedia.org/wiki?curid=1402152", "title": "Gragnana", "text": "Gragnana \u00e8 una frazione del Comune di Carrara, circondata da boschi di castagno e terrazzamenti coltivati. Alcuni studiosi le attribuiscono l'appellativo di Capitale mondiale dei Tavolieri (antichi giochi da tavolo incisi sulla pietra), tra i suoi vicoli se ne contano pi\u00f9 di cinquanta. Di grande pregio architettonico e di lunga storia la Chiesa di San Michele.\nGeografia.\nGragnana sorge nella valle del torrente omonimo, all'interno della cornice delle Alpi Apuane. Si trova a 3\u00a0km a nord di Carrara.\nStoria.\nSicuramente fu un importante centro legato alla pastorizia fin dall'et\u00e0 del bronzo come testimoniano gli unici ritrovamenti preistorici della zona in localit\u00e0 Gabellaccia. Si pensa che fu un fondo agricolo romano, noto fin dall'et\u00e0 di Traiano come \"Fundum Granianum\". Il primo documento storico ufficiale \u00e8 datato 1078. Fu Vicinanza della federazione di Carrara, una tra le pi\u00f9 attive nel settore del marmo pur essendo decentrata rispetto ai pi\u00f9 importanti bacini marmiferi. Nel 1450 fu teatro della sanguinosa battaglia di \"Segalara\" che vide come contendenti Carraresi e Massesi contro i paesi del versante di Sarzana per questioni di confine.\nNel Risorgimento, i gragnanini, furono tra i pi\u00f9 accesi seguaci di Mazzini e il paese centro nevralgico dei moti anarchici del 1894. Ancora oggi \u00e8 sede del circolo anarchico \"Malatesta\".\nInfrastrutture e trasporti.\nGragnana sorge lungo la Strada statale 446 di Fosdinovo."}
{"id": "1402156", "revid": "1776051", "url": "https://it.wikipedia.org/wiki?curid=1402156", "title": "Angst (Lacrimosa)", "text": "Angst \u00e8 il primo album dei Lacrimosa, pubblicato nel 1991.\n\u00c8 un'opera molto dark, che propone un approccio musicale piuttosto minimale in cui dominano le tastiere e dalla voce di Tilo Wolff (all'epoca unico componente dei Lacrimosa) con toni depressi.\nCome nell'album successivo, \"Einsamkeit\", i temi esplorati per mezzo della musica e dei testi hanno un carattere molto tetro: la paura, la solitudine, la sensazione di fragilit\u00e0, la morte, il senso di non-esistenza, la natura illusoria dell'amore e l'impossibilit\u00e0 di trovarlo popolano le liriche."}
{"id": "1402157", "revid": "767487", "url": "https://it.wikipedia.org/wiki?curid=1402157", "title": "Still Alive", "text": "Still Alive \u00e8 il terzo album dei Silent Rage, uscito nel 2002 per l'Etichetta discografica Z Records."}
{"id": "1402164", "revid": "37401", "url": "https://it.wikipedia.org/wiki?curid=1402164", "title": "Bassorilievi", "text": ""}
{"id": "1402169", "revid": "1543377", "url": "https://it.wikipedia.org/wiki?curid=1402169", "title": "MicroStrip Gas Chamber", "text": "Una MicroStrip Gas Chamber (camera a gas a microstrisce) \u00e8 un rivelatore di particelle che \u00e8 in grado di rivelare la traiettoria di una particella e misurare l'energia che ha perso all'interno del rivelatore. Pu\u00f2 essere considerato l'evoluzione della camera proporzionale a multifili. Il rivelatore \u00e8 stato inventato da Anton Oed nel 1988 all'Institut Laue-Langevin di Grenoble. Le MSGC sono state utilizzate per esempio per HERA-B a DESY. Le loro prestazioni si collocano tra i rivelatori a gas e i rivelatori a semiconduttori.\nCostruzione.\nIl rivelatore \u00e8 formato da un insieme di strisce metalliche sottili incise sopra un supporto isolante. Le strisce sono tenute a tensione alternativamente positiva e negativa, in modo tale che funzionino met\u00e0 da catodi e met\u00e0 da anodi. Il funzionamento \u00e8 simile a quello delle camere a multifili. Il miglioramento sta nel fatto che le tecniche fotolitografiche consentono di avere una spaziatura tra le strisce molto piccola, almeno un ordine di grandezza meno di una camera a multifili. Inoltre poich\u00e9 anodo e catodo sono molto vicini si riduce il tempo di raccolta degli ioni positivi e quindi i problemi di carica spaziale, consentendo al rivelatore di sopportare \"rate\" pi\u00f9 alti.\nProblemi.\nIl problema maggiore di questo tipo di rivelatore \u00e8 il danneggiamento che pu\u00f2 essere dovuto a rare scariche molto intense che si possono creare tra anodo e catodo oppure ad una serie di meccanismi di invecchiamento pi\u00f9 lenti che compaiono in tutti i rivelatori a gas che per esempio possono portare alla polimerizzazione sulla superficie degli elettrodi, creando degli strati isolanti."}
{"id": "1402170", "revid": "32698", "url": "https://it.wikipedia.org/wiki?curid=1402170", "title": "Micro strip gas chamber", "text": ""}
{"id": "1402171", "revid": "32698", "url": "https://it.wikipedia.org/wiki?curid=1402171", "title": "Microstrip gas chamber", "text": ""}
{"id": "1402172", "revid": "32698", "url": "https://it.wikipedia.org/wiki?curid=1402172", "title": "MSGC", "text": ""}
{"id": "1402182", "revid": "287204", "url": "https://it.wikipedia.org/wiki?curid=1402182", "title": "Don Arden", "text": "Biografia.\nNel 1963 diede l'opportunit\u00e0 ai nascenti Rolling Stones di partecipare come gruppo spalla alla tourn\u00e9e degli Everly Brothers in quello che sarebbe poi diventato il primo tour del gruppo inglese.\n\u00c8 anche noto per essere stato il padre di Sharon Arden, nonch\u00e9 suocero del cantante Ozzy Osbourne."}
{"id": "1402183", "revid": "537521", "url": "https://it.wikipedia.org/wiki?curid=1402183", "title": "Sant'Alessandro (Roma)", "text": ""}
{"id": "1402190", "revid": "125838089", "url": "https://it.wikipedia.org/wiki?curid=1402190", "title": "Calaide", "text": "Calaide (in greco antico \"K\u00e0lais\") o Calai \u00e8 un personaggio della mitologia greca, \u00e8 il fratello gemello di Zete ed \u00e8 figlio di Borea e Orizia.\nMitologia.\nAi due fratelli, ai quali era stato predetto che sarebbero morti allorch\u00e9 non avessero raggiunto chi inseguivano, quando divennero adulti gli spuntarono le ali e furono scelti da Giasone per partecipare alla missione degli Argonauti per la cerca del vello d'oro.\nLe avventure degli argonauti.\nL'abbandono di Eracle.\nQuando Giasone decise di abbandonare Eracle con Polifemo, molti degli Argonauti non appoggiarono tale decisione. Una volta in mare tentarono anche di convincere il timoniere Tifi a tornare indietro a riprenderlo, ma proprio Calaide e Zete negarono tale possibilit\u00e0.\nPer questo motivo Eracle non li perdon\u00f2.\nFineo e le arpie.\nApprodati a Salmidesso, Giasone chiese a re Fineo, figlio di Agenore informazioni sul vello d'oro e lui disse che avrebbe risposto se lo avessero liberato dalle Arpie che lo tormentavano da tempo. Grazie alle loro ali e alla loro abilit\u00e0 con l'arco, Calaide e Zete riuscirono a inseguire le orride creature fino alle isole Elote. Si fermarono solo dopo aver ricevuto da Iride, messaggera di Era, la garanzia che esse avrebbero smesso di tormentare Fineo.\nIn seguito furono loro a liberare i figli di Fineo e Cleopatra imprigionati per colpa di Idea.\nAltri pareri.\nCalaide ebbe a quanto pare una relazione omoerotica con Orfeo. Il rapporto tra i due sarebbe gi\u00e0 nato ai tempi della spedizione degli Argonauti, per rinsaldarsi dopo la tragica fine di Euridice, moglie di Orfeo.\nLa morte.\nI due fratelli vinsero ai giochi funebri di Pelia due gare: Zete quella della corsa podistica pi\u00f9 breve e Calaide quella pi\u00f9 lunga. Mentre facevano rientro alla loro terra furono assaliti da Eracle, che non aveva mai perdonato loro il rifiuto di cambiare rotta quando lo abbandonarono. Eracle li abbatt\u00e9 a colpi di clava, ma pentitosi subito dopo di ci\u00f2 che aveva fatto seppell\u00ec personalmente i cadaveri dei due giovani erigendo in loro memoria una stele funeraria."}
{"id": "1402196", "revid": "486946", "url": "https://it.wikipedia.org/wiki?curid=1402196", "title": "Congresso americano", "text": ""}
{"id": "1402199", "revid": "1714247", "url": "https://it.wikipedia.org/wiki?curid=1402199", "title": "Ich Troje", "text": "Ich Troje \u00e8 un gruppo musicale polacco pop fondato nel 1995 da Micha\u0142 Wi\u015bniewski e Jacek \u0141\u0105gwa. Il nome del gruppo pu\u00f2 essere tradotto in \"Tre di loro\".\nStoria.\nDal 2000, gli Ich Troje sono stati uno dei pi\u00f9 popolari gruppi musicali polacchi. \nHanno rappresentato la Polonia all'Eurovision Song Contest 2003 con \"Keine Grenzen-\u017badnych granic\" (tradotto \"No frontiere\") cantata in (polacco, tedesco, e russo). La canzone si classific\u00f2 settima.\nNel 2006, hanno rappresentato di nuovo la Polonia all'Eurovision Song Contest 2006 con \"Follow My Heart\", assieme a O-Jay che fa parte del gruppo dance Real McCoy. Il gruppo per\u00f2 non riusc\u00ec ad accedere alla serata finale."}
{"id": "1402202", "revid": "125792125", "url": "https://it.wikipedia.org/wiki?curid=1402202", "title": "Kimi R\u00e4ikk\u00f6nen", "text": "Nell'arco della sua carriera in Formula 1 ha gareggiato con la Sauber, la McLaren, la Ferrari, la Lotus e l'Alfa Romeo Racing. \u00c8 stato vice-campione del mondo con la McLaren nel e nel e campione del mondo nella stagione con la Ferrari.\nR\u00e4ikk\u00f6nen \u00e8 stato il pilota ad essere arrivato in Formula 1 con il minor numero di gare ufficiali disputate in monoposto (appena ventitr\u00e9 corse alle spalle). Nel corso della sua carriera in Formula 1 ha vinto 21 Gran Premi (10 con la Ferrari, 9 con la McLaren e 2 con la Lotus) diventando il finlandese con pi\u00f9 vittorie all'attivo. Detiene il record del maggior numero di Gran Premi disputati, primato raggiunto nel Gran Premio dell'Eifel 2020, superando il precedente record del brasiliano Rubens Barrichello.\nSoprannominato \"Iceman\" (\"uomo di ghiaccio\u201d) e \"KR7\", secondo un sondaggio, Kimi R\u00e4ikk\u00f6nen sarebbe il secondo pilota pi\u00f9 amato dai tifosi della Ferrari dopo Michael Schumacher.\nTra il 2010 e il 2011 ha inoltre partecipato, durante il momentaneo ritiro dalla Formula 1, al campionato del mondo rally, disputando 22 gare e raccogliendo 59 punti, e ad alcune prove della NASCAR.\nNel 2011 ha fondato il team IceOne Racing con il quale ha corso nel campionato del mondo rally. Il team si \u00e8 poi allargato al settore del motocross, diventando nel 2022 il team ufficiale della Kawasaki nel campionato mondiale di motocross, anno nel quale R\u00e4ikk\u00f6nen inizia a svolgere il ruolo da team principal.\nCarriera.\nGli inizi.\nNasce il 17 ottobre 1979 a Espoo, in Finlandia. Il padre Matti \u00e8 un costruttore di strade, mentre il fratello Rami \u00e8 un pilota di rally che gareggia nel campionato finlandese di Formula 3. Pilota poliedrico, ha gareggiato in diverse discipline motoristiche; nel 2011 ha fondato un Team che ha preso parte al Mondiale di Motocross, chiamandolo Ice 1 Racing. Pratica snowboard, \u00e8 appassionato di hockey su ghiaccio e quando torna nella propria citt\u00e0 natale assiste sempre ai match della sua squadra del cuore, gli Espoo Blues. \u00c8 noto per il suo modo di gareggiare freddo e distaccato e per il suo carattere schivo e poco disponibile per interviste ed incontri con i media, che gli \u00e8 valso il soprannome di \"Iceman\"; ci\u00f2 non gli ha tuttavia impedito di conquistarsi un grandissimo numero di sostenitori. Nel 2006, durante il GP del Brasile, dest\u00f2 scalpore un episodio in cui l'ex-pilota Martin Brundle gli domand\u00f2 come mai non avesse salutato Pel\u00e9, R\u00e4ikk\u00f6nen rispose \u201cinformandolo\u201d, in modo molto colorito, che \u201cera in bagno\u201d.\nKimi nasce in una famiglia non molto facoltosa, ad otto anni R\u00e4ikk\u00f6nen mosse i primi passi nel kart. Nel 1999 approd\u00f2 nel campionato britannico di Formula Renault, con il team Manor. L'anno successivo conquist\u00f2 il titolo grazie a 7 vittorie su 10 gare, 7 pole e 6 giri veloci. Nello stesso anno, gareggi\u00f2 anche nella Formula Renault internazionale, dove ottenne 2 vittorie, 2 pole e 2 giri veloci. Su 23 gare alle quali aveva partecipato fino a quel momento in monoposto, Kimi aveva avuto successo in oltre il 50%, ottenendo 13 vittorie, fatto che attir\u00f2 l'attenzione di Peter Sauber dell'omonima scuderia di Formula 1.\nFormula 1.\nSauber lo invit\u00f2 ad una sessione di test sulla pista del Mugello, questa volta attirando anche l'attenzione del plurititolato Michael Schumacher, l\u00ec presente per dei collaudi con la Ferrari; al test prese parte anche il pilota collaudatore del team Sauber, Enrique Bernoldi, fortemente spinto dallo sponsor Red Bull verso un posto da titolare per la stagione successiva. I tempi sul giro del giovane finlandese furono eccellenti e migliori di quelli di Bernoldi, tanto che Peter Sauber decise di ingaggiarlo per il campionato (pur contro il parere di Helmut Marko che continuava a spingere fortemente per il brasiliano): per la prima volta nella storia esordiva in F1 un pilota che aveva disputato sino a quel momento solo 23 gare, di cui peraltro nessuna nelle tradizionali formule propedeutiche alla massima categoria motoristica (quali la Formula 3 o Formula 3000).\nIl debutto con la Sauber (2001).\n2001.\nIl debutto in Formula 1 avviene nel Gran Premio d'Australia, con una superlicenza FIA provvisoria valida per le prime sei gare, al volante di una Sauber-Petronas. Il suo debutto fu impressionante, arrivando al 6\u00ba posto e guadagnando il primo punto mondiale. Una curiosit\u00e0 riguardo a questa sua prima gara fu il fatto che il pilota si sarebbe addormentato a bordo della vettura pochi minuti prima della partenza, dimostrando di non patire per nulla la tensione del debutto in Formula 1. Dopo la corsa la federazione sportiva concesse definitivamente la superlicenza.\nAlla fine della sua prima stagione R\u00e4ikk\u00f6nen racimol\u00f2 9 punti complessivi, posizionandosi al 10\u00ba posto nella classifica finale del campionato del mondo, giungendo spesso davanti al suo compagno di squadra Nick Heidfeld, 7\u00ba a fine stagione. Il finlandese fu vittima di un brutto incidente in Giappone a Suzuka insieme alla Jordan di Alesi, ma ne usc\u00ec senza danni. Data la sua stagione da debuttante, Ron Dennis lo scelse per sostituire in McLaren il posto lasciato vuoto dal due volte campione del mondo Mika H\u00e4kkinen, suo connazionale.\nIl quinquennio con la McLaren (2002-2006).\n2002.\nNel pass\u00f2 alla McLaren-Mercedes, che vers\u00f2 una somma pari a 50 milioni di euro per averlo in squadra insieme a David Coulthard. Al debutto con la nuova scuderia, colse il primo podio della carriera giungendo 3\u00ba nel Gran Premio d'Australia ed ottenendo il giro pi\u00f9 veloce. Nel Gran Premio di Francia a Magny-Cours sfior\u00f2 la prima vittoria ma, a pochi giri dalla fine, scivol\u00f2 su una macchia d'olio non segnalata lasciata dalla Toyota di McNish alla curva Adelaide e venne sorpassato da Michael Schumacher, terminando la gara in seconda posizione.\nIl finlandese diede buone prove anche sotto il diluvio a Silverstone, dove fu l'unico tra i piloti con gomme Michelin capace di reggere il ritmo dei piloti Ferrari con le pi\u00f9 performanti Bridgestone mentre in Belgio, sulla pista di Spa-Francorchamps, riusc\u00ec a qualificarsi in prima fila, dietro al solo Schumacher. Il finnico, nonostante le buone prestazioni, in particolare nel periodo estivo, alla fine della stagione accumul\u00f2 solo 24 punti che gli valsero il 6\u00ba posto finale. Durante la stagione si dimostr\u00f2 spesso pi\u00f9 veloce del compagno di squadra David Coulthard, ma fu spesso colpito da guasti meccanici tanto da contare ben 10 ritiri.\n2003.\nIl per R\u00e4ikk\u00f6nen fu estremamente positivo: pur disponendo della vettura dell'anno precedente seppur modificata (la MP4-18 non gareggi\u00f2 mai), si ritrov\u00f2 leader all'interno del suo team e si gioc\u00f2 la vittoria del mondiale sino all'ultima gara. Dopo un terzo posto iniziale ottenuto nel Gran Premio d'Australia, in Malesia arriv\u00f2 la prima vittoria in carriera. Nel Gran Premio del Brasile venne dato per vincitore ma nei giorni successivi la vittoria fu assegnata a Giancarlo Fisichella per un errore dei commissari.\nLa stagione continu\u00f2 con buoni risultati e grazie ai numerosi podi conquistati, R\u00e4ikk\u00f6nen rimase in lotta per il titolo mondiale fino all'ultimo gran premio, contro il pilota della Ferrari Michael Schumacher e il pilota della Williams Juan Pablo Montoya. Alla fine della stagione si classific\u00f2 2\u00ba con 91 punti complessivi, solamente due in meno del campione tedesco e davanti al colombiano.\n2004.\nLa stagione fu meno fortunata, costellata da numerosi ritiri per guasti meccanici, a causa della scarsa competitivit\u00e0 della vettura. Dopo poche gare il finlandese venne inoltre a conoscenza che per l'anno successivo avrebbe avuto un nuovo compagno di squadra: il colombiano Juan Pablo Montoya, proveniente dalla Williams.\nA met\u00e0 stagione il team forn\u00ec una vettura profondamente modificata e i risultati iniziarono a migliorare: a Silverstone ottenne la pole e insidi\u00f2 Michael Schumacher fino all'ultimo giro, dovendosi poi accontentare del secondo posto. Due settimane pi\u00f9 tardi in Germania, invece, fu costretto al ritiro mentre duellava con il tedesco quando era al comando, mentre nel Gran Premio del Belgio a Spa-Francorchamps riusc\u00ec a vincere dopo una gara in cui si rese protagonista di numerosi sorpassi anche ai danni di Michael Schumacher il quale, giungendo comunque secondo a traguardo, riusc\u00ec ad aggiudicarsi il titolo mondiale.\n2005.\nDopo un inizio difficile, nel R\u00e4ikk\u00f6nen dimostr\u00f2 di poter lottare per il mondiale con il rivale Fernando Alonso. Il finlandese, nonostante un forte ritardo dalla vetta del mondiale dopo le prime quattro gare, riusc\u00ec a ridurre il distacco con due vittorie consecutive in Spagna e Monaco, ed altre quattro in Canada, Ungheria, Turchia e Belgio. Nel Gran Premio d'Europa fu per\u00f2 vittima di un cedimento alla sospensione quando era leader della gara.\nIl finlandese fu spesso colpito da rotture al propulsore ed \u00e8 stato pi\u00f9 volte costretto a rimontare, riuscendo comunque a portarsi per ben 7 volte sul primo gradino del podio. La stagione si concluse poi con una vittoria in Giappone, ottenuta a seguito di una delle pi\u00f9 belle gare della sua carriera. Partendo 17\u00ba in griglia, si rese subito protagonista di sorpassi ai danni di Michael Schumacher e del gi\u00e0 laureato campione del mondo Fernando Alonso. Grazie anche ad un'ottima strategia ai box, riusc\u00ec a portarsi alle spalle di Giancarlo Fisichella a 5 giri dalla fine e complet\u00f2 la sua rimonta compiendo un bellissimo sorpasso a danni del romano a poche curve dalla bandiera a scacchi. I problemi di affidabilit\u00e0 della McLaren, oltre che un inizio di stagione difficile in cui perse terreno in classifica nei confronti dei rivali, vanificarono gli sforzi consegnando il titolo ad Alonso e alla Renault. In questa stagione su 19 gare ha ottenuto ben 10 giri veloci in gara, record assoluto detenuto a pari merito con Michael Schumacher.\nNel 2005 ha fondato la scuderia di Formula 3 R\u00e4ikk\u00f6nen Robertson Racing, venduta nel 2010 e rinominata in Double R Racing.\n2006.\nNel la mancanza di affidabilit\u00e0 e di competitivit\u00e0 della sua McLaren-Mercedes lo esclusero subito dalla lotta per il titolo mondiale e non riusc\u00ec a vincere nessun gran premio, conquistando ugualmente 65 punti, 3 pole position e terminando al quinto posto alle spalle dei piloti Ferrari e Renault. Sfior\u00f2 la vittoria solo in Ungheria dove per\u00f2 fu costretto al ritiro per un incidente con il doppiato Vitantonio Liuzzi e a Monaco dove si ritir\u00f2 ancora per guai tecnici, nonostante fosse l'unico pilota in pista a tenere il ritmo di Alonso.\nA Monza, quando il tedesco ufficializz\u00f2 il suo ritiro, la Ferrari conferm\u00f2 l'ingaggio di R\u00e4ikk\u00f6nen come successore e il finlandese concluse la gara secondo proprio dietro a Michael Schumacher.\nIl passaggio alla Ferrari, il titolo iridato e il primo ritiro (2007-2009).\n2007.\nIl debutto al volante della F2007, la nuova macchina della Ferrari che ha utilizzato nel corso del mondiale di Formula 1 , avvenne il 30 gennaio 2007 a Valencia. Inizi\u00f2 la stagione vincendo il Gran Premio d'Australia dove ottenne pole position e giro pi\u00f9 veloce (solo Fangio e Mansell erano riusciti a fare altrettanto al debutto con una Ferrari). Le due gare successive gli fanno conquistare due terzi posti, il primo in Malesia, dove il motore era stato limitato nei giri a causa di una piccola perdita d'acqua sul finire del Gran Premio d'Australia, ed uno in Bahrein.\nLe successive gare furono pi\u00f9 travagliate con un ritiro in Spagna a causa di un problema elettronico, un ottavo posto a Monaco, dove era partito 15\u00ba a causa di un errore in qualifica, un quinto in Canada e un quarto negli Stati Uniti. Il finlandese centr\u00f2 due vittorie consecutive nel Gran Premio di Francia, superando al via l'inglese Lewis Hamilton della McLaren e al 46\u00ba giro il compagno Felipe Massa grazie alla tattica dei pit-stop, e in Gran Bretagna; a questi risultati seguirono un ritiro (Nurburgring) e due secondi posti (Ungheria e Turchia). A Monza, inoltre, R\u00e4ikk\u00f6nen ebbe anche un incidente abbastanza grave nelle libere e in gara fin\u00ec solo terzo, dietro alle McLaren. In Belgio, dopo aver ottenuto la pole position, il finlandese torn\u00f2 sul gradino pi\u00f9 alto del podio, portando insieme a Massa il quindicesimo titolo costruttori alla Ferrari. Nel Gran Premio del Giappone, in una gara sotto la pioggia, R\u00e4ikk\u00f6nen si ritrov\u00f2 nelle ultime posizioni a causa di un'errata scelta delle gomme ma rimont\u00f2 fino al terzo posto.\nCon 17 punti da recuperare a Hamilton su 20 disponibili, il mondiale sembrava ormai chiuso, ma grazie alle vittorie in Cina \u2013 dove la Ferrari colse il suo duecentesimo trionfo in F1\u00a0\u2013 e in Brasile, giovando del contemporaneo magro bottino (ritiro in Asia, e settimo posto in Sudamerica) raccolti dal rivale inglese, il finlandese riusc\u00ec a conquistare il titolo mondiale. Nelle ore successive al termine della gara brasiliana venne aperta un'inchiesta dalla FIA sulla Williams di Rosberg, quarto in gara, e sulle BMW Sauber di Heidfeld e Kubica, rispettivamente sesto e quinto, per le temperature fuori norma della benzina; l'inchiesta non port\u00f2 alla squalifica dei piloti coinvolti, sicch\u00e9 il titolo di R\u00e4ikk\u00f6nen venne confermato anche dopo l'udienza definitiva del 15 novembre. Contestualmente, la Ferrari vinse anche il mondiale costruttori.\n2008.\nLa stagione non inizi\u00f2 sotto i migliori auspici per il finlandese: alla prima gara in Australia, a Melbourne, si ritir\u00f2 a 4 giri dal traguardo e venne riammesso in classifica solo in un secondo tempo per via di una squalifica inflitta a Rubens Barrichello. Ritrov\u00f2 prestazioni in Malesia, a Sepang, vincendo la gara autorevolmente, superando con una sosta ai box ritardata il compagno di squadra Felipe Massa. Sul Circuito di Manama, in Bahrein, tagli\u00f2 il traguardo secondo dietro al suo compagno di squadra e davanti a Robert Kubica. Al Gran Premio di Spagna disput\u00f2 la miglior gara della stagione, con pole position, vittoria e giro veloce.\nNelle gare successive R\u00e4ikk\u00f6nen non ottenne prestazioni brillanti, in gran parte dovute a delle mediocri qualifiche, con un ritiro al Gran Premio del Canada (tamponato da Hamilton in corsia box durante una sosta con safety-car), un secondo posto in Francia, dove aveva anche conquistato la duecentesima pole position per la Ferrari e condotto pi\u00f9 di met\u00e0 gara in testa, quando fu vittima di un problema allo scarico che ne compromise le prestazioni, un quarto posto a Silverstone ed un sesto ad Hockenheim. R\u00e4ikk\u00f6nen torn\u00f2 sul podio al Gran Premio d'Ungheria, conquistando il terzo posto, salvo poi disputare altre gare senza ottenere buoni risultati, con un ritiro a Valencia, un altro a Spa-Francorchamps, in cui era al comando fino all'uscita di pista a 2 giri dalla fine sotto la pioggia, un nono posto a Monza nella gara di casa della Ferrari ed un ennesimo ritiro (causa incidente contro le barriere) nella gara notturna di Singapore.\nNelle restanti tre gare R\u00e4ikk\u00f6nen ritorn\u00f2 competitivo, accettando di fare da gregario al compagno Massa ed aiutarlo a conquistare il titolo, per cui il brasiliano era ancora in corsa assieme a Lewis Hamilton. Al Gran Premio del Giappone, in Cina e in Brasile concluse quindi con tre terzi posti, utili alla Ferrari solo per la conquista del campionato costruttori, poich\u00e9 Felipe Massa, nonostante la vittoria nel gran premio di casa in Brasile, non riusc\u00ec a conquistare il titolo, che and\u00f2 invece a Lewis Hamilton.\n2009.\nLa stagione non si apr\u00ec per niente bene per il finlandese. La Ferrari non era veloce e performante come quella degli anni precedenti e nelle prime tre gare della stagione, in Australia, Malesia e Cina, R\u00e4ikk\u00f6nen non riusc\u00ec mai ad andare a punti, facendo segnare rispettivamente un ritiro (problemi al differenziale), un quattordicesimo (gli furono montate le gomme da full wet durante l'asciutto ed alla fine ebbe problemi al KERS) ed un decimo posto (ebbe una perdita di potenza del motore all'inizio della gara e problemi di grip).\nI primi 3 punti arrivarono con il sesto posto in Bahrein, mentre in Spagna, dove aveva fatto segnare la sua ultima vittoria in Formula 1 nel , si ritir\u00f2 per problemi di natura idraulica. Il primo podio stagionale arriv\u00f2 al Gran Premio di Monaco, dove il finlandese chiuse in terza posizione dopo aver perso la pole position a favore di Button per soli 40 millesimi.\nNelle successive tre gare, in Turchia, Gran Bretagna e Germania, il pilota finlandese ottenne appena un punto, frutto di un ottavo posto a Silverstone, facendo segnare rispettivamente un nono posto ed un ritiro per la rottura del motore negli altri due Gran Premi. Dal Gran Premio d'Ungheria, nel quale la squadra perse Massa per infortunio, le prestazioni della Ferrari e parallelamente del finnico migliorarono in modo considerevole: gi\u00e0 all'Hungaroring R\u00e4ikk\u00f6nen conquist\u00f2 il secondo posto alle spalle di Lewis Hamilton dopo un'ottima partenza. Sal\u00ec di nuovo sul podio sul cittadino di Valencia, dove giunse terzo al traguardo. L'unica vittoria stagionale arriv\u00f2 nel Gran Premio del Belgio sul Circuito di Spa-Francorchamps, sul quale aveva gi\u00e0 vinto tre volte in carriera. Il pilota finlandese, partito dalla sesta posizione, approfitt\u00f2 al meglio della presenza del KERS sulla propria vettura, prendendo la testa della corsa al via e difendendosi dagli attacchi di Giancarlo Fisichella.\nNel successivo Gran Premio d'Italia R\u00e4ikk\u00f6nen centr\u00f2 il quarto podio consecutivo, piazzandosi terzo grazie al ritiro per incidente di Hamilton all'ultimo giro. Nella notturna di Singapore il finlandese interruppe la serie positiva e si dovette accontentare del decimo posto dopo un weekend difficile per le Ferrari. Nella settimana successiva venne annunciato il suo addio alla scuderia di Maranello, per far spazio al pilota spagnolo Fernando Alonso a partire dalla stagione . Subito si diffuse la voce di un suo ritorno alla McLaren per affiancare Hamilton, considerata dal pilota finlandese l'unica valida alternativa alla scuderia di Maranello, trattativa che poi non si concretizz\u00f2. Nonostante questo aspetto legato al mercato e la scarsa competitivit\u00e0 della vettura, il cui sviluppo era stato fermato da tempo, nel Gran Premio del Giappone a Suzuka R\u00e4ikk\u00f6nen riusc\u00ec a conquistare un quarto posto, tenendo aperta la lotta con la McLaren per il terzo posto nel mondiale costruttori.\nAl Gran Premio del Brasile \"Iceman\" giunse sesto al traguardo nonostante una collisione con Mark Webber nelle prime fasi di gara e un inconveniente durante il pit stop, quando la sua vettura fu investita dalla benzina persa dalla McLaren del suo connazionale Heikki Kovalainen, ripartito dai box con il tubo della benzina ancora attaccato. Nell'ultima gara della stagione, disputata ad Abu Dhabi, il pilota finlandese non riusc\u00ec a far meglio del dodicesimo posto. A fine stagione, conclusasi in sesta posizione con 48 punti, decise di ritirarsi dalla F1 e passare ai Rally.\nRally.\n2009.\nKimi R\u00e4ikk\u00f6nen insieme al suo co-pilota ed amico Kaj Lindstr\u00f6m fa il suo debutto nei rally all'Arctic Lapland Rally il 23 gennaio 2009 con una Abarth Grande Punto S2000 preparata dalla Tommi M\u00e4kinen Racing, con cui finisce 13\u00ba. Il 21 febbraio partecipa anche al SM Vaakuna-Rally, tappa del campionato nazionale finlandese, dove conclude al 17\u00ba posto. Il 29 e 30 maggio debutta sull'asfalto al Rally della Marca, valido per il Trofeo Rally Asfalto 2010. Anche qui finisce in 17\u00aa posizione.\nDal 30 luglio al 2 agosto debutta nel WRC partecipando al Rally di Finlandia, ritirandosi. Il 18 novembre 2009 il suo manager comunica l'intenzione del pilota di non correre nella stagione di Formula 1, e il 4 dicembre viene ufficializzato l'accordo per un anno con il Citro\u00ebn Junior Team sponsorizzato dalla Red Bull, per la quale garegger\u00e0, per 12 gare delle 13 in programma, nel Campionato del mondo rally.\nHa fondato una propria squadra, l'ICE 1 Racing, nata per gareggiare nel Campionato del mondo rally e poi confluita nel Campionato mondiale di motocross.\n2010.\nIl 3 aprile 2010, al termine del terzo rally della stagione, in Giordania, R\u00e4ikk\u00f6nen si classifica all'8\u00ba posto, diventando cos\u00ec il primo pilota finlandese nella storia (ed il secondo dopo Carlos Reutemann) ad aver conquistato punti iridati sia nel campionato di Formula 1 che in quello Rally. Il 18 aprile al Rally di Turchia conquista il suo miglior risultato nei Rally finendo in 5\u00aa posizione, a 6 minuti e 44 secondi da S\u00e9bastien Loeb. Il 13 giugno con la sua Citro\u00ebn C4 WRC partecipa al Rally della Lanterna conquistando la 2\u00aa posizione, battuto di pochi secondi dal compagno di marca S\u00e9bastien Ogier, vincendo la prima prova di tappa ufficiale, Laccio-Torriglia.\nIl 22 agosto 2010 durante il Rally di Germania vince la sua prima prova speciale nel WRC, e conclude al 7\u00ba posto nella classifica finale del Rally: diventa cos\u00ec il primo pilota di Formula 1 nella storia ad avere vinto una prova speciale del campionato del mondo rally. Il 18 settembre con la sua Citro\u00ebn vince il Rallye du Vosgien (a Saint-\u00c9tienne-l\u00e8s-Remiremont, in Francia), a cui partecipa come test in preparazione del Rally di Francia, 11\u00aa tappa del campionato.\n2011.\nDopo varie voci che lo davano una volta al Monster World Rally Team, un'altra alla Mini, un'altra al Citro\u00ebn Junior Team e anche di un suo ritorno in Formula 1 con la Renault, Kimi R\u00e4ikk\u00f6nen spiazza tutti annunciando che correr\u00e0 la stagione 2011 del WRC con il suo team, l'ICE 1 Racing, con una Citro\u00ebn DS3 fornita dalla casa francese; il finlandese disputer\u00e0 10 dei 13 rally previsti.\nDal 10 al 13 febbraio 2011 partecipa al Rally di Svezia vinto da Mikko Hirvonen; Kimi si distingue in alcune SS e finisce il rally in 8\u00aa posizione. Dal 24 al 27 marzo partecipa al Rally del Portogallo, terza tappa del WRC vinto da S\u00e9bastien Ogier, finendo il rally in settima posizione. Dal 14 al 16 aprile partecipa al Rally di Giordania vinto da Ogier. A causa di una foratura Kimi chiude il rally in 6\u00aa posizione.\nNASCAR.\nIl 29 marzo 2011 viene annunciata la sua partecipazione ad alcune gare NASCAR cominciando nella Camping World Truck Series, per poi passare alla Nationwide Series.\nIl 2 aprile successivo viene annunciata la vettura con cui disputa tali gare, una Toyota del team Kyle Busch Motorsports sulla Charlotte Motor Speedway, nella Carolina del Nord, il 20 maggio 2011. Il finlandese, nonostante fosse alla sua prima gara, dalla 31\u00aa posizione sulla griglia di partenza conclude la gara in 15\u00aa posizione, conquistando 29 punti. Dopo l'incoraggiante debutto, il 28 maggio partecipa ad una gara in Nationwide Series, la \"serie B\" della NASCAR, sempre a Charlotte; la sua seconda uscita in una gara NASCAR lo vede al volante di una Toyota Camry della NEMCO Motorsports, preparata dalla KBM e sponsorizzata Perky Jerky, gli stessi partner del suo debutto nella Truck Series. Partito 22\u00ba, termina la prova al 27\u00ba posto, dopo essere stato costretto ad un \"drive-through\" per aver lasciato in anticipo la propria piazzola a seguito di un \"pit stop\", e poi per via di una riparazione straordinaria al muso della sua Toyota. Con quella gara non totalizza punti per il campionato \"NASCAR Nationwide Series\" perch\u00e9, per l'anno 2011, era gi\u00e0 iscritto al campionato \"NASCAR Camping World Truck Series\" ed il regolamento della NASCAR consente ai concorrenti di competere per il titolo piloti di un solo campionato all'anno.\nIl ritorno in Formula 1.\nIl ritorno con la Lotus e il record di piazzamenti a punti (2012-2013).\n2012.\nDopo trattative anche con la Williams, il 29 novembre 2011 fu ufficializzato il suo ritorno in Formula 1 alla guida della Lotus. R\u00e4ikk\u00f6nen torn\u00f2 alla guida di una Formula 1 il 24 gennaio 2012, in un test organizzato appositamente per lui dalla scuderia sul circuito di Valencia.\nIl pilota finlandese non inizi\u00f2 il campionato nella maniera migliore, venendo escluso dalla Q1 nell'inaugurale Gran Premio d'Australia e partendo quindi in diciassettesima posizione. In gara R\u00e4ikk\u00f6nen rimont\u00f2 fino al settimo posto finale. Nel successivo Gran Premio della Malesia il pilota finlandese chiuse nuovamente a punti, tagliando il traguardo al quinto posto nonostante cinque posizioni di penalit\u00e0 sulla griglia di partenza per la sostituzione del cambio. Nel Gran Premio di Cina R\u00e4ikk\u00f6nen lott\u00f2 per le posizioni di testa fino alle ultime tornate, quando pass\u00f2 dalla seconda alla quattordicesima posizione finale a causa di un improvviso calo nelle prestazioni degli pneumatici.\nNel successivo Gran Premio del Bahrein il pilota finlandese and\u00f2 a podio per la prima volta dal suo ritorno in Formula 1, chiudendo la gara alle spalle di Sebastian Vettel dopo essere scattato dall'undicesima posizione. Dopo un altro podio nel Gran Premio di Spagna, a Monaco e in Canada R\u00e4ikk\u00f6nen fece segnare delle prestazioni piuttosto opache, pur chiudendo in zona punti in entrambe le occasioni.\nNelle cinque gare seguenti R\u00e4ikk\u00f6nen ottenne degli ottimi risultati, inserendosi nella lotta per il titolo mondiale. Dopo aver chiuso in seconda posizione il Gran Premio d'Europa e in quinta il Gran Premio di Gran Bretagna, il pilota finlandese conquist\u00f2 infatti tre arrivi a podio consecutivi, con due terzi posti in Germania (approfittando di una penalit\u00e0 inflitta a Sebastian Vettel) e in Belgio ed un secondo in Ungheria, che gli permisero di portarsi a 33 punti di distacco dal leader del mondiale Fernando Alonso.\nNel Gran Premio d'Italia il pilota finlandese chiuse la gara in quinta posizione, alle spalle delle Ferrari di Alonso e Felipe Massa. Nei successivi Gran Premi R\u00e4ikk\u00f6nen continu\u00f2 ad andare a punti, non riuscendo per\u00f2 a confermarsi nelle posizioni di vertice e chiudendo in sesta posizione a Singapore e in Giappone ed in quinta nel Gran Premio di Corea. Nonostante questi risultati non particolarmente brillanti il pilota finlandese risal\u00ec in terza posizione nella classifica generale, rimanendo matematicamente in lotta per il titolo mondiale.\nAl Gran Premio di Abu Dhabi R\u00e4ikk\u00f6nen conquist\u00f2 la prima vittoria dal Gran Premio del Belgio 2009, dominando la gara dopo il ritiro per problemi meccanici di Lewis Hamilton, fino a quel momento in prima posizione. La vittoria non fu, per\u00f2, sufficiente a tenere aperte le speranze di conquistare il titolo mondiale, poich\u00e9 i suoi principali rivali, Fernando Alonso e Sebastian Vettel, arrivarono subito alle sue spalle. Nelle ultime due gare della stagione R\u00e4ikk\u00f6nen non ottenne risultati particolarmente brillanti, chiudendo al sesto posto ad Austin e addirittura decimo e doppiato nel conclusivo Gran Premio del Brasile. Tuttavia, il ritiro di Lewis Hamilton in quest'ultima occasione gli garant\u00ec il terzo posto nel mondiale, con 207 punti.\n2013.\nRimasto alla Lotus, R\u00e4ikk\u00f6nen inizi\u00f2 positivamente la stagione 2013, conquistando la vittoria ed il giro veloce nella gara inaugurale in Australia, dopo essere scattato dalla settima posizione in griglia. Dopo essere giunto settimo in Malesia, conquista tre secondi posti consecutivi, rispettivamente nei Gran Premi di Cina, Bahrein e Spagna.\nNel Gran Premio di Monaco, mentre si trova al ridosso del podio, al 70\u00ba giro P\u00e9rez lo tampona, costringendo il finlandese ai box per sostituire una gomma forata; rientra in pista in sedicesima posizione, ma in pochi giri riesce a recuperare e a finire decimo: con questo risultato, porta a 23 le gare consecutive chiuse a punti, e a 40 quelle portate a termine. Al Gran Premio del Canada il finlandese, partito undicesimo in griglia, in gara viene anche doppiato, ma ci\u00f2 nonostante riesce a concludere la corsa al nono posto, piazzamento che gli permette comunque di eguagliare il primato di Michael Schumacher.\nNel Gran Premio di Gran Bretagna R\u00e4ikk\u00f6nen parte in terza fila ma durante la corsa, sfruttando anche l'ingresso della \"safety car\", riesce a scalare fino alla seconda posizione; il graduale degrado delle sue coperture, e il mancato ingresso ai box, fanno per\u00f2 s\u00ec che in una decina di giri venga superato in sequenza da Webber, Alonso e Hamilton, giungendo quinto al traguardo.\nDopo qualche gara non all'altezza delle aspettative, il finlandese si riscatta al Gran Premio di Germania, dove giunge secondo dopo essere partito quarto dalla griglia, ed aver insidiato nel finale il capofila Vettel. Anche in Ungheria R\u00e4ikk\u00f6nen giunge alla piazza d'onore dietro a Hamilton, dopo essere partito sesto, aver fatto una sosta in meno degli altri, e aver a lungo battagliato con Vettel per la conquista del secondo gradino del podio; a causa d'un guasto ai freni anteriori, nel Circuito di Spa-Francorchamps, si interrompe a 27 gare la striscia consecutiva d'arrivi a punti del finlandese, nuovo record assoluto (superato da Hamilton nel 2018). Arrivano infine altri due podi per il finlandese, a Singapore dove parte tredicesimo e finisce terzo, e in Corea in cui si piazza secondo alla spalle di Vettel. Conclude la sua ultima stagione alla Lotus in anticipo, saltando le ultime due gare del campionato per un'operazione alla schiena, ma anche per una controversia con la scuderia inglese in merito al mancato pagamento dello stipendio.\nIl ritorno in Ferrari (2014-2018).\n2014.\nL'11 settembre 2013 viene ufficializzato il ritorno di R\u00e4ikk\u00f6nen alla Scuderia Ferrari per le stagioni e .\nCon il ritiro dalle corse di Mark Webber, nel 2014 Kimi diviene il pilota pi\u00f9 anziano della griglia di partenza. L'inizio del campionato non \u00e8 esaltante per il pilota finlandese: a causa anche di parecchi avvenimenti sfortunati (come a Monaco, dove viene colpito dalla Marussia di Max Chilton mentre era in lotta per il podio), R\u00e4ikk\u00f6nen conquista appena 19 punti nelle prime nove gare. In Ungheria sembra ritrovare il feeling con la vettura dopo che, partito dalla diciassettesima posizione in griglia per un errore di strategia del muretto Ferrari, il finlandese rimonta fino alla sesta posizione. Nella successiva prova di Spa-Francorchamps, partendo ottavo in qualifica, chiude al quarto posto la gara dopo aver lottato a lungo per il podio, venendo scavalcato dalla Williams del connazionale Bottas solo nei giri finali; per la prima volta in stagione R\u00e4ikk\u00f6nen riesce inoltre ad arrivare davanti al compagno di squadra Alonso.\nNella parte finale di stagione R\u00e4ikk\u00f6nen continua a faticare, non riuscendo ad adattare l'assetto della vettura (in particolare dell'anteriore) al suo stile di guida. Il pilota finlandese riesce a cogliere qualche piazzamento a punti, chiudendo la stagione al dodicesimo posto in classifica generale con 55 punti.\n2015.\nLa stagione 2015 vede il finlandese trovare un nuovo compagno di box in Ferrari, il tedesco Sebastian Vettel. Nel gran premio d'apertura a Melbourne, R\u00e4ikk\u00f6nen \u00e8 costretto al ritiro per un problema nel cambio gomme al pit-stop. Due settimane dopo, il finlandese si qualifica undicesimo, a causa di una serie di fattori negativi; il giorno dopo la sfortuna continua con una foratura causata da un contatto con Nasr, ma riesce a rimontare dal diciottesimo posto al quarto. In Cina bissa il quarto posto, dopo che la safety car gli impedisce di raggiungere Vettel. In Bahrein chiude 2\u00ba dietro Hamilton, tornando sul podio dopo 25 gare di assenza. Nelle due gare successive conquista un 5\u00ba e un 6\u00ba posto, rispettivamente in Spagna e a Monte Carlo. In Canada parte in seconda fila con il 3\u00ba tempo, subito dietro le due Mercedes. La prima fase di gara lo vede 3\u00ba, poi va in testacoda al tornantino e alla fine arriva 4\u00ba, dietro al connazionale Valtteri Bottas. In Austria si qualifica diciottesimo, anche a causa di un'incomprensione col team. In griglia parte 14\u00ba, in merito alle penalit\u00e0 delle Red Bull Racing e delle McLaren. A poche centinaia di metri dal via della corsa ha un contatto con Fernando Alonso, che causa il ritiro di entrambi i piloti. A Silverstone batte il compagno di squadra Vettel in qualifica per la seconda volta nella stagione, ma conclude la gara alle sue spalle in virt\u00f9 di una strategia differente sul bagnato che lo relega all'ottava posizione finale. Nel Gran Premio d'Ungheria R\u00e4ikk\u00f6nen \u00e8 costretto al ritiro per un problema al motore elettrico, dopo aver occupato la seconda posizione per gran parte della gara.\nIl 20 agosto 2015, alla vigilia del Gran Premio del Belgio, la Ferrari annuncia di aver trovato con il finlandese un accordo sul prolungamento del contratto per la stagione seguente , ma arriva solo settimo per un problema in qualifica. Al Gran Premio d'Italia parte secondo ma a causa di un problema al cambio non riesce a partire subito e si ritrova ultimo, riuscendo a rimontare fino al 5\u00ba posto. Al successivo Gran Premio di Singapore torna sul podio, ottenendo un terzo posto, dopo aver ottenuto la stessa posizione in qualifica. In quell'occasione completa la festa della Ferrari con Sebastian Vettel, arrivato primo. In Giappone arriva quarto, consolidando la medesima posizione nel mondiale. In Russia dopo aver\nbattagliato a lungo per il podio conclude la gara in quinta posizione, ma viene penalizzato per un incidente con Bottas, che lo classifica solo ottavo. Nei 2 successivi appuntamenti R\u00e4ikk\u00f6nen colleziona 2 ritiri (negli Stati Uniti e in Messico), dove viene tamponato da Bottas; torna a punti nel Gran Premio del Brasile, dove chiude quarto. Conclude la stagione con un podio nel Gran Premio di Abu Dhabi dove chiude al terzo posto, battendo il compagno di squadra Sebastian Vettel.\nTermina la stagione al quarto posto nel mondiale, con 150 punti. Nella stagione ha ottenuto tre podi (1 secondo e 2 terzi posti).\n2016.\nNel Gran Premio inaugurale della stagione, in Gran Premio d'Australia 2016, R\u00e4ikk\u00f6nen, virtualmente sul podio nella prima parte di gara, \u00e8 costretto al ritiro per un problema meccanico. Torna sul podio in Gran Premio del Bahrein 2016, secondo. In Cina, partito in seconda fila, alla partenza viene speronato dal compagno di squadra Sebastian Vettel. Costretto a rimontare dal fondo conclude la gara in quinta posizione. In Russia, quarto appuntamento stagionale, R\u00e4ikk\u00f6nen riesce a conquistare il secondo podio stagionale, terminando la gara al terzo posto (dopo essere partito dalla medesima posizione) dietro le due Mercedes di Rosberg e Hamilton: si tratta del 700\u00ba podio nella storia della Ferrari. In Spagna, arriva 2\u00ba dietro al neopromosso in Red Bull Max Verstappen, dopo essere partito dalla quinta casella e dopo aver tallonato l'olandese per parecchi giri prima della bandiera a scacchi. Nelle due gare successive, a Monaco e in Canada, arrivano solo risultati deludenti per il finlandese: un ritiro nel Principato e un sesto posto in Canada, crollando in quinta posizione nel mondiale. Nel Gran Premio d'Europa, penalizzato da una strategia troppo aggressiva e una penalit\u00e0 arriva quarto, dopo essere scattato dalla medesima posizione, riprendendosi la stessa posizione in campionato. Ritrova il podio nel Gran Premio d'Austria, chiuso in terza posizione, alle spalle di Lewis Hamilton e Max Verstappen. Con questo risultato aggancia il compagno di squadra Sebastian Vettel al terzo posto nella classifica piloti, a 96 punti.\nL'8 luglio 2016 viene ufficializzato che il suo rapporto con la Ferrari sar\u00e0 rinnovato anche per la stagione 2017. Nel Gran Premio di Gran Bretagna arriva quinto cercando di limitare i danni, lontanissimo dalla zona podio, dopo un fine settimana difficilissimo sia per lui che per il compagno di scuderia Sebastian Vettel, che termina nono. Nel Gran Premio d'Ungheria arriva sesto, dopo essere scattato dalla quattordicesima piazza per un errore di strategia. A Budapest il finlandese conquista il 43\u00ba giro veloce in gara della carriera. In Germania ottiene la quinta posizione in qualifica: al via per\u00f2 il compagno di squadra Sebastian Vettel lo sopravanza e complice la scarsa competivit\u00e0 della Ferrari, R\u00e4ikk\u00f6nen chiude sesto, mai in lotta per il podio.\nIn Belgio, a Spa-Francorchamps, ottiene il terzo tempo in qualifica, alle spalle di Nico Rosberg e di Max Verstappen. Dopo la collisione con il compagno di squadra Sebastian Vettel e con Max Verstappen, il finlandese \u00e8 costretto a una gara nelle retrovie, chiudendo comunque nono, scendendo al quarto posto in campionato. Nel Gran Premio d'Italia, dopo essere stato a lungo in terza posizione alle spalle del compagno di squadra Sebastian Vettel, entrambi vengono sopravanzati da Lewis Hamilton, che ha una strategia pi\u00f9 conservativa: il finlandese chiude quindi quarto. Nel Gran Premio di Singapore, il finlandese, partito dalla quinta piazza, perde il podio causa il pit stop anticipato di Lewis Hamilton, terminando cos\u00ec quarto. Il medesimo risultato si ripete in Malesia, dove la Ferrari non si esprime ai livelli dell'edizione precedente. In Giappone ottiene il terzo tempo in qualifica, ma viene penalizzato di cinque posizioni in griglia per sostituzione del cambio, partendo cos\u00ec ottavo; disputa una buona gara, chiudendo quinto. Negli Stati Uniti, partito quinto, nel secondo pit-stop, la gomma posteriore sinistra non \u00e8 ben fissata, costringendolo al ritiro. In Messico chiude sesto. In Brasile, dopo essere scattato dalla terza piazza, \u00e8 costretto al ritiro dopo un incidente sul rettilineo principale. Ad Abu Dhabi, partito quarto, supera Daniel Ricciardo al via; dopo aver lottato per il podio nella prima met\u00e0 di gara, viene penalizzato dalla strategia, chiudendo la stagione con un sesto posto, portando a 186 i punti conquistati durante l'anno, terminando sesto in classifica piloti.\n2017.\nNella prima gara stagionale, in Australia, R\u00e4ikk\u00f6nen chiude quarto, ovvero la stessa posizione in griglia di partenza, siglando il giro veloce. Nel Gran Premio di Cina 2017, secondo appuntamento mondiale, il ferrarista parte di nuovo dalla quarta posizione in griglia. Durante la gara, tuttavia, lamenta problemi al propulsore e taglia il traguardo in quinta posizione dopo aver sub\u00ecto il sorpasso dal suo compagno di squadra e chiudendo la gara anche dietro alle due Red Bull Racing. In Bahrain si qualifica quinto e riesce a chiudere quarto in gara nonostante una brutta partenza (che lo fa scendere fino alla settima posizione) e un problema elettrico al motore. Ritorna sul podio in Russia, dopo un digiuno durato 15 gare, chiudendo in terza posizione dopo essere scattato dalla seconda casella dello schieramento e facendo segnare il giro pi\u00f9 veloce della gara. In Spagna a causa di un contatto alla prima curva con Valtteri Bottas e Max Verstappen, si rompe lo sterzo della sua monoposto, costringendolo al ritiro dopo pochi secondi dal via.\nA Monaco, dopo aver ben figurato nelle prove libere, guadagna la sua prima pole position stagionale (l'ultima risaliva al 2008) davanti al compagno Sebastian Vettel, compiendo anche il nuovo record del tracciato. In gara R\u00e4ikk\u00f6nen, primo per 33 giri, giunge secondo al traguardo dietro a Vettel che riporta la scuderia di Maranello alla vittoria a Monte Carlo, che mancava dal Gran Premio di Monaco 2001. In Canada dopo aver guidato la seconda sessione di libere termina la gara settimo dopo essere partito dalla quarta posizione e dopo aver percorso gli ultimi giri con seri problemi ai freni. Nella gara seguente in Azerbaigian si qualifica in terza posizione e al via, grazie a un grande spunto, sorpassa all'esterno Valtteri Bottas, che dopo aver saltato sul cordolo impatta contro di lui mandandolo a muro. Conclude la gara in quattordicesima posizione dopo essere stato nelle retrovie a causa dei pit-stop necessari alle riparazioni ed essere rientrato ultimo e doppiato dopo la bandiera rossa.\nIn Austria parte terzo e perde una posizione dopo un duello al via con Daniel Ricciardo; chiude la gara quinto. In Gran Bretagna si qualifica in seconda posizione alle spalle di un imprendibile Lewis Hamilton. Mantiene agevolmente la piazza d'onore, complice anche lo spettacolare duello tra Max Verstappen e Sebastian Vettel per il terzo posto. Rimane saldamente secondo per tutta la gara alle spalle del britannico, ma a due giri dalla fine, mentre Valtteri Bottas era ad oltre 3 secondi dal connazionale, fora clamorosamente una gomma ed \u00e8 costretto alla sosta. Viene sorpassato anche da Vettel, che a sua volta la fora il giro dopo. Il rocambolesco finale per le Ferrari lo vede comunque piazzarsi sul gradino pi\u00f9 basso del podio, perdendo la seconda posizione mantenuta durante la corsa a vantaggio di Bottas. In Ungheria, ultima gara prima della pausa estiva, dopo aver disputato una buona sessione di libere con un ottimo passo gara, si qualifica alle spalle del compagno di squadra con un ritardo di 168 millesimi. In gara parte bene affiancando Vettel e mantiene la seconda posizione per tutta la gara, avvicinandosi pi\u00f9 volte al tedesco, che da met\u00e0 corsa in poi soffrir\u00e0 problemi allo sterzo che tendeva verso sinistra (probabilmente a causa del servosterzo). R\u00e4ikk\u00f6nen conclude quindi secondo alle spalle del compagno di squadra; dietro di loro le due Mercedes di Bottas e Hamilton.\nIl 22 agosto 2017, rinnova il suo contratto con la \"Rossa\" anche per la stagione 2018. In Belgio \u00e8 autore di una buona sessione di libere e in gara scatta dalla quarta posizione. In regime di bandiere gialle non rallenta quando sul rettilineo del Kemmel \u00e8 presente la vettura ritirata di Max Verstappen incorrendo in una penalit\u00e0 di 10 secondi di stop&amp;go. \u00c8 quindi costretto a rimontare le posizioni perse e dopo il contatto tra le due Force India con conseguente safety car, alla ripartenza sorpassa Bottas ma non riesce a raggiungere Ricciardo chiudendo la gara quarto. Nel Gran Premio d'Italia chiude solo settimo in qualifica, ma parte quinto grazie alle penalizzazione dei due alfieri Red Bull. In gara chiude nella stessa posizione, mai in lotta per le posizioni di vertice.\nA Singapore si qualifica quarto ma si ritira a pochi secondi dal via. Grazie ad una buona partenza affianca e supera Verstappen, che lo tocca e lo manda contro Vettel, che nel frattempo stava chiudendo la traiettoria all'olandese. In Malesia non riesce a firmare la pole position per 45 millesimi in favore di Hamilton, e in gara, piazzato sulla griglia di partenza viene rilevato un problema sulla sua vettura; non riuscir\u00e0 a partire neanche dalla pit-lane. Durante il weekend in Giappone parte decimo dopo aver sostituito il cambio ed \u00e8 autore di una buona rimonta fino al quinto posto compiendo dodici sorpassi.\nNegli Stati Uniti d'America si qualifica quinto; in partenza viene superato da Ocon, ma il finlandese riprende la posizione dopo qualche giro. Al giro 42 supera Verstappen e approfittando del pit-stop di Vettel, sale in seconda posizione, che manterr\u00e0 fino a quando la ceder\u00e0 al compagno di squadra nei giri finali. Termina terzo dopo essere stato irregolarmente sorpassato da Verstappen alla fine dell'ultimo giro. Singolare \u00e8 la situazione del post gara con il finlandese che si presenta nella stanza pre-podio mentre Verstappen viene invitato ad uscire. In Messico si qualifica quinto ma \u00e8 autore di una partenza che lo fa sprofondare a met\u00e0 gruppo, ma con una serie di sorpassi, un buon passo e la virtual safety car, agguanta la terza posizione, che manterr\u00e0 fino al traguardo. Per il finlandese si tratta del novantesimo podio in carriera. Nel Gran Premio del Brasile si qualifica terzo, alle spalle del compagno di squadra Sebastian Vettel e del suo connazionale Valtteri Bottas. Alla prima curva Vettel infila Bottas; anche R\u00e4ikk\u00f6nen cerca di insidiare Bottas, ma senza successo. Negli ultimi giri si deve difendere dal ritorno di Lewis Hamilton, che partito dalla pitlane, si ritrova a pochi decimi dal finlandese e a pochi secondi dal leader della corsa Sebastian Vettel; R\u00e4ikk\u00f6nen riesce a resistere e conquista il terzo podio consecutivo. Nel Gran Premio di Abu Dhabi si qualifica quinto, alle spalle di Ricciardo. In gara il pilota australiano si ritira per un problema idraulico, consentendogli di salire al quarto posto nella classifica dei piloti, dopo aver tenuto a bada Max Verstappen negli ultimi giri. Il finlandese conclude cos\u00ec il campionato al quarto posto con 205 punti in classifica iridata.\n2018.\nLa stagione 2018 si apre bene e dopo una buona sessione di test la Ferrari viene seriamente insidiata dalla Red Bull come seconda forza del campionato visto che la Mercedes si riconferma punto di riferimento. Nel weekend di apertura della stagione, in Australia, R\u00e4ikk\u00f6nen si piazza secondo sulla griglia a pi\u00f9 di mezzo secondo dal poleman e campione del mondo in carica Lewis Hamilton. In gara parte bene e nelle prime fasi \u00e8 l'unico a reggere il passo del britannico fino al regime di virtual safety-car in cui entrambi vengono sopravanzati a sorpresa da Vettel che vincer\u00e0 la gara. In Bahrein parte secondo completando una prima fila tutta Ferrari. In gara non parte bene a causa di un pattinamento e viene sopravanzato da Bottas. Durante la seconda sosta al giro 36 si ritira a causa di un inconveniente in cui viene coinvolto anche un meccanico.\nLa settimana dopo, in Cina, parte di nuovo dalla seconda posizione e sempre dietro a Vettel che gli strappa la pole all'ultimo tentativo per soli 87 millesimi. In gara viene chiuso al via e perde la posizione su Bottas, dopo il pit-stop si ritrova ad avere una strategia non molto proficua. La situazione si ribalta dopo l'ingresso della safety-car che lo riporta in terza posizione a seguito del contatto tra Vettel e Verstappen. Negli ultimi giri prova a sopravanzare senza successo Bottas. Al termine della gara vede battuto il suo record assoluto di gran premi consecutivi a punti (27) a favore di Lewis Hamilton, che aveva ottenuto nella stagione 2013.A Baku due errori alla stessa curva in Q3 gli costano la pole e si piazza sesto in griglia. La gara inizia male ed \u00e8 costretto alla sosta dopo il contatto con Ocon, rientra a met\u00e0 gruppo fino alla seconda safety-car conseguente al contatto tra le due Red Bull. Alla ripartenza, al giro 47, si ha una gara sprint e Vettel cerca un sorpasso azzardato alla curva 1, ma sbaglia la frenata e viene sopravanzato anche da Hamilton e dallo stesso R\u00e4ikk\u00f6nen. Bottas che aveva stabilmente mantenuto la leadership fora clamorosamente una gomma il giro dopo ed \u00e8 costretto al ritiro. La rocambolesca gara si chiude con la vittoria di Hamilton e con R\u00e4ikk\u00f6nen e Sergio P\u00e9rez a completare il podio. La stagione europea non si apre in modo fortunato. In Spagna, durante le prove libere, a causa di un problema \u00e8 costretto alla sostituzione della power-unit. Si qualifica quarto ma un altro guasto al 25\u00ba giro lo costringe al ritiro. A Monaco parte dalla quarta posizione e la mantiene fino alla fine in una gara senza particolari colpi di scena. In Canada non va oltre la quinta posizione in griglia e chiude sesto dopo essere stato passato al via da Ricciardo.\nAl Gran Premio di Francia, sul Circuito Paul Ricard, parte sesto. Alla prima curva, visti i contatti tra alcune vetture davanti a lui, perde qualche posizione. Durante la gara riesce a recuperare diverse posizioni, fino a quando, al giro 48, anche grazie ad una strategia che avrebbe ripagato nell'ultima parte di gara, sorpassa Ricciardo e ottiene il podio concludendo al terzo posto. Al Gran Premio d'Austria, sul Red Bull Ring, si qualifica quarto dietro le Mercedes e il compagno di squadra, ma grazie alla penalizzazione di Vettel sale terzo in griglia. Al via parte bene ed insidia le due Mercedes ma a causa di un leggero contatto con Verstappen viene sopravanzato da quest'ultimo e da Ricciardo. Dopo la virtual safety-car riesce a sorpassare Ricciardo e dopo il ritiro di Bottas \u00e8 stabilmente in seconda posizione dietro Verstappen. Chiude alle spalle dell'olandese, siglando il giro pi\u00f9 veloce, nonch\u00e9 nuovo record in gara del Red Bull Ring. In Gran Bretagna, partito terzo, si tocca con Hamilton, ricevendo una penalit\u00e0 di 10 secondi scontata al pit-stop. Dopo le safety-car\",\" \u00e8 impegnato in un acceso duello con Max Verstappen e Valtteri Bottas, che lo porter\u00e0 al terzo posto finale. In Germania arriva terzo in una gara con condizioni meteo difficili che causano anche il ritiro del compagno di squadra. Nel week-end in Ungheria, l\u2019ultimo prima della pausa estiva, R\u00e4ikk\u00f6nen si qualifica terzo e in gara nelle prime fasi perde una posizione. Per tutta la corsa si trova nella condizione di non poter bere (forse a causa di un guasto); nonostante ci\u00f2, al termine della gara, la sua strategia risulta essere azzeccata e riesce a guadagnare il terzo posto a pochi giri dalla fine. Per lui \u00e8 il quinto podio consecutivo in stagione. A Spa, dopo la pausa estiva, si qualifica in sesta posizione in una sessione rocambolesca caratterizzata dalla pioggia nel Q3. Lo sfortunato weekend si conclude con un ritiro al nono giro, causato dai danni riportati dopo un contatto alla prima curva. Si ferma dunque la sua striscia di podi consecutivi. Al Gran Premio d'Italia riesce a conquistare la sua prima pole position stagionale, la 18\u00aa in carriera, seguito dal compagno di squadra Sebastian Vettel e da Lewis Hamilton. Il tempo della pole, 1:19.119 (263,588\u00a0km/h di media), \u00e8 il giro pi\u00f9 veloce nella storia della F1 per quanto riguarda la media oraria ed \u00e8 anche il nuovo record della pista di Monza: il precedente 1:19.525 ottenuto da Juan Pablo Montoya su Williams FW26 resisteva dalla stagione 2004. In gara parte bene e tiene la prima posizione su Hamilton; la sosta anticipata per evitare l'undercut per\u00f2 si rivela controproducente e alla fine della gara si ritrova ad accusare problemi di blistering alla posteriore sinistra. La tattica della Mercedes di sacrificare Bottas per rallentarlo gli fa accusare maggiormente il problema e a pochi giri dalla fine viene sorpassato dal campione del mondo in carica. Conclude la gara in seconda posizione conquistando il centesimo podio in carriera.\nL'11 settembre 2018 annuncia il suo passaggio alla Sauber, a partire dalla stagione 2019, anno in cui viene rinominata \"Alfa Romeo Racing\". Lascia cos\u00ec la Scuderia Ferrari con cui ha corso per 8 stagioni.\nA Singapore si qualifica quinto e in gara chiude nella medesima posizione. In Russia arriva quarto e in Giappone termina quinto. Nel Gran Premio degli Stati Uniti, dopo essere partito 2\u00ba, vince davanti a Max Verstappen e Lewis Hamilton. Si tratta del suo ritorno alla vittoria, dopo oltre cinque anni e 114 Gran Premi dall'ultimo successo. Sar\u00e0 la sua ultima vittoria in carriera. In Brasile conquista la terza posizione dopo una buona gara. Nell'ultima gara del campionato, a Yas Marina, si ritira per un guasto tecnico ma riesce comunque a terminare il campionato in terza posizione con 251 punti, il suo miglior risultato dal ritorno in Ferrari.\nGli ultimi anni all'Alfa Romeo Racing e il secondo ritiro (2019-2021).\n2019.\nLa stagione si apre con un buon ottavo posto in Australia seguito da altri due piazzamenti a punti. A Baku, dopo essere partito dalla pit-lane per essere stato estromesso dalle qualifiche a causa di una irregolarit\u00e0 tecnica, rimonta fino al decimo posto. A Monte Carlo festeggia la 300\u00aa partecipazione ad un Gran Premio di Formula 1. Dopo un'anonima gara a Montr\u00e9al, chiusa fuori dai punti anche a causa della scarsa competitivit\u00e0 della vettura, ottiene tre piazzamenti a punti consecutivi in Francia, Austria e Gran Bretagna. Nel caotico Gran Premio di Germania ottiene un buon settimo posto: tuttavia verr\u00e0 penalizzato dai commissari a fine gara insieme al suo compagno di squadra Antonio Giovinazzi (giunto ottavo). La scuderia presenta comunque appello ed una decisione \u00e8 prevista per il 24 settembre che verr\u00e0 poi rifiutato. Torna a punti in Ungheria. Dal Gran Premio del Belgio inizia una serie negativa fatta di piazzamenti anonimi e ritiri, anche a causa del crollo prestazionale della vettura. Ad Austin, negli Stati Uniti, ritrova competitivit\u00e0 e termina a ridosso della zona punti. In Brasile, complice una gara caotica negli ultimi giri, riesce ad ottenere un'ottima quarta piazza, miglior risultato stagionale. Termina la stagione al 12\u00ba posto nella classifica mondiale piloti con 43 punti conquistati.\n2020.\nL'inizio della stagione, slittato a luglio a causa della pandemia covid-19, si apre con il finlandese costretto al ritiro mentre il suo compagno di squadra porta i primi punti stagionali. Durante la stagione per\u00f2 la vettura si dimostra poco competitiva, e i due piloti sono in grado di mettersi in mostra solo in alcune gare condizionate da ritiri e safety car (Mugello ed Imola). Nel Gran Premio dell'Eifel, Kimi disputa il suo 323\u00ba Gran Premio, battendo il record di presenze fino a quel momento appartenuto a Rubens Barrichello. Nel primo giro del Gran Premio del Portogallo Kimi sorpassa dieci vetture dopo essere partito sedicesimo, ma durante la gara perde terreno fino ad uscire dalla zona punti, undicesimo. Nel finale di stagione viene confermato dalla squadra anche per il 2021 con al suo fianco Giovinazzi e termina il 2020 al 16\u00ba posto nella classifica piloti con 4 punti conquistati.\n2021.\nLa nuova Alfa Romeo C41 si dimostra subito pi\u00f9 competitiva di quella della passata stagione, consentendo a R\u00e4ikk\u00f6nen di raggiungere l'undicesimo posto nel primo Gran Premio del Bahrein, e di finire a punti al nono posto al Gran Premio dell'Emilia-Romagna, dove per\u00f2 successivamente viene retrocesso al tredicesimo posto a seguito di una penalizzazione. A Portimao tampona il suo compagno di squadra ed \u00e8 costretto al ritiro dopo poche curve, mentre in occasione del Gran Premio di Spagna una solida gara lo porta a ridosso della zona punti, in dodicesima posizione. Il primo risultato utile stagionale arriva nel Gran Premio dell'Azerbaigian, in cui il finlandese taglia il traguardo in decima posizione. Successivamente otterr\u00e0 un altro punto in Ungheria, sempre arrivando decimo.\nIl 1\u00b0 settembre 2021, alla vigilia del Gran Premio d'Olanda, il pilota finlandese annuncia il suo ritiro definitivo dalla Formula 1. Nel corso del weekend olandese, R\u00e4ikk\u00f6nen risulta positivo al SARS-CoV-2 ed \u00e8 costretto a saltare la corsa, venendo sostituito da Robert Kubica, il quale correr\u00e0 in sua vece anche a Monza.\nRaikkonen torna in pista, una volta guarito, nel Gran Premio di Russia in cui arriva ottavo, ottenendo il miglior piazzamento suo e dell'Alfa Romeo Racing dal Gran Premio del Brasile 2019. Nel Gran Premio di Turchia arriva dodicesimo, subito dietro al compagno di squadra. Ad Austin occupa la zona punti fino alle fasi finali della gara, quando un'innocua uscita di pista lo relega al 13\u00ba posto. In Messico, dopo essere partito per la prima volta nei primi 10 nel 2021, ottiene un buon ottavo posto, eguagliando il miglior piazzamento stagionale. Il 12 dicembre 2021 conclude la carriera durante il Gran Premio di Abu Dhabi, ritirandosi per un problema ai freni. L'ultima stagione in Formula 1 di R\u00e4ikk\u00f6nen lo vede chiudere in 16\u00aa posizione con 10 punti. Inoltre conquista il terzo posto nella classifica del trofeo per i sorpassi effettuati nella stagione con 127 sorpassi, alle spalle di Sebastian Vettel che ha vinto il riconoscimento con 132 sorpassi effettuati e Fernando Alonso con 128 sorpassi. Conclude cos\u00ec la sua carriera in Formula 1, con 21 vittorie, 1873 punti totali e 352 Gran Premi disputati, record assoluto.\nRisultati.\nNASCAR.\nCamping World Truck Series.\n1 Dopo l'iscrizione, l'autista ed il proprietario non hanno totalizzato punti.\nVita privata.\nLa sua famiglia comprende il padre Matti (venuto improvvisamente a mancare per un infarto due giorni prima di Natale del 2010), la madre Paula e il fratello Rami, che a sua volta ha due figli maschi (Tidus e Justus), corre nei rally e occasionalmente in competizioni con auto \"a ruote scoperte\", ma nella sola Finlandia.\nIl 31 luglio 2004 aveva sposato Jenni Dahlman, modella, eletta nel 2001 \"Miss Scandinavia\"; i due hanno divorziato nel febbraio del 2013. Da allora \u00e8 legato all'ex hostess di volo Minttu Virtanen, sposata il 7 agosto 2016 e dalla quale ha avuto due figli: Robin Ace Matias, nato il 27 gennaio 2015 e Rianna Angelia Milana, nata il 16 maggio 2017."}
{"id": "1402209", "revid": "1452073", "url": "https://it.wikipedia.org/wiki?curid=1402209", "title": "Zearalenone", "text": "Lo zearalenone (o ZEA), conosciuta anche come RAL e F-2, \u00e8 una micotossina ad attivit\u00e0 estrogenica non steroidea prodotta da muffe appartenenti al genere Fusarium.\nChimicamente \u00e8 un lattone dell'acido resorcilico fenolico.\nIl nome deriva da \"Gibberella zea\" che \u00e8 il perfetto stato sessuale del \"Fusarium graminearum\", il primo organismo produttore studiato. Questo \"ormone sessuale dei funghi\" permette alle forme anamorfe di Fusarium di trasformarsi nelle rispettive forme perfette a riproduzione sessuata di Gibberella.\nLo zearalenone \u00e8 capace di legarsi ai recettori per il 17\u03b2-estradiolo delle cellule bersaglio di mammiferi ed uccelli, mostrando debole attivit\u00e0 estrogenica (da 2 a 4 volte superiore all'estradiolo).\nA basso dosaggio pu\u00f2 inibire la secrezione ed il rilascio dell'ormone follicolo-stimolante (FSH), inibendo la maturazione pre-ovulatoria dei follicoli ovarici.\nNella scrofa il metabolismo epatico bioattiva lo zearalenone in \u03b1-zearalenolo (\u03b1-ZOL) da 4 a 10 volte pi\u00f9 efficace dell'estradiolo. A seconda della quantit\u00e0 assunta pu\u00f2 provocare infertilit\u00e0, ninfomania, e in rari casi aborto.\nIn Italia la quantit\u00e0 massima di zearalenone negli alimenti \u00e8 regolamentata secondo il Reg. CE n 1881/2006 poi modificato dal Reg. CE n 1126/2007.\nLo \"zearalenone\" \u00e8 termostabile e si pu\u00f2 trovare in tutto il mondo specialmente come agente contaminante dei cereali e soprattutto del mais."}
{"id": "1402213", "revid": "1605525", "url": "https://it.wikipedia.org/wiki?curid=1402213", "title": "Miss Marple al Bertram Hotel", "text": "Miss Marple al Bertram Hotel \u00e8 un romanzo poliziesco scritto da Agatha Christie e pubblicato per la prima volta in Inghilterra dal Collins Crime Club il 15 novembre 1965 e in America da Dodd, Mead and Company l'anno seguente. Il personaggio principale \u00e8 la detective Miss Marple. In Italia \u00e8 stato stampato per la prima volta dalla Arnoldo Mondadori Editore nella collana Il Giallo Mondadori con il numero 935.\nIl libro \u00e8 stato tradotto in trenta lingue.\nTrama.\nQuando Jane Marple parte dalla campagna per una vacanza a Londra, trova quello che stava cercando al Bertram's Hotel: un hotel londinese restaurato in Pond Street con decorazioni tradizionali e servizio impeccabile in perfetto stile edoardiano. Ma l'occhio acuto di Miss Marple nota ben presto piccole discrepanze, come per esempio il fatto che una sua vecchia amica scambi regolarmente alcuni ospiti dell'hotel per suoi conoscenti, o come facciano i proprietari a ricavare un profitto dall'albergo malgrado le enormi spese per il personale necessario a fornire un livello di servizio ormai anacronistico. Questo punto solleva anche la curiosit\u00e0 di Scotland Yard, che incarica l'esperto ispettore Davy di indagare. L'ispettore e Miss Marple notano ben presto un'inconfondibile atmosfera di pericolo che circonda l'edificio, che ha possibili collegamenti con una serie di audaci rapine compiute a Londra e in altre citt\u00e0."}
{"id": "1402214", "revid": "1632387", "url": "https://it.wikipedia.org/wiki?curid=1402214", "title": "Einsamkeit", "text": "Einsamkeit \u00e8 il secondo album dei Lacrimosa, pubblicato nel 1992.\nLa musica \u00e8 estremamente lenta e basata su tastiere e pianoforti, come nell'album dell'anno precedente, \"Angst\", ma iniziano a sentirsi sprazzi isolati di chitarra elettrica e basso.\nCome nell'album \"Angst\", i temi esplorati per mezzo della musica e dei testi hanno un carattere molto tetro: la paura, la solitudine, la sensazione di fragilit\u00e0, la morte, il senso di non-esistenza, la natura illusoria dell'amore e l'impossibilit\u00e0 di trovarlo popolano le liriche."}
{"id": "1402216", "revid": "958185", "url": "https://it.wikipedia.org/wiki?curid=1402216", "title": "Washington consensus", "text": "L'espressione Washington consensus \u00e8 stata coniata nel 1989 dall'economista John Williamson per descrivere un insieme di 10 direttive di politica economica abbastanza specifiche che egli considerava come il pacchetto standard da destinare ai paesi in via di sviluppo che si fossero trovati in crisi economica.\nStoria.\nQueste direttive erano promosse da organizzazioni internazionali con sede a Washington D.C., come il Fondo Monetario Internazionale, la Banca Mondiale, e anche dal Dipartimento del Tesoro degli Stati Uniti d'America. Tra le direttive del \"pacchetto\" standard, vi sono riforme nella stabilizzazione macroeconomica, l'apertura agli investimenti e alle attivit\u00e0 commerciali, e l'espansione del mercato nell'economia del paese che avesse richiesto l'aiuto di una delle tre organizzazioni (FMI, BM e USDT).\nI dieci punti di Williamson.\nIl concetto e il nome Washington Consensus vennero presentati per la prima volta nel 1989 da John Williamson, un economista dell'istituto Peterson per l'economia internazionale, un think tank economico internazionale con sede a Washington D.C.. Williamson us\u00f2 questo termine per riassumere i principi finanziari ed economici condivisi in quegli anni da varie istituzioni che avevano sede in Washington, come il Fondo Monetario Internazionale, la Banca Mondiale e il Dipartimento del Tesoro degli Stati Uniti d'America, principi che si ritenevano necessari per il riassesto dell'America latina dalle crisi economiche e finanziarie degli anni ottanta.\nIl \"consensus\" come inizialmente stilato da Williamson includeva 10 larghi gruppi di suggerimenti in materia economica relativamente specifici:\nDisputa sulla reale efficacia.\nDopo l'invenzione da parte di Williamson, l'espressione \u00e8 successivamente stata usata abbastanza comunemente con un secondo significato pi\u00f9 ampio per riferirsi ad un generale orientamento verso un approccio economico fortemente orientato al mercato (a volte descritto negativamente con il termine neoliberismo o laissez-faire o anglofilia). Nell'enfatizzare il peso della differenza tra i due significati lo stesso Williamson ha sostenuto che le sue dieci direttive originali, strettamente definite, abbiano acquisito lo status di \"tradizionali\" (cio\u00e8 solitamente date per scontate) mentre il suo secondo e successivo significato, che si riferisce ad una sorta di manifesto neoliberista, \"non abbia mai ricevuto consenso [a Washington] e da nessun'altra parte in particolare\". Recentemente diversi economisti del FMI hanno espresso perplessit\u00e0 su alcuni aspetti (in particolare, ruolo della speculazione e austerita').\nLe discussioni sul \"Washington consensus\" sono state a lungo controverse. In parte, la controversia \u00e8 dovuta al mancato accordo sul significato da dare al termine, il che crea appunto uno scontro tra il significato \"originale\" inteso da Williamson e quello pi\u00f9 ampio (pi\u00f9 vicino al neoliberismo). Ma ci sono anche sostanziali differenze tra i meriti e i demeriti delle direttive politiche. Alcuni critici, ad esempio, sono in disaccordo con l'enfasi del \"Consensus\" originale sull'apertura dei paesi in via di sviluppo ai mercati globalizzati o con ci\u00f2 che denotano come un eccessivo rafforzamento delle . Per altri il problema non \u00e8 ci\u00f2 che \"c'era\" nel consensus, ma piuttosto ci\u00f2 che \"non c'era\", come la costruzione di istituzioni forti e l'assenza di sforzi puntati a migliorare chi nella societ\u00e0 si trova in condizioni peggiori. A dispetto, comunque, di queste controversie, molti scrittori e molte istituzioni orientate allo sviluppo sono ad oggi d'accordo nell'accettare l'idea generale che le strategie debbano essere personalizzate in base alle situazioni dei singoli paesi."}
{"id": "1402217", "revid": "11783191", "url": "https://it.wikipedia.org/wiki?curid=1402217", "title": "Pattinatori", "text": ""}
{"id": "1402232", "revid": "110157", "url": "https://it.wikipedia.org/wiki?curid=1402232", "title": "Territorio della capitale Islamabad", "text": "Il Territorio della Capitale (\"Islamabad Capital Territory\" in inglese), \u00e8 una delle suddivisioni amministrative del Pakistan.\nCopre un'area complessiva di 1.165,5\u00a0km\u00b2 (dei quali ben 906\u00a0km\u00b2 occupati dalla citt\u00e0 di Islamabad) ed \u00e8 circondato dalle province del Punjab a sud e della Frontiera nord-occidentale a nord."}
{"id": "1402236", "revid": "767487", "url": "https://it.wikipedia.org/wiki?curid=1402236", "title": "Domenico Modugno (secondo album del 1958)", "text": "Domenico Modugno (1958) \u00e8 il 7\u00ba album di Domenico Modugno.\nNella sua discografia \u00e8 il secondo (dei sette) album che l'artista pubblic\u00f2 con il suo nome e cognome. Molte delle canzoni pubblicate in questo disco erano gi\u00e0 state editate su 45 giri.\nIl disco.\nDopo la vittoria al Festival di Sanremo, nonostante gli impegni internazionali conseguenti al grande successo di \"Nel blu dipinto di blu\", Modugno, che affrontava un momento irripetibile di vena artistica, pubblica anche una serie di dischi a 45 e a 78 giri con molte canzoni nuove, che diventano dei grandi successi, come \"O ccaf\u00e9\", \"Io\" e \"Pasqualino Maragi\u00e0\", ad ottobre la Fonit decide di racchiuderle in un nuovo 33 giri, accanto a reincisioni di vecchie canzoni del periodo RCA o a brani gi\u00e0 pubblicati nei mesi precedenti, come \"Resta cu mme\" (che per\u00f2 viene qui inserita in una versione cantata in inglese che era ancora inedita per l'Italia, anche se il titolo resta in napoletano).\nLa copertina del disco raffigura un primo piano del viso del cantautore, su sfondo verde giallo. Non sono presenti n\u00e9 in copertina n\u00e9 sull'etichetta notizie in merito ai musicisti o agli arrangiatori.\nUltimo LP di Modugno ad essere pubblicato in formato 22\u00a0cm, cio\u00e8 pi\u00f9 piccolo dei normali 33 giri.\nTracce.\nLATO A\nLATO B"}
{"id": "1402244", "revid": "767487", "url": "https://it.wikipedia.org/wiki?curid=1402244", "title": "Stella (moneta)", "text": "La zecca degli Stati Uniti produsse nel 1879 e nel 1880, una prova di una nuova unit\u00e0 monetaria, la Stella, dal valore di 4 dollari statunitensi.\nQueste prove erano state coniate per preparare l'adesione degli Stati Uniti all'Unione monetaria latina. Ma alla fine il Congresso americano decise di non aderire.\nFurono provati due dritti: quello \"flowing hair\" (capelli fluenti) su disegno di Charles Edward Barber e quello \"coiled hair\" (capelli raccolti) di George T. Morgan.\nIntanto queste prove misero in imbarazzo i \"Congressmen\". Numerosi parlamentari avevano comprato a costo di produzione le poche centinaia di \"Stelle\" coniate. Lo scandalo nacque quando fu notato che un certo numero di esemplari erano finiti come pezzi di gioielleria ai colli di dame che operavano nei pi\u00f9 famosi bordelli di Washington."}
{"id": "1402248", "revid": "11783497", "url": "https://it.wikipedia.org/wiki?curid=1402248", "title": "Sudcoreani", "text": ""}
{"id": "1402255", "revid": "10652", "url": "https://it.wikipedia.org/wiki?curid=1402255", "title": "Micotossina", "text": ""}
{"id": "1402259", "revid": "148107", "url": "https://it.wikipedia.org/wiki?curid=1402259", "title": "Moto in un campo centrale", "text": "In meccanica quantistica, il moto in un campo centrale \u00e8 tipico di due particelle interagenti sottoposte ad un potenziale dipendente dalla mutua distanza di entrambe. Il problema pu\u00f2 essere ridotto ad un problema di singola particella come avviene nel caso classico.\nProblema dei due corpi.\nPrendiamo due particelle di massa formula_1 ed formula_2 che interagiscono mediante un potenziale formula_3 dove \"r\" \u00e8 la distanza relativa delle due particelle. L'operatore hamiltoniano \u00e8:\nIntroduciamo le nuove variabili:\ndove formula_7 \u00e8 il vettore posizione del centro di massa delle due particelle e formula_8 \u00e8 la distanza mutua delle due particelle. Con l'introduzione di queste due variabili, dobbiamo trasformare gli operatori impulso e quindi il laplaciano dell'energia cinetica. Riportiamo le trasformazioni:\nI gradienti (proporzionali agli impulsi) diventano:\ne\nPrendendo i quadrati dei gradienti si ottengono i laplaciani:\nquindi l'hamiltoniano si trasforma:\ndove\ne\ne dove si \u00e8 introdotta la massa totale e la massa ridotta, rispettivamente:\nSecondo la teoria della meccanica quantistica, l'equazione di Schr\u00f6dinger dipendente dal tempo:\nammette soluzioni del tipo:\ncon formula_22 soluzione legata all'evoluzione temporale della funzione d'onda e formula_23 funzione d'onda per l'equazione di Schr\u00f6dinger indipendente dal tempo:\nOra trasformato l'hamiltoniano vediamo che il problema pu\u00f2 essere scomposto in due parti indipendenti, la prima parte \u00e8 legata alla soluzione dell'equazione di Schr\u00f6dinger per il moto del centro di massa del sistema delle due particelle, l'altra parte al moto della particella formula_25 che si muove in un campo centrale rispetto al centro di massa. Possiamo esprimere la funzione d'onda totale come:\nSoluzione dell'equazione del centro di massa.\nDividendo l'hamiltoniano in due parti per l'equazione per il centro di massa si ricava dalla relativa equazione di Schr\u00f6dinger:\ndove formula_28. La soluzione generale di questa equazione \u00e8 quella di particella libera:\ncio\u00e8 soluzione di onda piana con energia:\ne formula_31 \u00e8 il vettore d'onda: il centro di massa si muove come una particella libera, poich\u00e9 non \u00e8 sottoposta ad alcun potenziale.\nSoluzione dell'equazione radiale per la particella formula_25 sottoposta a campo centrale.\nL'equazione di Schr\u00f6dinger per la particella singola cio\u00e8 per la massa ridotta diventa:\ndove formula_34 rappresenta l'energia al netto di quella del centro di massa, cio\u00e8 rappresenta l'energia interna del sistema. Poich\u00e9 il potenziale formula_35 \u00e8 sferico, possiamo utilizzare le coordinate sferiche, il nuovo operatore hamiltoniano diventa:\nQuesta equazione pu\u00f2 essere facilmente trattata se si riconsidera l'operatore momento angolare in coordinate sferiche:\nCos\u00ec possiamo riscrivere l'equazione di Schr\u00f6dinger per la particella singola come:\nLa soluzione di questa equazione pu\u00f2 essere ulteriormente fattorizzata in:\ninfatti da una parte \u00e8 ben nota la soluzione della parte angolare dalla fisica matematica in termini di armoniche sferiche:\ncome \u00e8 noto le armoniche sferiche sono autofunzioni simultanee del operatore momento angolare formula_41 e della sua proiezione lungo l'asse z: formula_42; i pedici formula_43 ed formula_44 sono invece i numeri quantici angolare e magnetico.\nLa soluzione completa per la particella formula_25 che orbita intorno al centro di massa (il pedice formula_46 indica la sua funzione d'onda) \u00e8 allora:\nNon ci resta che trovare la restante soluzione della parte radiale dell'equazione. Infatti scrivendo l'equazione di Schr\u00f6dinger radiale:\ndove formula_49 sono gli autovalori del operatore momento angolare formula_50, si vede che formula_51 dipende anche da formula_43 ma non da formula_44, infatti non compare l'operatore formula_54.\nRiscriviamo l'equazione radiale:\ndove con\nabbiamo indicato il \"potenziale efficace\" detto energia potenziale centrifuga (\u00e8 repulsiva), cos\u00ec si vede che l'equazione radiale \u00e8 quella unidimensionale della particella (ricordiamo che la particella in questione \u00e8 la massa ridotta) che si muove in un potenziale efficace. Riscriviamo esplicitamente l'equazione radiale come:\nEffettuiamo la sostituzione:\nallora:\nL'equazione di Schr\u00f6dinger per la formula_61 diventa\nCome si vede da questa equazione essa non contiene formula_44, infatti essa \u00e8 degenere rispetto a formula_54 poich\u00e9 in un campo a simmetria centrale tutte le direzioni sono uguali. La funzione radiale contiene l'energia e il numero quantico formula_43, mentre la parte angolare data dalle armoniche sferiche contiene formula_43 ed formula_44, quindi il moto \u00e8 completamente definito dai tre numeri formula_68, che permettono di calcolare l'energia, il momento angolare orbitale e la sua componente rispetto ad una qualsiasi asse, le quali sono tre operatori che formano un insieme completo di grandezze fisiche per il moto in un campo a simmetria centrale.\nLa soluzione radiale pu\u00f2 essere data fornendo esplicitamente la forma del potenziale formula_3 con la condizione che il potenziale non sia singolare nell'origine:\nPossiamo per\u00f2 vedere il comportamento asintotico della funzione formula_61. Per formula_72 la funzione deve essere non singolare quindi la condizione sopra deve continuare a valere:\ne l'equazione per formula_61 diventa:\nla cui soluzione si pu\u00f2 trovare per:\nche sostituita nella precedente ci fornisce l'equazione:\ncio\u00e8 una soluzione formula_78 da cui formula_79 che \u00e8 irregolare nell'origine, e una soluzione regolare formula_80 da cui formula_81 che soddisfa la condizione di regolarit\u00e0 formula_82.\nPer formula_83 l'equazione per formula_61 diventa:\ne utilizzando la condizione di normalizzazione della funzione d'onda:\nsi evince che la funzione d'onda deve in ogni caso tendere a zero per formula_83. Per gli stati legati cio\u00e8 per formula_88 si ha:\ne il comportamento asintotico \u00e8:\nIn generale possiamo solo anticipare che la soluzione dell'equazione radiale \u00e8 proporzionale ai polinomi di Laguerre:\ndove formula_92 \u00e8 il numero quantico principale, formula_93 sono i polinomi di Laguerre ed formula_94 \u00e8 una costante di normalizzazione. Un tipico esempio \u00e8 quello del campo coulombiano che caratterizza l'atomo di Idrogeno e la particella libera tridimensionale.\nUlteriori considerazioni.\nCome si vede gli autovalori dell'energia dipendono solo dal numero quantico principale formula_92, perci\u00f2 l'energia \u00e8 degenere rispetto ad formula_43 ed a formula_44: per ogni formula_98, l'autovalore del momento angolare orbitale pu\u00f2 prendere i valori formula_99 e, per ogni valore di formula_43, l'autovalore della proiezione del momento angolare pu\u00f2 prendere i valori formula_101. La degenerazione totale \u00e8 il prodotto della degenerazione in formula_43 cio\u00e8 esso pu\u00f2 prendere n diversi valori pi\u00f9 la degenerazione in formula_44 che a sua volta pu\u00f2 prendere n valori, per cui degenerazione totale formula_104. In accordo con l'interpretazione probabilistica della meccanica quantistica,\nrappresenta la probabilit\u00e0 che la particella formula_25 in orbita intorno al centro di massa del sistema si trovi in qualche punto nello spazio. La probabilit\u00e0 totale della funzione d'onda \u00e8:"}
{"id": "1402264", "revid": "1573940", "url": "https://it.wikipedia.org/wiki?curid=1402264", "title": "Megachile centuncularis", "text": "Megachile centuncularis () \u00e8 un imenottero apoideo appartenente alla famiglia Megachilidae.\nDescrizione.\nGli adulti sono di medie dimensioni (10-13 mm), di colore nerastro, con il corpo rivestito di una peluria grigiastra con sfumature rossastre (abbandonate sul capo, sul torace ed in zona uro-sternale).\nBiologia.\nSi tratta di una specie molto comune che danneggia le rose in quanto la femmina \"taglia\", con le proprie mandibole, in modo caratteristico, regolare e netto i margini fogliari, asportando tipiche porzioni semicircolari di lembo che utilizza per costruire le pareti delle cellette del suo nido.\nLe foglie rimangono esteticamente deturpate da questi tagli semicircolari ai bordi.\nLe larve, che vengono nutrite con il miele, sono poste in nidi costruiti nelle cavit\u00e0 del terreno o in altri anfratti.\nL'insetto e i danni si possono osservare in piena estate, fra giugno ed agosto.\nLa specie pu\u00f2 danneggiare altre piante oltre alle rose. I danni arrecati sono generalmente di scarsa importanza per cui, considerato anche il ruolo ecologico dell'insetto (gli adulti esercitano attivit\u00e0 impollinatrice), non vengono generalmente attivati mezzi di controllo diretti per combatterlo."}
{"id": "1402266", "revid": "28592", "url": "https://it.wikipedia.org/wiki?curid=1402266", "title": "Universit\u00e0 Statale di Leningrado", "text": ""}
{"id": "1402267", "revid": "110157", "url": "https://it.wikipedia.org/wiki?curid=1402267", "title": "Florida (circoscrizione - Porto Rico)", "text": "Florida \u00e8 una circoscrizione (in spagnolo: \"barrio\") dell'isola comunale di Vieques, in Porto Rico. Confina a est con Isabel Segunda, a sud-est con Puerto Ferro, a sud con Puerto Real, a sud-ovest con Llave e a ovest con Mosquito. \u00c8 bagnata a nord dalle acque dello stretto di Vieques. Nel 2000 aveva una popolazione di 4.126 abitanti."}
{"id": "1402268", "revid": "287204", "url": "https://it.wikipedia.org/wiki?curid=1402268", "title": "Col\u00f2n salvadoregno", "text": ""}
{"id": "1402274", "revid": "729019", "url": "https://it.wikipedia.org/wiki?curid=1402274", "title": "Chang'e 1", "text": "Chang'e 1 () \u00e8 stata una sonda spaziale dell'Agenzia nazionale cinese per lo spazio per l'esplorazione lunare.\nIl lancio \u00e8 avvenuto il 24 ottobre 2007 alle 10:05:04 UTC dal centro spaziale di Xichang. \u00c8 entrata in orbita lunare il 5 novembre dello stesso anno. Le osservazioni della superficie condotte tra novembre 2007 e luglio 2008 hanno permesso la realizzazione di una mappa, resa pubblica il 12 novembre 2008. La durata della missione \u00e8 stata quindi prolungata fino al 1\u00ba marzo 2009, quando la sonda \u00e8 stata fatta precipitare sulla Luna.\nIl nome deriva dalla divinit\u00e0 lunare cinese, Ch'ang \u00d4.\nFasi del progetto.\nIl progetto dettagliato \u00e8 stato completato nel settembre 2004, e lo sviluppo di un prototipo con la relativa fase di test alla fine del 2005. Il progetto, la costruzione, l'assemblaggio, i test e le prove a terra sono state concluse prima del dicembre 2006.\nCaratteristiche tecniche.\nLa sonda contiene 24 componenti e il suo peso totale \u00e8 di con di carico scientifico. \u00c8 stata progettata per orbitare attorno alla Luna per un anno.\nFasi della missione.\nDopo il lancio, Chang'e 1 ha effettuato 3 orbite attorno alla Terra, una accensione dei motori al perigeo che ha esteso l'apogeo dell'orbita fino ad una accensione finale per l'inserimento in traiettoria lunare che l'ha posizionata in rotta verso la destinazione. Una successiva accensione ha impostato l'orbita polare della sonda il 31 ottobre, e ulteriori tre correzioni l'hanno inserita nell'orbita circolare definitiva il 5 novembre.\nIl piano originale prevedeva una missione di circa un anno successivamente estesa fintanto che il satellite poteva rimanere in orbita. Alle 08:13 UTC del 1\u00ba marzo 2009 Chang'e 1 si \u00e8 infine schiantata sulla superficie lunare a seguito del decadimento orbitale iniziato circa 5 ore prima.\nObiettivi della missione.\nUna volta raggiunta l'orbita lunare la missione Chang'e 1 prevede:"}
{"id": "1402278", "revid": "287204", "url": "https://it.wikipedia.org/wiki?curid=1402278", "title": "Campionato europeo maschile di pallacanestro 1949", "text": "Il 6\u00ba Campionato Europeo Maschile di Pallacanestro FIBA (noto anche come FIBA EuroBasket 1949) si \u00e8 tenuto dal 15 al 22 maggio 1949 ad Il Cairo in Egitto.\nI Campionati europei maschili di pallacanestro sono una manifestazione biennale tra le squadre nazionali organizzata dalla FIBA Europe.\nPartecipano sette nazionali, la formula prevede un girone unico in cui tutte le squadre si affrontano \ntra di loro una volta. La vittoria vale due punti e la sconfitta uno. Non sono previsti playoff, si aggiudica il campionato la squadra che ottiene pi\u00f9 punti. Da notare che su 7 squadre ben 4 non sono europee."}
{"id": "1402280", "revid": "1632387", "url": "https://it.wikipedia.org/wiki?curid=1402280", "title": "Satura (album)", "text": "Satura \u00e8 il terzo album dei Lacrimosa, pubblicato nel 1993.\nLe tematiche sono sempre tetre come negli album precedenti, ma di tanto in tanto, in mezzo alla deprimente cornice, comincia a comparire qualche sprazzo isolato di luce.\nInizia inoltre l'introduzione pi\u00f9 stabile nel sound di chitarre elettriche e basso, elementi rock che lentamente vengono sempre pi\u00f9 messi in risalto."}
{"id": "1402283", "revid": "223378", "url": "https://it.wikipedia.org/wiki?curid=1402283", "title": "Adone (cocktail)", "text": ""}
{"id": "1402284", "revid": "1437331", "url": "https://it.wikipedia.org/wiki?curid=1402284", "title": "Bobby Burns", "text": "Il Bobby Burns \u00e8 un cocktail alcolico a base di whisky. Ha fatto parte della lista dei cocktail riconosciuti ufficialmente dall'IBA dal 1961 al 1986. \u00c8 una variante del Rob Roy. L'utilizzo del B\u00e9n\u00e9dictine gli conferisce note e dei profumi erbacei, tuttavia il sapore del drink \u00e8 decisamente secco.\nStoria.\nLa prima ricetta di questo drink compare nel 1930, nel libro \"Savoy cocktail book\" di Harry Craddock e prevedeva due parti uguali di scotch e vermut, oltre a tre gocce di b\u00e9n\u00e9dictine. La ricetta successiva risale al 1934, ed \u00e8 contenuta nel ricettario \"The Waldorf-Astoria Old Bar Book\" di Albert Stevens Crockett, barman al Waldorf-Astoria Hotel di New York. Il cocktail \u00e8 un omaggio al poeta scozzese Robert Burns.\nPreparazione.\nCos\u00ec come il Rob Roy e il Manhattan viene preparato nel mixing glass, mescolando gli ingredienti con un cucchiaio da bar e abbondante ghiaccio. Si filtra con lo strainer nella coppetta da cocktail con uno spruzzo di scorza di limone, cos\u00ec da vaporizzarne sulla superficie gli oli essenziali."}
{"id": "1402288", "revid": "31886", "url": "https://it.wikipedia.org/wiki?curid=1402288", "title": "Brandy italiano", "text": "Il brandy italiano \u00e8 il nome dell'acquavite ottenuta in Italia dalla distillazione\ndi vino proveniente da uve coltivate e vinificate nel territorio nazionale, dopo un periodo di invecchiamento in botte di quercia.\nStoria.\nIn Italia era uso distillare i sottoprodotti del vino per ottenere la grappa, ma raramente il vino stesso. L'origine della produzione si deve nel 1773 ad imprenditori inglesi attivi in Sicilia, per fortificare il Marsala. Nel 1820 un distillatore originario della Charente, Giovanni Buton, fond\u00f2 un'azienda omonima a Bologna. Dopo di lui vennero altri produttori francesi, i fratelli Landy, e nel 1884 Lionello Stock fondava a Trieste una celebre distilleria.\nLa produzione su scala industriale di brandy in Italia nasce nel tardo 1800, quando la fillossera aveva drammaticamente ridotto l'estensione delle vigne della regione di Cognac.\nIn quegli anni molte distillerie italiane iniziarono a fabbricare brandy per sostituire la scarsa produzione francese. Alcuni marchi sono tuttora noti, come Branca, Ren\u00e9 Briand e Florio; moltissimi altri tra cui Carpen\u00e9, Borghetti, Gambarotta, Pilla, Ramazzotti e Sarti cessarono la produzione.\nMetodo di produzione.\nIl brandy italiano si ottiene per distillazione del vino prodotto in Italia, con qualsiasi tipo di alambicco. \u00c8 ammesso alla distillazione qualunque vitigno.\nLa sua gradazione minima al commercio \u00e8 37% vol.\nLa zona di produzione \u00e8 l'intero territorio nazionale.\nL'invecchiamento \u00e8 di almeno 6 mesi in botti minori di 10 hl, o 12 mesi se in botte pi\u00f9 grande, sotto sorveglianza fiscale.\nSono ammesse le aggiunte delle seguenti sostanze: \nUso e degustazione.\n\u00c8 uso comune in Italia aggiungere il brandy al caff\u00e8. A volte lo si impiega per preparazioni culinarie, ed entra in numerosi cocktail.\nIl brandy viene frequentemente consumato liscio, in bicchieri chiamati \"ballon\" o nei pi\u00f9 indicati bicchieri a tulipano.\n\u00c8 un errore degustare il brandy con ghiaccio, oppure scaldando il bicchiere su una fiamma. Nel primo caso non si liberano gli aromi, nel secondo vanno persi per eccesso di evaporazione o peggio, \"cotti\", a meno che non si somministri la fiamma per pochi secondi e senza concentrarla in un unico punto del bicchiere: in tal caso una piccola parte dell'alcol evapora rendendo il sapore dell'acquavite pi\u00f9 concentrato, intenso e corposo, consentendo di degustarlo appieno.\n\u00c8 preferibile riscaldare il bicchiere nel cavo della mano per evitare di rovinare il sapore e il profumo del brandy.\nProduttori.\nSono svariati, dalle grandi aziende di distillazione, ai distillatori artigianali (una minoranza), fino a rarissimi coltivatori e distillatori in proprio.\nLa maggior parte del brandy italiano \u00e8 distillata da grandi distillerie industriali sparse sull'intero territorio nazionale, e successivamente ceduta ad aziende che ne curano l'affinamento, oppure esportata verso altri Paesi produttori."}
{"id": "1402289", "revid": "98400", "url": "https://it.wikipedia.org/wiki?curid=1402289", "title": "Risultato ante oneri finanziari", "text": "In finanza il risultato ante oneri finanziari o anche reddito operativo aziendale \u00e8 l'espressione del risultato aziendale prima delle imposte e degli oneri finanziari. \u00c8 molto utilizzato anche l'acronimo inglese EBIT, che deriva dall'espressione \"Earnings Before Interests and Taxes\". \nDescrizione.\nL'EBIT esprime il reddito che l'azienda \u00e8 in grado di generare prima della remunerazione del capitale, comprendendo con questo termine sia il capitale di terzi (indebitamento) sia il capitale proprio (patrimonio netto).\nNella formulazione degli \u00e8 utilizzato per ottenere il ROI (Return on investment, dato da EBIT / Capitale Investito Netto), espressione, appunto, della redditivit\u00e0 dei capitali complessivamente investiti in azienda, a prescindere dalla loro provenienza.\nL'EBIT viene spesso associato al margine operativo netto (o MON), ma non coincide concettualmente con esso: oltre alle componenti di reddito operative l'EBIT ricomprende infatti gli oneri e i proventi derivanti da gestioni accessorie (ad es. la gestione di immobili a uso civile per un'azienda manifatturiera), nonch\u00e9 i proventi finanziari derivanti dalla cosiddetta \"gestione finanziaria attiva\".\nIl calcolo dell'EBIT pu\u00f2 essere sintetizzato nella seguente formula:\nformula_1\ndove:\nMON = margine operativo netto\nPGA = proventi delle gestioni accessorie\nOGA = oneri delle gestioni accessorie\nPFIN = proventi della gestione finanziaria attiva\nIn aziende che non hanno n\u00e9 gestioni accessorie n\u00e9 una gestione finanziaria attiva, l'EBIT coincide con il risultato operativo o reddito operativo o margine operativo netto (MON).\nLa collocazione dell'EBIT nel conto economico riclassificato secondo il modello a \"valore della produzione e valore aggiunto\" pu\u00f2 essere rappresentata come segue:"}
{"id": "1402290", "revid": "228587", "url": "https://it.wikipedia.org/wiki?curid=1402290", "title": "Kenwood TS-2000", "text": "Il Kenwood TS-2000 \u00e8 un ricetrasmettitore radioamatoriale da stazione base prodotto dalla Kenwood Corporation. \u00c8 entrato in produzione nel 2000 ed esistono diverse versioni di questa radio:\nCaratteristiche.\nIl TS-2000 \u00e8 in grado di operare sulle bande adibite al servizio amatoriale dai 160 ai 10 metri, comprese le WARC, sui 6 e 2 metri (100 watt), in 70\u00a0cm (50\u00a0watt) e opzionalmente nella banda dei 23\u00a0cm (10 watt) in tutte le modulazioni.\nIncorpora un accordatore di antenna per le bande HF e 6\u00a0m, un TNC da 9600 bps e la funzione DX-cluster; c'\u00e8 anche la possibilit\u00e0 di collegarvi un secondo display, l'RC-2000. Pesa 7,8\u00a0kg e le sue dimensioni sono 281\u00a0mm di larghezza, 107\u00a0mm di altezza e 371\u00a0mm di profondit\u00e0.\nAltre caratteristiche particolari integrate sono il DSP, equalizzatori, sub-ricevitore e la possibilit\u00e0 di lavorare in duplex sui satelliti, con controllo dell'effetto Doppler.\nEsistono modifiche che rendono possibile l'ascolto da 118 a 174\u00a0MHz e da 220 a 512\u00a0MHz, e la possibilit\u00e0 di comandarlo in remoto via radio da un altro ricetrasmettitore Kenwood, e di aumentare la sensibilit\u00e0 al di sotto di 1\u00a0MHz.\nNel 2006, per l'anniversario della fondazione della Kenwood Trio Corporation, \u00e8 uscito in versione limitata color nero, la scritta Kenwood sostituita dal vecchio marchio e simbolo Trio."}
{"id": "1402291", "revid": "536103", "url": "https://it.wikipedia.org/wiki?curid=1402291", "title": "Istruzione pubblica", "text": "L'istruzione pubblica \u00e8 il sistema di educazione gestito, finanziato e organizzato a livello statale o locale dalla pubblica amministrazione all'interno delle cosiddette politiche dello Stato sociale.\nPilastro del sistema \u00e8 l'istruzione obbligatoria che consente la scolarizzazione di massa, nato a met\u00e0 dell'Ottocento e diffuso nella maggior parte dei paesi del mondo, come strumento per il contrasto dell'analfabetismo e del lavoro minorile.\nPu\u00f2 comprendere scuole di ogni ordine e grado, dall'asilo infantile, all'universit\u00e0. Tale sistema \u00e8 in vigore in pi\u00f9 paesi con differenze significative e spesso si associa ad un parallelo sistema di istruzione di tipo privato.\nL'istruzione pubblica ha lo scopo di garantire l'inserimento occupazionale, cos\u00ec come la piena realizzazione e felicit\u00e0 della persona nel suo tempo libero. Perci\u00f2, \u00e8 previsto lo studio di materie pratiche inerenti al lavoro, e allo studio di ci\u00f2 che permette all'individuo di emanciparsi dalla famiglia di origine e di costruire e gestire in autonomia una propria vita sociale.\nAustralia.\nLe scuole statali (\"government schools\") o (\"state schools\") sono amministrate dal governo delle stato federale in cui si trovano. Queste offrono educazione gratuita; comunque molte scuole chiedono ai genitori di pagare un contributo volontario. Le scuole si dividono in due categorie : scuole aperte (\"open schools\") e scuole selettive (\"selective schools\"). Le \"open schools\" accettano tutti gli studenti residenti nelle zone di loro responsabilit\u00e0 definite dal governo. Molte scuole aperte hanno classi selettive, nelle quali un programma accelerato e pi\u00f9 intenso \u00e8 offerto a studenti con buoni risultati scolastici. Le scuole statali selettive sono in genere considerate pi\u00f9 prestigiose delle scuole statali aperte. Le scuole selettive hanno alti standard di ingresso e accettano studenti da aree molto pi\u00f9 vaste.\nCanada.\nSecondo la costituzione canadese l'istruzione nelle scuole pubbliche \u00e8 una responsabilit\u00e0 delle Province, e come tale varia molto fra le province stesse. L'asilo nido (\"junior Kindergarden\") o equivalente esiste come programma ufficiale solo in Ontario e Quebec, mentre l'asilo materno \u2013 o equivalente- esiste come programma ufficiale in tutte le province. Comunque il livello di finanziamento provinciale e il numero di ore offerte variano notevolmente da provincia a provincia. A partire dalla prima classe, che comincia all'et\u00e0 di circa sei anni fino alla dodicesima classe (o equivalente) l'accesso scolastico \u00e8 finanziato a livello federale. Le scuole si dividono generalmente in scuole primarie (\"elementary\" o \"primary school\") dall'asilo fino alla ottava classe e scuole secondarie (\"secondary\" o \"high school\") dalla nona alla dodicesima classe. Comunque in molte aree esistono anche le scuole medie \"midlle school\". L'obbligo scolastico va fino ai sedici anni nella maggioranza delle province, mentre in Ontario e New Brunswick l'obbligo scolastico termina a diciotto anni. Alcune province canadesi offrono scuole religiose, comunque finanziate e regolate dallo Stato. In Ontario per esempio ci sono le scuole cattoliche \"Catholic School\" o \"Separate school\", da distinguersi dalle \"public schools\" nonostante queste siano comunque aperte al pubblico e non meno pubbliche come le loro equivalenti laiche.\nGermania.\nIn Germania si distingue fra scuole pubbliche (\"\u00f6ffentliche Schulen\") e scuole private (\"Schule in freier Tr\u00e4gerschaft o Privatschule\").\nUna scuola pubblica \u00e8 una scuola organizzata e finanziata dall'ente pubblico. Viene guidata completamente dallo Stato (\"Land\") e di norma finanziata da finanziamenti pubblici provenienti dalle imposte. Normalmente si tratta di un ente laico e serve agli scopi dello Stato, come per esempio l'educazione alla tolleranza. Un vantaggio delle scuole pubbliche \u00e8 che queste sono gratuite o accessibili da tutti a prezzi contenuti, il che \u00e8 un prerequisito importante per ottenere il rispetto dell'obbligo scolastico.\nEnti responsabili per le scuole private possono essere organizzazioni religiose, sociali, sportive, societ\u00e0 di diritto o persone private. Gli enti privati sono responsabili, a differenza dei comuni, per gli insegnanti e per il concetto di formazione. Le scuole private sono sotto sorveglianza dello Stato e in genere sono equiparate alle scuole pubbliche.\nIrlanda del nord.\nL'obbligo scolastico va da 4 ai 16 anni di et\u00e0.\nNon esistono scuole medie. L'istruzione primaria \u00e8 dispensata fino all'et\u00e0 di 11/12 anni, dalle scuole primarieo dai dipartimenti propedeutici ai ginnasi.\nL'istruzione secondaria \u00e8 impartita in due tipi di scuole: ginnasi (da 11 a 18 anni) e scuole secondarie (da 11 a 16 anni). L'anno scolastico si svolge dall'inizio di settembre alla fine di giugno.\nIrlanda.\nL'obbligo scolastico dura dai 6 ai 15 di et\u00e0.\nLa scuola materna inizia da 4 a 6 anni, la primaria da 6 a 12 anni, e lo Junior Cycle da 12 a 15 anni per la scuola secondaria inferiore.\nLa maggioranza delle National Schools scuole elementari \u00e8 costituita da scuole parrocchiali, sovvenzionate dallo Stato e sotto il patronato della diocesi, alle quali lo Stato riconosce esplicitamente il loro carattere confessionale. Lo Stato finanzia anche scuole pluriconfessionali.\nLo Junior Cycle comprende la scelta fra quattro indirizzi: scuola secondaria privata sovvenzionata, scuola professionale, a indirizzo plurimo e comunitaria.\nLa scuola dell'obbligo e anche lo Junior Cycle sono gratuite.\nNella scuola dell'obbligo sono insegnati inglese e irlandese. Non \u00e8 previsto un esame finale.\nNello Junior Cycle \u00e8 facoltativo lo studio di una lingua moderna o antica: francese/tedesco/spagnolo oppure latino/greco/ebraico. L'esame finale per lo Junior Certificate \u00e8 facoltativo e non tiene conto delle valutazioni eseguite durante l'anno.\nIl diploma \u00e8 tuttavia necessario per proseguire gli studi e iscriversi al Senyor Cycle, di durata triennale.\nDopo due anni, \u00e8 comunque possibile terminare il ciclo e conseguire la licenza Leaving Certificate, oppure continuare con l'ultimo anno. Nei primi due anni lo studente pu\u00f2 scegliere cinque gruppi di materie: lingue, scienze, studi economici, scienza applicata e studi sociali per avere una maggiore maturit\u00e0 e capacit\u00e0 di scelta, prima di proseguire con altri studi o con la formazione professionale.\nIl \"Leaving Certificate\" \u00e8 richiesto per l'iscrizione all'istruzione universitaria. L'iscrizione non avviene nelle singole universit\u00e0, ma presso un Ufficio Centrale di Ammissione, indicando un ordine di preferenza dei corsi. L'assegnazione dei posti avviene in funzione di quelli disponibili presso l'istituto e in base al punteggio riportato nel Leaving Certificate. Non sono previsti ulteriori test di ammissione.\nLe universit\u00e0 e gli istituti universitari offrono corsi di:\nL'istruzione tecnica \u00e8 affidata a scuole tecniche regionali. I corsi durano da tre a 4 anni in: economia, ingegneria, tecnologia, scienze e discipline paramediche. Rilasciano i seguenti titoli di studio equipollenti: certificato dopo due anni, diploma dopo tre anni, laurea dopo 4 anni.\nNelle scuole tecniche e nelle universit\u00e0, l'anno accademico \u00e8 diviso in tre trimestri, da inizio Ottobre e fine Maggio. Gli esami possono svolgersi a Maggio, Giugno, Settembre o Dicembre.\nItalia.\nIn Italia la scuola \u00e8 organizzata in base ad un principio di autonomia, rispetto alle istituzioni scolastiche, e dipendente dal Ministero dell'Istruzione.\nLo stato italiano decide in merito alle norme generali, in modo che venga garantito un livello di istruzione omogeneo su tutto il territorio nazionale. Oltre a questo, lo stato definisce il protollo che ogni Regione dovr\u00e0 seguire.\nLe Regioni, all'interno del loro territorio di competente, garantiscono il rispetto delle norme sia in materia di istruzione tradizionale che per i percorsi di formazione professionale (online e non).\nL'istruzione obbligatoria ha la durata di 10 anni, da 6 a 16 anni di et\u00e0, e comprende gli otto anni del primo ciclo di istruzione e i primi due anni del secondo ciclo, inoltre per tutti i giovani si applica il diritto/dovere di istruzione e formazione per almeno 12 anni o, comunque, sino al conseguimento di una qualifica professionale triennale entro il 18\u00ba anno di et\u00e0.\nIl sistema educativo italiano \u00e8 organizzato cos\u00ec: \n- scuola dell\u2019infanzia che accoglie i bambini tra i tre e i sei anni\n- scuola primaria\u00b8 di durata quinquennale, per gli alunni dai 6 a 11 anni\n- scuola secondaria di primo grado, di durata triennale, per gli alunni da 11 a 14 anni\n- scuola secondaria di secondo grado, di durata quinquennale, per gli alunni da 14 a 19 anni; in questa fase gli studenti possono scegliere vari percorsi di studi tra cui liceo, istituti tecnici e istituti professionali\nScuole civiche.\nUn ruolo a parte \u00e8 rivestito da quelle scuole istituite da enti pubblici diversi dallo Stato come le \"scuole civiche\".\nIn Italia le leggi Casati e Coppino avevano posto le scuole elementari a cura e spese dei comuni. La loro statizzazione avvenne solo nel 1911, completata nel 1934..\nCon la terminologia allora in uso le \"comunali\", di cui i comuni si facevano carico senza averne un obbligo, furono dette \"facoltative\". Per loro i programmi vennero uniformati a quelli statali ed ottennero la qualifica di \"pareggiate\" alle altre scuole definite \"Regie\".\nPer ragioni di economia di bilancio vennero anch'esse gradualmente statalizzate:\nPi\u00f9 variegato il settore dell'istruzione professionale, generalmente finanziato con fondi regionali e con corsi sovente gestiti da enti di natura diversa.\nRegno Unito.\nNel Regno Unito il termine \"state school\" o scuola statale si riferisce a scuole finanziate dallo Stato che offrono un'educazione gratuita agli allievi. Si differenziano da queste le scuole come le \"independent (o private) schools\" scuole indipendenti o private e le \"public schools\" che richiedono il pagamento di una retta scolastica.\nIn Inghilterra e nel Galles il termine \"public school\" si riferisce a scuole che richiedono il pagamento di una retta. Il termine \"public\" \u00e8 inteso in senso arcaico, significando che le scuole sono aperte a chiunque possa pagare la retta, in distinzione dalle scuole religiose, che sono accessibili solamente ai membri di quella religione.\nIn Scozia, dove il sistema dell'istruzione \u00e8 completamente diverso dal resto del Regno Unito, il termine \"public school\" \u00e8 usato per definire scuole finanziate dallo Stato scozzese (poich\u00e9 sono di propriet\u00e0 pubblica). In Scozia le scuole a pagamento private vengono chiamate \"private schools\" o \"independent schools\", perci\u00f2 il termine \"public school\" pu\u00f2 essere ambiguo.\nStati Uniti.\nNegli Stati Uniti, oltre alle scuole pubbliche e a quelle private, esiste un terzo tipo di scuole: le charter school."}
{"id": "1402293", "revid": "28592", "url": "https://it.wikipedia.org/wiki?curid=1402293", "title": "Universit\u00e0 di Pietrogrado", "text": ""}
{"id": "1402294", "revid": "486946", "url": "https://it.wikipedia.org/wiki?curid=1402294", "title": "Universit\u00e0 statale di Pietrogrado", "text": ""}
{"id": "1402296", "revid": "6923", "url": "https://it.wikipedia.org/wiki?curid=1402296", "title": "Stock (azienda)", "text": "La Stock Spa \u00e8 stata una azienda italiana produttrice di liquori e distillati, il cui nome proviene dal suo fondatore, Lionello Stock, che la fond\u00f2 a Trieste nel 1884. A seguito dell'acquisizione, prima da parte del gruppo tedesco Eckes A.G. e poi del fondo americano Oaktree Capital Management, nel 2012 vengono chiusi tutti gli stabilimenti italiani. Nel novembre 2013 la Oaktree quota alla borsa di Londra il marchio Stock Spirits Group.\nStoria.\nLa storia della societ\u00e0 inizia dall'obiettivo di Lionello Stock di distillare in loco i vini delle zone vicine, ricercatissimi dai francesi per produrre il loro cognac, quando la peronospora distrusse i raccolti nella regione della Charente.\nNacque cos\u00ec il \"Cognac Stock Medicinal\" cui si sarebbe affiancato, nel 1935, il \"1884 Cognac Fine Champagne\" che, attraverso piccole modifiche in etichetta divenne, nel 1955, il \"Brandy Stock 84\", il prodotto \"leader\" di Casa Stock.\nAl termine della Prima Guerra Mondiale la Stock, nata nella Trieste austro-ungarica, diventa a tutti gli effetti italiana e riesce in pochi anni a conquistare anche il mercato della Penisola.\nNuovi stabilimenti vengono costruiti in Austria, Cecoslovacchia, Ungheria, Polonia e Jugoslavia.\nAltri sbocchi commerciali vengono individuati al di fuori dell'Europa: importanti distillerie sono realizzate in Egitto, Palestina, Stati Uniti e Brasile.\nIl centro degli affari rimane per\u00f2 il vecchio continente: il successo si basa soprattutto sulla qualit\u00e0 dei prodotti, ma anche sul ricorso sistematico al marketing e alla pubblicit\u00e0.\nLa seconda guerra mondiale assesta un duro colpo allo sviluppo dell'azienda. Alcuni dei pi\u00f9 importanti stabilimenti italiani vengono distrutti, altri invece, situati nell'Est europeo, nazionalizzati. Durante il periodo bellico una parte della famiglia si rifugia a Sansepolcro, dove \u00e8 ospitata da don Duilio Mengozzi, che nasconde nella propria casa Emma Varadi Stock, salvandola cos\u00ec dalla persecuzione razziale.\nNel 1948 scompare il fondatore, Lionello Stock, ma l'azienda ha ormai tutti i mezzi necessari per superare le difficolt\u00e0 del dopoguerra.\nSul brandy la Stock costruisce il proprio rilancio: tra gli anni cinquanta e sessanta l'azienda diventa una realt\u00e0 produttiva internazionale, i cui prodotti sono distribuiti in 125 paesi in tutti i continenti. La gamma di mercato si allarga fino a comprendere a poco a poco vodka, whisky, grappa, amari, gin, liquori dolci, tra i quali il limoncello lanciato nel 1997 con il nome \"Limonc\u00e8\"\nNel maggio del 1995 la Stock Italia viene acquisita dalla Eckes A.G., societ\u00e0 \"leader\" in Germania nella produzione e distribuzione di alcolici e succhi di frutta. Nel 2007 diventa propriet\u00e0 del fondo americano Oaktree Capital Management.\nNei primi mesi del 2009 la societ\u00e0 ha dato inizio a un importante piano di riorganizzazione industriale terminato con il trasferimento dell'azienda a Milano.\nDal 2012 la produzione viene completamente delocalizzata nella Repubblica Ceca, chiudendo tutti gli stabilimenti italiani e licenziando gli ultimi 28 operai e 2 manager.\nNel novembre 2013 viene quotata nella borsa londinese London Stock Exchange la Stock Spirits Group con sede di produzione nella repubblica Ceca.\nProdotti.\nStock presentava un'ampia gamma di prodotti che comprendevano vodka, liquori a base di vodka, liquori, amari, brandy, vini e sciroppi, grappe i cui marchi sono stati acquisiti in seguito dal nuovo gruppo Stock Spirit Group.\nVermouth.\nTutte le varianti presentano una gradazione alcolica di 16\u00b0.\nPubblicit\u00e0.\nDurante gli anni sessanta i primi \"testimonial\" Stock all'interno di Carosello sono Sandra Mondaini e Raimondo Vianello.\nUn Carosello del 1966 viene presentato da Orson Welles e ha come coprotagonista l'attrice danese Kitty Swan, che l'anno successivo otterr\u00e0 un certo successo con il film \"Gungala la vergine della giungla\", in cui interpreta un tarzanide al femminile.\nNel 1977 uno spot dello Stock 84 con Raffaella Carr\u00e0 chiude insieme ad altri l'epoca di Carosello.\nNel 1997 per lanciare il fortunato \"Limonc\u00e9\" la Stock ricorre alla canzone pi\u00f9 famosa dei Fool's Garden, \"Lemon Tree\", usata fino al 2009.\nLa Stock fu tra i pionieri della sponsorizzazione calcistica legando a lungo il suo nome alla trasmissione \"Tutto il calcio minuto per minuto\"; all'inizio della trasmissione, subito dopo il famoso cinguettio dell'\"uccellino della radio\" proponendo l'ascolto della trasmissione che si concludeva con la frase: \"Se la squadra del vostro cuore ha vinto, brindate con Stock, se ha perso consolatevi con Stock...\".\nArchivio.\nMolto materiale documentario e fotografico della Stock \u00e8 conservato presso l'archivio di Stato di Trieste nel fondo \"Stock spa\" (estremi cronologici: 1888-2005), comprendente le Societ\u00e0 Camis e Stock, con documentazione dal 1888; Distillerie Stock (1932-1990), Stock Cognac Medicinal (1928-1949) e Stock (1950-2005).\nNel 1966 Alberto Casali, l'allora presidente della Stock, commission\u00f2 a dodici dei pi\u00f9 importanti maestri della figurazione italiana del Novecento altrettante opere dedicate al prodotto pi\u00f9 conosciuto e amato della distilleria triestina, il \"Brandy Stock 84\". Nel progetto, chiamato \"Arte e Industria\", vennero coinvolti, tra gli altri, de Chirico, Guttuso, Guidi, Gentilini, Annigoni. Un'idea, quella dell'arte come veicolo pubblicitario, gi\u00e0 attuata dalla Stock agli inizi del Novecento con Marcello Dudovich chiamato da Lionello Stock per realizzare l'immagine dello Stock Medicinal. Nel 2008 la Fondazione CRTrieste \u00e8 stata protagonista del salvataggio dal rischio di smembramento di questa preziosa gemma della storia dell'arte e della comunicazione: l'intera collezione era stata infatti messa all'asta a seguito del trasferimento della sede Stock da Trieste a Milano."}
{"id": "1402297", "revid": "11784506", "url": "https://it.wikipedia.org/wiki?curid=1402297", "title": "Dust bowl", "text": ""}
{"id": "1402298", "revid": "228587", "url": "https://it.wikipedia.org/wiki?curid=1402298", "title": "Daimler", "text": ""}
{"id": "1402299", "revid": "2108122", "url": "https://it.wikipedia.org/wiki?curid=1402299", "title": "Agapito di Pe\u010derska", "text": "Biografia.\nLa sua agiografia \u00e8 contenuta nei \"Pateriki del Monastero delle Grotte di Kiev\", redatti tra l'XI e il XIII secolo.\nTra i primi discepoli che seguirono sant'Antonio di Pe\u010derska contribu\u00ec alla fondazione del Monastero delle Grotte di Kiev. Di professione medico era solito curare, attraverso le propriet\u00e0 curative delle erbe e la preghiera, i suoi confratelli e i cittadini di Kiev che chiedevano il suo aiuto, alcuni dei quali lasciarono dopo la guarigione lasciti che contribuirono al sostentamento della comunit\u00e0 religiosa.\nLa sua agiografia si sofferma in modo particolare sull'episodio che lo vide contrapporsi ad un medico armeno, la cui bravura per il sentire comune era tale da permettergli di sapere non solo il tipo di malattia sofferta dai pazienti ma persino il giorno esatto in cui il malato sarebbe morto. Dopo che Agapij ebbe guarito un suo assistito che aveva gi\u00e0 dato per morente, dapprima fall\u00ec nel tentativo di avvelenare il monaco quindi, quando questo cadde malato, scommise con lo stesso che sarebbe morto entro tre giorni. Nel caso in cui avesse fallito nella sua prognosi promise di convertirsi al cristianesimo ortodosso. Particolare significativo dell'agiografia del santo \u00e8 la rabbia e la veemenza con cui Agapij si scagli\u00f2 contro il suo interlocutore una volta saputo che non era battezzato: \"Dunque osi anche mettere piede nella mia cella e, peccatore, allungare le tue mani verso di me? Allontanati da qui figura infedele e impura\" furono infatti le parole che gli rivolse nell'occasione. Agapito mor\u00ec solo tre settimane pi\u00f9 tardi e il medico armeno, rispettando la parola data, si convert\u00ec e prese i voti monastici nel monastero.\nLa \"Vita\" del santo racconta inoltre di come, tramite il decotto di alcune erbe, Agapij fu in grado di guarire da una malattia gravissima Vladimir II di Kiev, allora Duca di \u010cernigov, il quale non riusc\u00ec tuttavia a ringraziarlo per l'opera prestatagli poich\u00e9, ogniqualvolta si recava al Monastero, il monaco si nascondeva dal suo cospetto."}
{"id": "1402300", "revid": "75435", "url": "https://it.wikipedia.org/wiki?curid=1402300", "title": "Serva di Dio", "text": ""}
{"id": "1402305", "revid": "237256", "url": "https://it.wikipedia.org/wiki?curid=1402305", "title": "Mikhail Lermontov", "text": ""}
{"id": "1402306", "revid": "47767", "url": "https://it.wikipedia.org/wiki?curid=1402306", "title": "RZD", "text": ""}
{"id": "1402311", "revid": "119982", "url": "https://it.wikipedia.org/wiki?curid=1402311", "title": "Marcinkus", "text": ""}
{"id": "1402312", "revid": "93556", "url": "https://it.wikipedia.org/wiki?curid=1402312", "title": "Massimo Giudice", "text": "Nel 2020 \u00e8 responsabile tecnico del settore \u201cHockey Pista\u201d ed allenatore della squadra senior della societ\u00e0 C H ROLLER Salerno, Commissario Tecnico della Nazionale Italiana Femminile HP e Consigliere Federale FISR.\nDurante la sua carriera di giocatore \u00e8 stato un attaccante di buon livello, ha vestito le maglie delle due squadre granata della sua citt\u00e0, l'Hockey Club Salerno e il Roller Salerno.\nCon l\u2019Hockey Club Salerno percorre tutta la trafila, dagli inizi a soli 4 anni, tutte le categorie giovanili sia nella specialit\u00e0 \u201cCorsa\u201d che \u201cHockey Pista\u201d, fino ad approdare a soli 14 anni in prima squadra dove raggiunge la promozione dalla serie B alla serie A2 e successivamente alla serie A1.\nCon l\u2019Hockey Club Salerno e poi con la Roller Salerno ha segnanto una quantit\u00e0 industriale di reti, gli anni pi\u00f9 prolifici sono il \u2026\u2026.. dove totalizza 47 reti in serie A2 e l\u2019anno successivo dove ne totalizza \u2026\u2026 in serie A1, anni dove, in questi campionati militavano squadre gloriose con campioni che hanno contraddistinto un\u2019epoca e stampato pagine indelebili di questo sport.\nSempre con le casacche salernitane si \u00e8 qualificato ed ha partecipato a varie edizioni di Coppe Europee (Coppa CERS e Coppa Campioni). Con la maglia della Roller Salerno ha raggiunto la Finale di Coppa Italia nel 1988.\nDa giocatore \u00e8 sempre stato un gran trascinatore che sapeva trasmettere al gruppo il proprio temperamento, per questo ben presto (1998) a soli 31 anni ha scelto la carriera di allenatore e, sempre a Salerno, ha condotto un'ambiziosa societ\u00e0 sino alla Champions League.\nNella sua stagione migliore, il 2003/04, il Roller Salerno raggiunse la semifinale di Champions League e il terzo posto in Campionato. Suo il merito di aver scoperto e lanciato Valerio Antezza, uno dei migliori attaccanti italiani degli ultimi anni.\nNel suo ultimo anno a Salerno ha condotto la squadra alla salvezza, dopodich\u00e9 la societ\u00e0 \u00e8 stata travolta da una crisi economica ed \u00e8 dovuta ripartire dal campionato di Serie B dove milita tutt\u2019ora.\n\u00c8 approdato cos\u00ec nell'ottobre 2007 alla guida dell'Hockey Bassano 54. Nell'anno 2012 ha vinto la coppa CERS con Hockey Bassano.\nNel 2014 lascia Bassano e torna al sud allenando in serie A1 la gloriosa societ\u00e0 \u201cAFP GIOVINAZZO\u201d.\nNel 2015 sceglie di tornare a casa dove continua ad allenare la squadra senior della Roller Salerno e segue da vicino tutto il settore giovanile.\nNel 2016 a 49 anni viene eletto, con il 77% delle preferenze, Consigliere Federale Tecnico della Federazione Italiana Hockey e Pattinaggio per il quadriennio 2016 - 2020."}
{"id": "1402313", "revid": "103121384", "url": "https://it.wikipedia.org/wiki?curid=1402313", "title": "Maniera moderna", "text": "Con Maniera moderna si indica la produzione artistica del Rinascimento maturo, a partire dagli ultimi decenni del XV secolo, che sfoci\u00f2, dopo il 1520, nel Manierismo. Il termine venne coniato da Giorgio Vasari nelle \"Vite de' pi\u00f9 eccellenti pittori, scultori e architettori\", che nell'edizione finale usc\u00ec nel 1568. \nLa definizione vasariana.\nVasari divise la sua opera in pi\u00f9 parti, corrispondenti a un \"progresso dell'arte\", che andava da Cimabue, primo superatore della \"scabrosa goffa e ordinaria [...] maniera greca\" (cio\u00e8 lo stile bizantino) e raggiungendo il culmine in Michelangelo Buonarroti, il supremo artefice che aveva superato definitivamente gli \"antichi\".\nLa prima parte descriveva gli artisti da Cimabue, appunto, agli artisti del gotico internazionale; la seconda iniziava dai pionieri del Rinascimento fino al tardo Quattrocento, gli artisti della \"maniera secca\"; nel proemio della terza parte si spiegava il superamento della \"seconda et\u00e0\", caratterizzata dall'accento sulle \"difficolt\u00e0\" prospettiche e sulle \"vedute spiacevoli\", in favore di opere d'arte soddisfacenti sotto tutti gli aspetti, naturali e armoniose, a cui manca solo \"il moto et il fiato\". \nLe radici della \"maniera moderna\" furono quindi le esperienze fiorentine e veneziane degli ultimi decenni del Quattrocento, con una sintesi del meglio che avviene a Milano, grazie alla presenza contemporanea di Leonardo e Bramante, che avviano un processo di fecondissimi scambi anche con la tradizione locale. \nSviluppo del concetto.\nL'idea di un \"progresso\" nelle arti figurative non \u00e8 comunque un'invenzione vasariana, ma affiorava gi\u00e0 nell'ambiente fiorentino della prima met\u00e0 del Quattrocento, riscoprendo le idee di Plinio, Cicerone e Quintiliano. L'idea di fondo era quella, abbastanza radicata nell'approccio alla storia dell'arte tutt'oggi, di uno sviluppo dalle tecniche di rappresentazione convenzionali e stilizzate verso la \"mimesi\", cio\u00e8 una sempre pi\u00f9 accurata e convincente imitazione della natura, grazie a una padronanza perfezionata dei mezzi artistici. \nGli artisti e i letterati, d'altro canto, avevano ormai avviato un processo di rivalutazione del proprio operato: se nel Medioevo la produzione artistica era un'arte \"manuale\" (o \"maccanica\"), legata cio\u00e8 strettamente alle volont\u00e0 del committente e per certi versi assimilabile al nostro concetto di \"artigianato\", a partire dagli scritti di Leon Battista Alberti era iniziata una rivendicazione della dignit\u00e0 intellettuale del processo creativo, fondato su principi teorici (la progettazione, il disegno) che lo proiettavano nel campo delle arti liberali. \nL'artista ormai doveva possedere conoscenze scientifiche e teoriche, che gli permettevano sempre pi\u00f9 spesso di svolgere un'attivit\u00e0 polivalente, dalla pittura alla scultura o all'architettura, fino all'ingegneria militare o alla progettazione di feste, celebrazioni e apparati scenografici. Gradualmente il mondo degli artisti si era avvicinato a quello delle \"\u00e9lite\" culturali dei committenti: gi\u00e0 nel XV secolo si assiste alla trasformazione dei migliori artisti in cortigiani, capaci di interagire alla pari anche con i personaggi pi\u00f9 potenti, colti e raffinati. \nQuesto miglioramento avveniva anche grazie alle migliori conoscenze scientifiche.\nProtagonisti.\nVasari vide in Leonardo da Vinci, Michelangelo Buonarroti e Raffaello i fondatori della Maniera moderna. \nAccanto a loro i maggiori artisti del periodo furono Bramante, Fra Bartolomeo, Andrea del Sarto, Pontormo, Rosso Fiorentino, Correggio, Giorgione, Tiziano, Sebastiano del Piombo.\nDiffusione.\nLa diffusione della maniera moderna segn\u00f2 la creazione di un nuovo linguaggio comune per l'arte italiana, che mise in secondo piano le varianti locali del Rinascimento che avevano caratterizzato la seconda met\u00e0 del Quattrocento. Al policentrismo delle corti e delle scuole subentr\u00f2 una forte egemonia dei centri maggiori, quali Firenze, Venezia, Milano e, soprattutto, Roma. \nMentre il primato italiano nel contesto artistico europeo si delineava ormai nettamente, la crisi politica ed economica innescata dalla discesa di Carlo VIII di Francia ruppe gli equilibri della penisola, segnando a pi\u00f9 riprese una diaspora degli artisti. Ma le conseguenze pi\u00f9 profonde, alimentate dai radicali turbamenti degli avvenimenti, furono il definitivo tramonto delle certezze umanistiche, che erano state il principale presupposto dell'arte del primo Rinascimento.\nL'estremo sviluppo della Maniera moderna fu il Manierismo."}
{"id": "1402319", "revid": "11784940", "url": "https://it.wikipedia.org/wiki?curid=1402319", "title": "Scalino", "text": ""}
{"id": "1402322", "revid": "110157", "url": "https://it.wikipedia.org/wiki?curid=1402322", "title": "Isabel Segunda", "text": "Isabel Segunda \u00e8 una circoscrizione (in spagnolo: \"barrio\") e al tempo stesso il capoluogo dell'isola comunale di Vieques, in Porto Rico. Confina a est con Puerto Diablo, a sud-est con Puerto Ferro e a sud e a ovest con Florida. \u00c8 bagnata a nord dalle acque dello stretto di Vieques. Nel 2000 aveva una popolazione di 1.459 abitanti."}
{"id": "1402327", "revid": "1856513", "url": "https://it.wikipedia.org/wiki?curid=1402327", "title": "Simplifly Deccan", "text": "Simplifly Deccan, fino all'ottobre 2007 nota come Air Deccan, era una compagnia aerea a basso costo indiana.\nFondata il 25 agosto 2003 come Air Deccan, \u00e8 stata la prima compagnia aerea a basso costo del paese asiatico. Aveva la sua sede centrale a Bangalore e collegava 64 citt\u00e0 dell'India con 350 tratte.\nDopo l'acquisto da parte di Kingfisher Airlines nel 2007, la compagnia cambi\u00f2 nome in Simplifly Deccan e venne assorbita completamente nella prima il 29 agosto 2008.\nFlotta.\nLa flotta Simplifly Deccan a settembre 2007 era composta dai seguenti aeromobili:"}
{"id": "1402331", "revid": "1154737", "url": "https://it.wikipedia.org/wiki?curid=1402331", "title": "Valle Sturla", "text": "La valle Sturla \u00e8 un'antica valle, conosciuta gi\u00e0 al tempo dell'Impero romano, della citt\u00e0 metropolitana di Genova.\nIl territorio della valle comprende i due comuni montani di Borzonasca e Mezzanego, compresi nel Parco naturale regionale dell'Aveto. La valle confina geograficamente a nord con la val d'Aveto, ad ovest con la val Fontanabuona, ad est con la val di Vara (provincia della Spezia) e la val di Taro (provincia di Parma) e a sud con la val Graveglia.\nGeografia fisica.\nSituata nell'immediato entroterra chiavarese, \u00e8 percorsa principalmente dal torrente Sturla e la sua flora varia a seconda dell'altitudine della valle; i suoi boschi sono per lo pi\u00f9 formati da noccioleti e castagneti e nelle zone pi\u00f9 esposte anche da vigneti e uliveti.\nNella zona del passo del Bocco (956 m s.l.m.) sono presenti inoltre vaste faggete o zone adibite al pascolo dei bovini e caprini, un tempo principale attivit\u00e0 degli abitanti della valle. Nel comune di Borzonasca, a circa 1000 m s.l.m., furono creati negli anni venti del XX secolo due invasi artificiali - il lago di Giacopiane e il lago di Pian Sapeio - utili ancora oggi per sopperire alla crescente domanda di energia elettrica e al ruolo di riserva idrica per la zona del golfo del Tigullio e, talvolta, anche del capoluogo genovese.\nAltro importante valico appenninico di questa valle \u00e8 il passo della Forcella (875 m s.l.m.), che la unisce alla val d'Aveto (Rezzoaglio e Santo Stefano d'Aveto).\nStoria.\nLa valle ha avuto nei secoli una notevole importanza grazie alla sua collocazione geografica: strategico crocevia commerciale delle merci a cavallo tra la costa tigullina, l'entroterra chiavarese e la val di Taro. \nFin dall'epoca longobarda nella zona vi operano i monaci dell'Abbazia di San Colombano di Bobbio, il territorio con vari possedimenti era inserito nel grande feudo reale ed imperiale monastico.\nI due maggiori centri, Borzonasca e Mezzanego, furono poi domini della famiglia nobiliare Fieschi, conti di Lavagna e gi\u00e0 signori delle altre valli del levante genovese.\nLa famiglia fliscana eresse durante il suo dominio in vari punti strategici diverse fortificazioni e castelli, per un controllo maggiore delle vie di comunicazione tra la costa e l'immediato entroterra ligure, sistemi difensivi che vennero in seguito distrutti in parte dalle truppe della Repubblica di Genova nel corso del XII e XIII secolo. Genova riusc\u00ec successivamente ad assumere il pieno controllo della valle, che fu amministrativamente compresa nel capitaneato di Chiavari fino al 1797, anno d'inizio della dominazione napoleonica con la conseguente caduta della repubblica in favore della successiva Repubblica Ligure nel Primo Impero francese (1805).\nCon il Regno d'Italia la valle Sturla fu inquadrata nel I mandamento di Borzonasca, facente parte del circondario di Chiavari, all'interno della provincia di Genova.\nMonumenti e luoghi d'interesse.\nUno dei principali luoghi di culto della valle \u00e8 l'abbazia di Borzone, con i resti del monastero, situati nell'omonima localit\u00e0 a tre chilometri dal centro urbano di Borzonasca. Il monastero, dalle cui origini sono ancora oggi incerte, fu un importante centro religioso dei monaci colombaniani provenienti dall'abbazia di San Colombano di Bobbio, nel piacentino, che dominavano la zona. Nei secoli successivi divenne propriet\u00e0 della famiglia Fieschi di Lavagna che nel 1184 ottennero l'elezione ad abbazia dall'arcivescovo di Genova Ugo della Volta.\nInfrastrutture e trasporti.\nStrade ed autostrade.\nLa valle Sturla \u00e8 attraversata dalla strada provinciale 586 della val d'Aveto la quale collega Carasco con Rezzoaglio. I caselli autostradali di Chiavari (da nord) e Lavagna (da sud) sull'autostrada A12 sono le uscite consigliate per raggiungere la destinazione.\nFerrovie.\nLa stazione di Chiavari \u00e8 la fermata ferroviaria pi\u00f9 vicina sulla linea ferroviaria Genova-Pisa nel tratto locale compreso tra Genova e La Spezia.\nAdiacente alla stazione chiavarese \u00e8 presente lo scalo degli autobus dove regolarmente si effettuano corse per raggiungere la valle."}
{"id": "1402332", "revid": "117291754", "url": "https://it.wikipedia.org/wiki?curid=1402332", "title": "Spyker F1", "text": "La Spyker F1, chiamata per motivi di sponsorizzazione Etihad Aldar Spyker F1 Team, \u00e8 stata una squadra olandese di Formula 1 che ha preso parte al campionato 2007, ed \u00e8 stata creata dalla Spyker Cars dopo l'acquisto della Midland. Il cambiamento del nome in Spyker si \u00e8 accompagnato a un cambio della livrea delle vetture, che dal rosso e bianco usato dalla Midland, sono passate ad uno schema arancio ed argento, gi\u00e0 visto sulle Spyker Spyder GT2-R (l'arancio \u00e8 il colore nazionale e delle vetture da corsa dei Paesi Bassi). Alla fine della stagione 2007 la squadra \u00e8 stata venduta e ridenominata Force India.\nStoria.\nStoria precedente.\nAnche se risulta creata nel 2006, le origini della squadra risalgono al 1991, quando venne fondata come Jordan Grand Prix. La squadra, con base a Silverstone, e le relative infrastrutture vennero acquistate dal Midland Group nel 2005 e ridenominate Midland F1 Racing nel 2006, prima di essere vendute alla Spyker Cars verso la fine della stagione 2006.\nL'acquisto della Midland F1.\nVerso la met\u00e0 della stagione 2006, indiscrezioni nel paddock parlavano di una possibile vendita della squadra, meno di due anni dopo che Alex Shnaider l'aveva acquistata da Eddie Jordan. Le notizie indicavano un prezzo di 128 milioni di dollari, ed un serio interesse di Shnaider per la vendita della squadra. Le squadre di Formula 1 erano divenute sempre pi\u00f9 appetibili in quanto dopo il campionato 2008 non si sarebbero potuti iscrivere nuovi team.\nIl 9 settembre 2006 venne rivelato che la squadra era stata venduta alla Spyker Cars, un costruttore olandese di vetture sportive artigianali. La Spyker pag\u00f2 per la squadra 106,6 milioni di dollari. Il 10 settembre i commentatori di ITV dissero che sia Shnaider che il consulente Johnny Herbert non erano pi\u00f9 coinvolti nelle attivit\u00e0 della squadra, dall'annuncio della vendita.\nI precedenti piloti della Midland, Christijan Albers e Tiago Monteiro, mantennero i propri ruoli per il resto della stagione 2006, e contemporaneamente, al debutto in gara della Spyker, in Cina, venne comunicato che Albers, olandese, aveva firmato per correre anche nel campionato 2007. Come parte dell'accordo, le vetture ebbero una livrea rivista per le ultime tre gare del campionato 2006. Il nome della squadra venne inoltre cambiato in \"Spyker MF1 Racing\", in quanto il regolamento della FIA impediva il cambio del nome di una squadra nel corso della stagione, ma permetteva l'aggiunta del nome di uno sponsor all'inizio del nome.\nLa stagione 2007.\nIl precedente caposquadra della Midland, Colin Kolles, rimase come direttore sportivo nel campionato 2007. Michiel Mol divenne il nuovo direttore del settore Formula 1 e membro del consiglio di amministrazione di Spyker. Mike Gascoyne divent\u00f2 responsabile tecnico dalla fine della stagione 2006.\nLa squadra ha usato nel 2007 i motori Ferrari \"clienti\", sostituendo i motori Toyota, passati alla Williams. Anche se la squadra \u00e8 rimasta di base in Gran Bretagna, ha deciso di registrarsi con l'autorit\u00e0 motoristica olandese, correndo quindi nel 2007 con la bandiera dei Paesi Bassi, riflettendo in questo la nuova propriet\u00e0.\nPer il secondo posto di pilota (in gara), la Spyker ha messo sotto contratto uno dei propri terzi piloti del campionato 2006, Adrian Sutil. La lista FIA ufficiale delle iscrizioni per il campionato 2007 \u00e8 apparsa su diversi siti Internet il 4 dicembre 2006 e su tale lista alla \"Spyker F1\" erano assegnati i numeri 20 e 21; solo il nome di Christijan Albers era per\u00f2 ufficiale in tale lista mentre il secondo posto, ossia la vettura numero 21, rimase contrassegnata TBA (To Be Assigned, Da Assegnarsi), fin quando Sutil non fu confermato. Comunque, i numeri delle vetture nel team furono poi invertiti, in quanto Albers voleva correre con una vettura con numero dispari, per cui Albers ed in seguito Markus Winkelhock e Sakon Yamamoto corsero con il numero 21 e Sutil con il 20. La Spyker ha assunto quattro piloti per i test e come piloti di riserva, per la stagione 2007: Adri\u00e1n Vall\u00e9s, Fairuz Fauzy, Winkelhock e Giedo van der Garde che in un primo momento era stato messo sotto contratto come collaudatore dalla Super Aguri, ma l'accordo venne annullato a causa di un contenzioso sulla firma del contratto da parte della squadra nipponica.\nIn marzo, la Spyker annunci\u00f2 un accordo di sponsorizzazione con la compagnia aerea Etihad Airways e con Aldar Properties, entrambe societ\u00e0 di Abu Dhabi. Il nome con cui la squadra prese parte alla stagione era quindi \"Etihad Aldar Spyker F1 Team\".\nIl 10 luglio, Albers venne svincolato dal contratto con Spyker, a causa della mancanza di soldi dagli sponsor, che avrebbero compromesso il programma di sviluppo della squadra. Mol l'ha descritta come \"una delle decisioni pi\u00f9 dure della mia carriera\". Nonostante Christian Klien (gi\u00e0 pilota Red Bull) avesse provato la vettura il 12 luglio 2007, il sostituto di Albers per il Gran Premio d'Europa fu Winkelhock. Nel corso del Gran Premio d'Europa, Winkelhock fu l'unico pilota a condurre un gran premio in testa con una Spyker, grazie alla giusta scelta delle gomme da parte della squadra. Nonostante questo, Winkelhock non riusc\u00ec a mantenere la propria posizione di pilota titolare, che and\u00f2 al giapponese Yamamoto, gi\u00e0 pilota della Super Aguri.\nIn agosto, il nuovo modello B della vettura Spyker, che la squadra contava di far debuttare al Gran Premio di Turchia, non super\u00f2 il test di impatto posteriore richiesto dalla FIA. Tutte le vetture devono superare tale test, per essere ammesse a correre: nonostante ci\u00f2, pochi giorni dopo venne confermato che la vettura aveva passato il test in tempo per partecipare al Gran Premio d'Italia.\nIl 30 settembre, al Gran Premio del Giappone, la squadra marc\u00f2 il suo primo punto mondiale. Sutil termin\u00f2 9\u00ba in pista, ma venne promosso all'8\u00ba posto, quindi nei punti, quando i commissari stabilirono nel dopo gara che Vitantonio Liuzzi, della Toro Rosso, aveva superato Sutil al 55\u00ba giro, con le bandiere gialle. A Liuzzi venne quindi comminata una sanzione di 25 secondi, che lo fece retrocedere dietro Sutil.\nIl 14 agosto, la Spyker Cars annunci\u00f2 che avrebbe potuto rendersi necessario vendere tutta o parte della squadra, a causa di una probabile divisione fra la squadra di Formula 1 dalla societ\u00e0 madre. La squadra venne venduta ad un consorzio denominato \"Orange India\", guidato dall'imprenditore indiano Vijay Mallya e dall'imprenditore olandese (e membro del consiglio di amministrazione) Michiel Mol, dopo l'approvazione dei soci della Spyker. Mallya assistette al Gran Premio di Cina come proprietario del team. La squadra fu rinominata Force India per la stagione 2008."}
{"id": "1402333", "revid": "473181", "url": "https://it.wikipedia.org/wiki?curid=1402333", "title": "Schlick", "text": "I conti (\"Grafen\") Schlick, (ceco \"\u0160likov\u00e9\") erano una famiglia nobile con radici nella citt\u00e0 boema di Cheb (ted. Eger) ed in Germania.\nStoria.\nL'ascesa della famiglia inizi\u00f2 nella prima met\u00e0 del XV secolo, quando Kaspar Schlick fu elevato al rango baronale (nel 1422) e poi comitale (nel 1437) per i servigi diplomatici resi all'imperatore Sigismondo. Come riporta Karl Siegl, Sigismondo assegn\u00f2 nel 1434 al suo cancelliere Kaspar Schlick la propriet\u00e0 della valle Joachimsthal.\nKaspar fu nominato nel 1437 da Sigismondo conte di Passau (cio\u00e8 Bassano) ma il titolo era solo nominale perch\u00e9 la citt\u00e0 era gi\u00e0 sotto il controllo della Repubblica di Venezia. Kaspar non ebbe figli maschi. Anche altri fratelli di Kaspar, Franz, Heinrich non ebbero figli maschi, mentre Nikolaus ne ebbe due che tuttavia morirono senza lasciare eredi. Quindi la dinastia prosegu\u00ec tramite il fratello maggiore di Kaspar, Math\u00e4us. Questi ebbe tre figli Nikolaus, Hieronymus e Kaspar II.\nKaspar II era anche signore di Schlackenwert, Lichtenstadt ecc. Ebbe molti figli e figlie: Stefan, Burian, Hieronymus, Heinrich e Lorenz e le figlie Siguna e Walburga.\nIl primogenito Stefan (1487-1526) trov\u00f2 nei possedimenti di Joachimsthal una miniera d'argento e fond\u00f2 tra il 1510 ed il 1520 una citt\u00e0 cui diede lo stesso nome della valle. Queste miniere divennero la fonte della loro ricchezza assieme alla conseguente coniazione di monete (Joachimstaler). Dopo il ritrovamento dell'argento all'inizio del XVI secolo furono autorizzati a coniare moneta dal re di Boemia, Luigi Jagellone. Stefano segu\u00ec il suo re nella guerra contro i Turchi e mor\u00ec accanto al sovrano nella battaglia di Moh\u00e1cs.\nDopo la morte di Luigi divenne re di Boemia Ferdinando, il fratello minore dell'imperatore Carlo V, che in seguito sal\u00ec sul trono imperiale. Ferdinando, secondo dei re di Boemia con questo nome, mantenne agli Schlick i loro diritti. In seguito per\u00f2 i successori di Stephan si schierarono contro l'imperatore aderendo alla Lega di Smalcalda. Dopo la battaglia di M\u00fchlberg (24 aprile 1547) il successore di Stephan, il conte Kaspar Schlick dovette rinunciare ai diritti della miniera e di coniazione a favore di Ferdinando.\nErano conti di Bassano del Grappa (solo nominali) e di Wei\u00dfkirchen (Hol\u00ed\u010d) nell'attuale Slovacchia. Inoltre furono signori di Sokolov (Falkenau sull'Eger), Loket (Elbogen) e Cheb (Eger). In seguito ebbero la signoria anche su Kun\u0161t\u00e1t, Kopidlno, Veli\u0161, Ploskovice (Ploschkowitz).\nQuesta famiglia aristocratica era molto ampia e gioc\u00f2 un ruolo importante nel regno di Boemia nel primo secolo della signoria degli Asburgo. Rivestirono importanti posizioni nell'amministrazione dello stato o esercitarono le armi per i governanti Asburgo. All'inizio degli anni 20 del XVI secolo alcuni sposarono la riforma luterana, mentre altri rimasero cattolici.\nImportanti rappresentanti presero anche posizione contro la signoria e presero parte attiva nell'opposizione contro gli Asburgo nel 1547 e nel 1618-1620. Dopo la battaglia della Montagna Bianca gli Schlick protestanti persero le loro propriet\u00e0 che furono confiscate dall'Imperatore. Uno dei capi dell'opposizione boema, Joachim Andreas von Schlick, fu giustiziato nel 1621. La parte della famiglia che rimase fedele agli Asburgo entr\u00f2 a far parte della corte dei Waldstein.\nEsponenti.\nCi sono anche altre persone con questo cognome:\nHa lo stesso nome la:"}
{"id": "1402334", "revid": "1673324", "url": "https://it.wikipedia.org/wiki?curid=1402334", "title": "Societ\u00e0 Sportiva Lazio 2007-2008", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 2007-2008.\nStagione.\nPer la Lazio, tornata a disputare la massima competizione europea dopo un'assenza di 4 anni, la stagione inizia con il turno preliminare. Avversaria di questa fase \u00e8 la romena Dinamo Bucarest, eliminata con un punteggio totale di 4-2: l'andata finisce 1-1, mentre il ritorno si conclude per 3-1 in favore dei biancocelesti. Il campionato 2007-08 fa registrare, in avvio, 3 pareggi consecutivi di cui 2 senza gol. A incidere sul cammino della formazione \u00e8 anche l'impegno continentale, i cui risvolti sul fronte nazionale si rivelano deleteri. La squadra, che ottiene il primo successo alla 5\u00aa giornata, non riporta alcuna vittoria nelle partite di campionato seguenti un turno di Champions: dopo un pareggio contro il Real Madrid \u00e8 infatti battuta dal Milan per 5-1, inaugurando il trend negativo con soli 7 punti in 7 giornate. Malgrado la vittoria in trasferta a Livorno, la situazione si ripete anche con l'Udinese (k.o. che inframmezza quelli con Werder Brema e nel derby) mentre la sfida con l'Inter, che avrebbe seguito il 2-1 sui tedeschi (conseguito nel \"retour match\"), \u00e8 rinviata a causa dell'incidente che porta alla morte del tifoso Gabriele Sandri.\nLa squadra si riprende vincendo contro il Parma (1-0 al 90'). Nel penultimo incontro del girone, viene rimediata una sconfitta dall'Olympiakos che complica la classifica: i romani pareggiano per 1-1 quindi con il Siena, perdono con l'Inter nel recupero dell'incontro rinviato e battono per 2-0 il Catania. Il tour de force propone cos\u00ec la gara con il Real Madrid, cruciale per il percorso in coppa: gli spagnoli, gi\u00e0 qualificati, sconfiggono (3-1) la squadra di Delio Rossi condannandola all'ultimo posto del raggruppamento. Dopo essersi arresa anche alla Juventus per 3-2, la Lazio supera il Napoli in Coppa Italia. Nei quarti di finale \u00e8 la Fiorentina a venire battuta: il buon comportamento nella coppa nazionale non risolve un periodo difficile poich\u00e9 termina il girone d'andata con soli 19 punti a +2 sulla zona retrocessione. Malgrado le vittorie casalinghe contro la Sampdoria (2-1) e l'Atalanta (3-0), il brutto momento continua ed \u00e8 culminato - dopo la sconfitta di Cagliari per 1-0 - in un lancio di uova da parte dei tifosi contro la squadra.\nMalgrado la contestazione, Rossi - che aveva difeso i suoi giocatori dalla protesta - mantiene il posto in panchina e, il 19 marzo, vince per 3-2 nel finale la stracittadina con la Roma. I biancocelesti falliscono per\u00f2 l'ingresso in Coppa UEFA tanto in finale di Coppa Italia, messi al tappeto dall'Inter, quando in campionato terminando il campionato al 12\u00ba posto con 46 punti in cui solo 9 fatti dopo la vittoria nel derby.\nMaglie e sponsor.\nLe divise della Lazio per la stagione 2007-2008 furono presentate presso il Centro sportivo di Formello il 6 luglio 2007.\nLa divisa casalinga presentava una maglia di colore celeste con bande laterali bianche. I calzoncini erano bianchi con un motivo celeste da gamba a gamba ad arco di colore celeste. I calzettoni erano celesti con una banda superiore e due piccole laterali bianche, con stemma della societ\u00e0 e sponsor tecnico sulla parte centrale. Il numero e il nome sulla maglia erano blu, cos\u00ec come il numero sui calzoncini posto sulla gamba sinistra.\nLa divisa da trasferta presentava maglia bianca con bande laterali blu. Anche i calzoncini erano bianchi con una banda superiore e due piccole laterali blu. I calzettoni erano bianchi. Il numero e il nome sulla maglia erano di colore blu, cos\u00ec come il numero sui calzoncini, sempre posto sulla gamba sinistra.\nLa terza divisa presentava maglia blu con bande laterali celesti. I calzoncini erano blu. Anche i calzettoni erano blu, con gli stemmi come per la prima divisa. Il numero e il nome sulla maglia erano di colore bianco, cos\u00ec come il numero sui calzoncini sempre posto sulla gamba sinistra.\nLo sponsor tecnico per la stagione 2007-2008 \u00e8 stato Puma, mentre era assente lo sponsor ufficiale, anche se in occasione della 2\u00aa, 7\u00aa, 8\u00aa, 10\u00aa e 11\u00aa giornata, poi dalla 15\u00aa alla 19\u00aa, ancora dalla 21\u00aa alla 24\u00aa, ed infine alla 26\u00aa, 28\u00aa e 30\u00aa giornata di campionato, e in occasione delle partite di Coppa Italia Lazio-Napoli del 19 dicembre 2007, Napoli-Lazio del 17 gennaio 2008, Lazio-Fiorentina del 24 gennaio 2008 e Fiorentina Lazio del 30 gennaio 2008, campeggiava sulle maglie biancocelesti la scritta \"So.Spe.\", esibendo il logo dell'associazione benefica fondata da Suor Paola D'Auria, nota tifosa laziale. Nella seconda parte della stagione la societ\u00e0 romana, in occasione della 25\u00aa, 27\u00aa, 29\u00aa e 31\u00aa giornata, e dalla 34\u00aa alla 38\u00aa giornata di campionato, e in occasione della partita di Coppa Italia Inter-Lazio del 16 aprile 2008, venne sponsorizzata da una delle aziende leader nel campo edile, la Edileuropa.\nOrganigramma societario.\nArea direttiva\nArea organizzativa\nArea tecnica\nCalciomercato.\nIl calciomercato estivo 2007, nonostante la qualificazione alla Champions League 2007-2008, continua nella filosofia del risanamento economico, tant'\u00e8 che il tetto massimo per lo stipendio di ogni singolo giocatore \u00e8 di 0.5 milioni di euro. A caratterizzare quest'importante momento della formazione della rosa sono i colpi di scena riguardanti i portieri e le contestazioni da parte dei tifosi biancocelesti, perlopi\u00f9 delusi dalla gestione della campagna acquisti da parte della dirigenza. Ad abbandonare la Lazio sono: Angelo Peruzzi che, al termine del Derby di ritorno, nonostante i numerosi incontri con la societ\u00e0, decide di ritirarsi dall'attivit\u00e0 agonistica, e Matteo Sereni che, nonostante fosse giunto in biancoceleste nella stagione 2003-2004 come suo naturale sostituto, firma per il .\nIl ruolo di portiere sembra quindi destinato al neoacquisto Juan Pablo Carrizo che per\u00f2, per problemi burocratici relativi al suo passaporto, non pu\u00f2 essere iscritto al campionato italiano e viene \"parcheggiato\" al River Plate. La maglia numero uno viene cos\u00ec affidata al ventunenne uruguagio Fernando Muslera, prelevato dal Nacional Montevideo, e al pi\u00f9 esperto Marco Ballotta, alla sesta stagione con la squadra. Il ruolo di terzo portiere \u00e8 infine attribuito a Tommaso Berni acquistato definitivamente dalla nel gennaio 2007.\nPer la difesa arrivano dall'OFK Belgrado il terzino Aleksandar Kolarov, difensore dalle ottime qualit\u00e0 balistiche, e dal Racing Santander il duttile Lionel Scaloni acquistato a parametro zero. A centrocampo arrivano alcuni giovani di fantasia: Simone Del Nero dal Brescia e Mourad Meghni dal Bologna.\nSul lato delle cessioni si registrano le importanti partenze del cileno Jimenez, fortemente voluto da Roberto Mancini all'Inter, e di Pasquale Foggia, ceduto in prestito al Cagliari. Anche Libis Arenas viene ceduto, a titolo definitivo, al M\u00e9rida, mentre Riccardo Bonetto viene invece girato ai \"felsinei\". Infine, volendo sfoltire la rosa e alleggerire il monte stipendi, Simone Inzaghi viene ceduto in prestito all'Atalanta.\nNella sessione invernale del calciomercato la Lazio riusce ad assicurarsi le prestazioni dell'ex attaccante della e del , Rolando Bianchi. Il giocatore viene acquistato con la formula del prestito con diritto di riscatto fissato a 12 milioni di euro. La squadra di Delio Rossi ha ingaggiato anche il nazionale rumeno \u0218tefan Radu della Dinamo Bucarest e il centrocampista francese Ousmane Dabo, che aveva gi\u00e0 giocato per tre stagioni nella Lazio, prelevato cos\u00ec come Bianchi dagli inglesi dei \"Citizens\". Il presidente Claudio Lotito infine riesce a piazzare un importante colpo per la difesa nelle ultime ore di mercato, infatti arriva David Rozehnal, possente difensore del Newcastle United e della Nazionale ceca. Sul lato delle cessioni si registrano i passaggi in prestito di Simone Sannibale alla Scafatese e di Guglielmo Stendardo alla Juventus; sempre a titolo di prestito, il ritorno in terra spagnola, destinazione Maiorca, di Lionel Scaloni e il passaggio di Stephen Makinwa alla Reggina.\nStatistiche.\n\"Statistiche aggiornate al 18 maggio 2008\"."}
{"id": "1402341", "revid": "131358", "url": "https://it.wikipedia.org/wiki?curid=1402341", "title": "Federazione di rugby XV di Andorra", "text": ""}
{"id": "1402347", "revid": "1259603", "url": "https://it.wikipedia.org/wiki?curid=1402347", "title": "Erminio Sipari", "text": "Artefice e primo presidente del Parco nazionale d'Abruzzo, il cui modello organizzativo e gestionale ha improntato sull'intreccio tra tutela dell'ambiente e sviluppo del turismo, \u00e8 considerato fra i pionieri della conservazione della natura in Italia e fra i primi fautori dello sviluppo sostenibile a livello mondiale.\nBiografia.\nUltimo di sei figli, si \u00e8 laureato in ingegneria civile a Torino e specializzato in ingegneria elettrotecnica all'Istituto Montefiore di Liegi. Console di Pescasseroli del Touring Club Italiano e membro della Commissione per la conservazione delle natura dello stesso sodalizio ha perorato, fin dai primi anni del XX secolo, la realizzazione di un'area protetta nell'Appennino abruzzese, resasi indispensabile dal 1913, in seguito all'abolizione della Riserva reale dell'Alta Val di Sangro, per il concreto pericolo di estinzione di importanti specie faunistiche, quali il Camoscio d'Abruzzo e l'Orso bruno marsicano.\nNel 1913, tra le file del Partito Radicale, \u00e8 stato eletto per la prima volta alla Camera dei deputati nel collegio elettorale di Pescina (Legislatura 24^), confermandosi anche nella 25^, 26^ e 27\u00aa Legislatura del Regno d'Italia. \u00c8 stato nominato Sottosegretario di Stato alla Marina nel 1921. Ha seduto in Parlamento sino al 1929, intervenendo soprattutto, con interpellanze, interrogazioni e disegni di legge, sia per la ricostruzione dei centri della Marsica distrutti dal terremoto del 13 gennaio 1915, sia per l'istituzione e la difesa del Parco nazionale d'Abruzzo. Di quest'ultimo \u00e8 stato instancabile promotore: nonostante i veti ministeriali, dovuti soprattutto alla scarsa conoscenza dei parchi nazionali, Sipari \u00e8 riuscito ad inaugurarlo, in via privata, il 9 settembre 1922, grazie anche al sostegno di suo cugino Benedetto Croce, che ha scritto per l'occasione la monografia di Pescasseroli. \u00c8 riuscito a concretizzare quel progetto attraverso una serie di fondamentali tappe: il 21 ottobre 1921, quale presidente della \"Federazione Pro-Montibus\" per il Lazio e l'Abruzzo, ha ottenuto in affitto un'area dal comune di Opi da destinare a riserva protetta, esempio poi seguito da altri comuni, mentre il 25 novembre 1921 ha ufficialmente costituito a Roma l'Ente autonomo del Parco Nazionale d'Abruzzo.\nCon la successiva istituzione legislativa, \u00e8 stato eletto primo presidente di quell'Ente, carica che ha mantenuto sino al 1933, quando gli enti autonomi dei due parchi esistenti, quello d'Abruzzo e quello del Gran Paradiso, sono stati sciolti dal fascismo. Durante tale decennio, Sipari si \u00e8 reso promotore, oltre alla creazione della Condotta forestale marsicana, primo Consorzio forestale d'Italia, di un progetto per la realizzazione di un'autostrada fra Roma e Napoli, con uscita a Cassino per il Parco nazionale d'Abruzzo, e della strenua difesa (peraltro vincente) dell'area protetta dai progetti della societ\u00e0 Terni, che voleva realizzare due bacini artificiali per lo sfruttamento di energia idroelettrica nelle piane di Opi e di Barrea. Tale opposizione, che comport\u00f2 l'inimicizia di diversi gerarchi del Partito fascista legati alla \"lobby\" industriale, ha determinato per l'artefice del Parco la mancata nomina a senatore.\nSipari \u00e8 considerato dagli storici dell'ambiente tra gli \"ideatori\" del pi\u00f9 moderno modello di sviluppo sostenibile, avendo concepito e sviluppato la gestione del Parco nazionale d'Abruzzo sull'avveniristico legame tra conservazione naturalistica e sviluppo turistico. Di questo modello sono testimoni anche i suoi numerosi interventi sul Parco Nazionale d'Abruzzo, costituiti in particolare da articoli pubblicati su periodici locali e nazionali, da relazioni ministeriali e da discorsi parlamentari. Mentre due iscrizioni lapidee ne commemorano la nascita e l'opera sui palazzi aviti di Alvito e Pescasseroli, il suo nome \u00e8 ricordato dalla \"Elongata siparii\", una specie di coleottero (genere oreina) dedicatagli dall'entomologo Paolo Luigioni nel 1930, da un sentiero (parte del sentiero Italia) che collega Alvito a Pescasseroli, dedicatogli nel 2018 dall'Ente Parco Nazionale d'Abruzzo, Lazio e Molise, nonch\u00e9 da una via dedicatagli da Roma Capitale nel IX Municipio.\nOpere.\nLa \"Relazione Sipari\".\nIl principale degli scritti di Erminio Sipari s'intitola \"Relazione del Presidente del Direttorio provvisorio dell'Ente autonomo del Parco nazionale d'Abruzzo alla Commissione amministratrice dell'Ente stesso, nominata con Regio Decreto 25 marzo 1923\", pi\u00f9 nota come \"Relazione Sipari\". Letta il 17 marzo 1923 alla neo-istituita Commissione amministratrice del Parco nazionale d'Abruzzo, venne data alle stampe soltanto nel 1926. Il volume ripercorre in oltre 300 pagine le vicende relative all'istituzione della prima area protetta italiana, le sue finalit\u00e0 (tra le quali lo sviluppo turistico) e le sue peculiarit\u00e0 floro-faunistiche. In appendice \u00e8 stata collocata, tra l'altro, una preziosa \"Statistica degli orsi, camosci, caprioli, lupi ed aquile uccisi o catturati nella zona del Parco Nazionale d'Abruzzo\". Chiude il volume una corposa bibliografia, che registra anche la presenza di numerose pubblicazioni a carattere internazionale sui parchi allora esistenti, a testimonianza dell'approfondita conoscenza maturata sull'argomento dall'autore. La \"Relazione Sipari\" \u00e8 considerata, assieme al libro \"La difesa delle bellezze naturali d'Italia\" (Roma 1923) di Luigi Parpagliolo, il manifesto della prima conservazione della natura in Italia.\nSoccorsi alla Marsica.\nFra gli interventi parlamentari di Sipari sul tema dei soccorsi ad Avezzano e alla Marsica dopo il terremoto del 1915 si segnalano:"}
{"id": "1402355", "revid": "729019", "url": "https://it.wikipedia.org/wiki?curid=1402355", "title": "Aeroporto di Saransk", "text": "L'aeroporto di Saransk-Luchovka (IATA: SKX, ICAO: UWPS) \u00e8 un aeroporto nazionale russo situato a 11\u00a0km dalla citt\u00e0 di Saransk (300.000 abitanti nel 2005), nella Repubblica Autonoma Mordovia a 642\u00a0km a est dalla capitale russa Mosca.\nL'aeroporto \u00e8 la base della compagnia aerea russa Saransk Air Enterprise.\nDati tecnici.\nL'aeroporto di Saransk ha attualmente una pista attiva di 2.800 m \u0445 42 m che permette il decollo dei velivoli con il peso massimo fino a 95 tonnellate.\nLa pista dell'aeroporto di Saransk dispone di 10 posti per il parcheggio degli aerei.\nL'aeroporto \u00e8 attrezzato per il decollo e l'atterraggio dei seguenti modelli di velivoli russi: Antonov An-2, Antonov An-24, Antonov An-26, Pilatus PC-12, Tupolev Tu-134, Yakovlev Yak-40, Yakovlev Yak-42, Tupolev Tu-154, Ilyushin Il-76.\nInoltre, all'aeroporto possono atterrare tutti i tipi di elicotteri.\nL'aeroporto di Saransk \u00e8 attrezzato con il nuovo sistema dell'illuminazione della pista PAPI che permette all'aeroporto di essere aperto 24 ore al giorno. Inoltre sono installati i sistemi di radar e di radiolocazione.\nLa capacit\u00e0 attuale del Terminal passeggeri \u00e8 di 100 persone/ora.\nCollegamenti con Saransk.\nTrasporto pubblico.\nL'aeroporto si trova a 3\u00a0km a sud-est dal centro di citt\u00e0 ed \u00e8 facilmente raggiungibile con la linea no.13 del trasporto municipale."}
{"id": "1402356", "revid": "149485", "url": "https://it.wikipedia.org/wiki?curid=1402356", "title": "Amr Shabana", "text": "Dopo un deludente anno successivo, la cui sola apparizione in finale \u00e8 stata nel British Open in Inghilterra dove perse contro David Palmer in quattro set: 10-11 (4-6), 11-07, 11 - 10 (3-1), 11 -7, Shabana vinse quattro eventi PSA, arrivando a vincere il suo secondo world open nel mese di dicembre. Il suo successo lo port\u00f2 a raggiungere le vette pi\u00f9 alte di questo sport.\nMembro del PSA dal 1995, Amr rivendic\u00f2 il suo primo titolo nel luglio del 1999, vincendo l'Open di Puebla, in Messico. Sette giorni pi\u00f9 tardi aveva vinto il suo secondo, il Mexico Green, battendo l'australiano in finale.\nVinse il World Open nel 2003, quando egli sconfisse David Palmer, il campione in carica, in cinque giochi. Amr ha poi sempre vinto contro Palmer, l'australiano della Anthony Ricketts negli ultimi otto anni. Dopo aver sconfitto Karim Darwish (campione egiziano) alle semifinali, Shabana vinse la sua miglior partita battendo Lincou 15-14 09-15 15-11 15-07 e quindi vincendo il titolo di miglior giocatore mondiale.\nAmr torn\u00f2 poi nel 2005, arrivando in finale sia ai Windy City Open e sia agli Open Dayton."}
{"id": "1402359", "revid": "424268", "url": "https://it.wikipedia.org/wiki?curid=1402359", "title": "Federazione belga di rugby", "text": ""}
{"id": "1402362", "revid": "1869172", "url": "https://it.wikipedia.org/wiki?curid=1402362", "title": "Beniamino Placido", "text": "Biografia.\nCugino del padre dell'attore Michele Placido, si trasferisce a Roma (dove aveva gi\u00e0 studiato presso il Liceo classico statale Dante Alighieri e presso l'Universit\u00e0 La Sapienza) al conseguimento, per concorso, della carica di consigliere parlamentare della Camera dei deputati e vi ebbe la titolarit\u00e0 dell'ufficio di segreteria della Commissione agricoltura.\nMentre negli anni sessanta il suo collega Antonio Maccanico andava negli Stati Uniti come studioso del sistema finanziario internazionale, nell'autunno del 1963 Placido vi si recava per studiare la letteratura angloamericana, dando seguito a un interesse gi\u00e0 coltivato negli anni precedenti seguendo le lezioni universitarie a Roma di Mario Praz: ne deriv\u00f2 una profonda conoscenza della materia, che insegn\u00f2 per alcuni anni presso l'Universit\u00e0 La Sapienza, mentre abbandonava la carriera amministrativa parlamentare.\nHa collaborato fin dai primi numeri alle pagine culturali del quotidiano La Repubblica, tenendo fra l'altro la fortunata rubrica di critica televisiva \"A Parer Mio\", e continuando a pubblicarvi interventi sornioni e pungenti sulla letteratura e il costume.\nCollabor\u00f2 con la RAI presentando le trasmissioni in prima serata: Serata Garibaldi (RAI 1, 1982), Serata Marx (RAI 1, 1983), Serata Mussolini (RAI 1, 1983), Serata Orwell (RAI 1, 1984), Serata Manzoni (RAI 1, 1985) e Serata Freud (RAI 1, 1986).\nSull'universo televisivo ha pubblicato: \"Tre divertimenti, Variazioni sul tema dei Promessi Sposi, di Pinocchio, e di Orazio\" (1990), composizioni giocose ed esercizi di stile sulla TV, e \"La televisione col cagnolino\" (1993), in cui un celebre racconto di Anton \u010cechov, \"La signora con il cagnolino\", diventa lo spunto, lieve, indiretto, per meditare sul funzionamento della televisione.\nPlacido ha insegnato ad avere con la TV un rapporto inquieto e sensibile, applicando al piccolo schermo una critica \"creativa\" fatta di invenzioni, divagazioni, ironia.\nA un collega inesperto che gli chiedeva cosa significasse fare il critico televisivo, Placido ha risposto:\n\u00c8 morto il 6 gennaio 2010, all'et\u00e0 di 80 anni, dopo una lunga malattia, a Cambridge, nel Regno Unito, dove si era stabilito da un paio di mesi.\nPartecipazioni.\nAl cinema \u00e8 apparso nei film di Nanni Moretti \"Come parli frate?\" (1974) e \"Io sono un autarchico\" (1976), in Porci con le ali (1977) di Paolo Pietrangeli e in \"Cavalli si nasce\" (1989) di Sergio Staino, mentre in televisione nei programmi \"16 e 35\" (1978), \"Serata Garibaldi\" (1982), \"Serata Mussolini\" (1983), \"Serata Manzoni\" (1985) ed \"Eppur si muove\" (1994)."}
{"id": "1402366", "revid": "131358", "url": "https://it.wikipedia.org/wiki?curid=1402366", "title": "Lokomotive Lipsia", "text": ""}
{"id": "1402375", "revid": "857138", "url": "https://it.wikipedia.org/wiki?curid=1402375", "title": "Trace scheduling", "text": "La trace scheduling o schedulazione a traccia \u00e8 una tecnica di ottimizzazione utilizzata dai compilatore per migliorare le prestazioni dei programmi informatici.\nIl compilatore con questa tecnica riarrangia le istruzioni macchina al fine di migliorare l'esecuzione parallela delle istruzioni. La trace scheduling \u00e8 una tra le pi\u00f9 diffuse tecniche di ottimizzazione.\nQuesta tecnica fu sviluppata da Josh Fisher mentre era docente all'Universit\u00e0 Yale, la tecnica permise di sviluppare compilatori efficienti per microprocessori VLIW. La tecnica converte i loop in sequenze statiche di codice sfruttando lo srotolamento dei cicli e la predizione statica dei salti. Il compilatore aggiunge delle istruzioni che recuperano il caso di errata predizione del salto. Questo permette di separare i blocchi di istruzioni che probabilmente verranno eseguite da gruppi di istruzioni difficilmente prevedibili. Le istruzioni \"prevedibili\" poi possono essere arrangiate in parallelo per velocizzarne l'esecuzione."}
{"id": "1402378", "revid": "1305772", "url": "https://it.wikipedia.org/wiki?curid=1402378", "title": "Janata Party", "text": "Il Janata Party (hindi: \u091c\u0928\u0924\u093e \u092a\u093e\u0930\u094d\u091f\u0940, traduzione: \"Partito del Popolo\") \u00e8 stato un partito politico dell'India di ispirazione conservatrice.\nNel 1977 si \u00e8 presentato come cartello di gruppi di opposizione all'allora primo ministro Indira Gandhi vincendo le elezioni e governando fino al 1980.\nDopo la perdita del potere, il Janata ha subito diverse scissioni (la principale delle quali ha portato alla nascita del Bharatiya Janata Party) e ha iniziato a vivere un periodo di decadenza, fino alla quasi completa sparizione.\nLargamente minoritario, nei suoi ultimi anni \u00e8 sopravvissuto grazie all'attivit\u00e0 politica del miliardario Vijay Mallya."}
{"id": "1402388", "revid": "465169", "url": "https://it.wikipedia.org/wiki?curid=1402388", "title": "Windows Seven", "text": ""}
{"id": "1402393", "revid": "424268", "url": "https://it.wikipedia.org/wiki?curid=1402393", "title": "Federazione francese di rugby", "text": ""}
{"id": "1402397", "revid": "287204", "url": "https://it.wikipedia.org/wiki?curid=1402397", "title": "Serie A1 1997-1998 (pallavolo maschile)", "text": "La Serie A1 maschile FIPAV 1997-98 fu la 53\u00aa edizione della manifestazione pallavolistica organizzata dalla FIPAV. La \"regular season\" si svolse tra il 28 settembre 1997 e il 22 marzo 1998.\nRegolamento.\nLe 12 squadre partecipanti disputarono un girone unico con partite di andata e ritorno, cui fecero seguito i play-off scudetto, ai quali presero parte le prime otto squadre classificate della \"regular season\". Le squadre classificate all'11\u00ba e al 12\u00ba posto retrocessero in Serie A2.\nAvvenimenti.\nL'inizio del campionato italiano maschile di pallavolo fu fissato per il 28 settembre, con la prima giornata. Il girone d'andata termin\u00f2 poi il 10 gennaio.\nNel corso del girone di ritorno, iniziato il 17 gennaio, si effettu\u00f2 un'unica sosta tra la 16\u00aa e la 17\u00aa giornata: il 7 e l'8 febbraio fu infatti disputata la fase finale di Coppa Italia a Firenze. La \"regular season\" termin\u00f2 poi domenica 22 marzo.\nIl 29 marzo presero il via i play-off per l'assegnazione dello scudetto, che si conclusero il 2 maggio a Cuneo, con l'affermazione della Sisley Treviso sui padroni di casa. Retrocessero la Com Cavi Napoli e la Cosmogas Forl\u00ec.\nLe squadre partecipanti.\nLe squadre partecipanti furono 12: la Casa Modena era campione uscente, mentre la Conad Ferrara e la Cosmogas Forl\u00ec erano le neopromosse dalla Serie A2. Alla rinuncia di Brescia sopper\u00ec il ripescaggio della Com Cavi Multimedia Napoli."}
{"id": "1402403", "revid": "287204", "url": "https://it.wikipedia.org/wiki?curid=1402403", "title": "Nicolae Balcescu", "text": ""}
{"id": "1402410", "revid": "37401", "url": "https://it.wikipedia.org/wiki?curid=1402410", "title": "Nabuchodonosor", "text": ""}
{"id": "1402411", "revid": "424268", "url": "https://it.wikipedia.org/wiki?curid=1402411", "title": "Federazione giapponese di rugby", "text": ""}
{"id": "1402415", "revid": "287204", "url": "https://it.wikipedia.org/wiki?curid=1402415", "title": "Adriano Baffi", "text": "Figlio di Pierino, famoso sprinter degli anni '50 e '60 nonch\u00e9 uno dei pochi corridori capace di imporsi in frazioni di tutti i grandi Giri, e padre di Piero, anche lui ciclista professionista.\n\u00c8 stato ciclista professionista dal 1985 al 2002, affermandosi soprattutto come velocista e seigiornista. Dal 2011 \u00e8 direttore sportivo del team Trek-Segafredo, ex Leopard.\nCarriera.\nDopo aver ottenuto numerose vittorie nelle categorie minori, sia in strada che su pista, nel 1985 pass\u00f2 al professionismo sotto la guida di Giancarlo Ferretti con la maglia della Ariostea-Oece, ottenendo subito il primo successo della carriera nel circuito casalingo di Vailate. Dopo due anni di crescita, nel 1988 vinse la Milano-Vignola (si ripet\u00e9 nel 1989), la Settimana Siciliana e il Giro di Campania; l'anno precedente si era imposto in una tappa del Tour de Suisse.\nAl Giro d'Italia ottenne in tutto cinque vittorie di tappa, due nel 1990 e tre nel 1993, anno questo in cui fece sua anche la classifica a punti della \"Corsa rosa\". La migliore stagione fu il 1994, quando consegu\u00ec quattordici vittorie, fra cui il Trofeo Luis Puig disputatosi in Spagna.\nPartecip\u00f2 cinque volte ai mondiali su pista, ottenendo un argento nel 1988 nella corsa a punti, oltre a vincere anche quindici Sei giorni, tre titoli italiani su pista nella corsa a punti e due nell'americana.\nConcluse la carriera nel 2002 a quarant'anni, correndo le ultime gare prevalentemente in pista. Dopo il ritiro diventa direttore sportivo per formazioni professionistiche; dal 2011 \u00e8 ds del Team Leopard-Trek, noto come Trek dal 2014."}
{"id": "1402418", "revid": "3082", "url": "https://it.wikipedia.org/wiki?curid=1402418", "title": "Maggiorano", "text": ""}
{"id": "1402429", "revid": "424268", "url": "https://it.wikipedia.org/wiki?curid=1402429", "title": "Federazione messicana di rugby", "text": ""}
{"id": "1402440", "revid": "287204", "url": "https://it.wikipedia.org/wiki?curid=1402440", "title": "Serie B 1968-1969 (pallacanestro maschile)", "text": "Il campionato di Serie B di pallacanestro maschile 1968-1969 \u00e8 stato il 18\u00b0 organizzato sotto questa definizione e il 4\u00b0 dall'ultima riforma dei campionati. Era il secondo livello del 47\u00ba campionato italiano.\nLe ventiquattro squadre sono divise in due gironi all'italiana da dodici l'uno. La prima di ogni girone viene promossa in Serie A e le ultime due retrocedono in Serie C.\nVerdetti.\nFormazione: Marcozzi, Medeot, Pieri, Magnani, Ponton, Merlati, Kristiancic, Krainer, Meneghel, Mauri."}
{"id": "1402441", "revid": "424268", "url": "https://it.wikipedia.org/wiki?curid=1402441", "title": "Federazione portoghese di rugby", "text": ""}
{"id": "1402452", "revid": "424268", "url": "https://it.wikipedia.org/wiki?curid=1402452", "title": "Federazione rumena di rugby", "text": ""}
{"id": "1402462", "revid": "363629", "url": "https://it.wikipedia.org/wiki?curid=1402462", "title": "Board of Admiralty", "text": "I lord commissari dell'ammiragliato (in inglese \"Lords Commissioners of the Admiralty\") compongono la Commissione dell'ammiragliato (\"Board of Admiralty\"), istituzione militare marinara britannica fondata nel Quattrocento come figura di comando della Royal Navy, poi accentuata nel 1673 e nel 1679 con la riduzione a soli dodici, poi sedici e infine sette membri del Consiglio privato di Sua Maest\u00e0.\nUfficialmente conosciuti come commissari esercitanti l'ufficio di Lord grand'ammiraglio del Regno Unito di Gran Bretagna e Irlanda del Nord (\"Commissioners for exercising the office of lord high admiral of the United Kingdom of Great Britain and Northern Ireland\"), con dizione Inghilterra, Gran Bretagna, o Gran Bretagna ed Irlanda a seconda dei periodi, il titolo era attribuito soltanto quando l'ufficio di Lord dell'alto ammiragliato era esercitato da una commissione. Durante i periodi in cui il comando era esercitato da una singola persona era invece presente un Consiglio del lord grand'ammiraglio (\"Council of the Lord High Admiral\") con il compito di coadiuvare il lord grand'ammiraglio nell'esercizio delle sue funzioni.\nStoria.\nLa carica di \"lord high admiral\" (lord grand'ammiraglio) venne creata attorno al 1400 come figura di comando della Royal Navy. Era uno degli alti ufficiali di Stato. La carica poteva essere ricoperta da un singolo individuo (come fu fino al 1628), direttamente dal sovrano (come accadde tra il 1684 ed il 1689), o da un Consiglio dell Ammiragliato.\nIn seguito alla destituzione del \"lord high admiral\" Giacomo, duca di York a causa della sua fede cattolica in seguito al Test Act del 1673, il Consiglio dei commissari consistette di dodici o sedici membri del Consiglio privato di sua maest\u00e0, che ricoprivano questo incarico senza percepire alcun compenso. Nel 1679 il Consiglio venne riorganizzato, il numero di membri portato a sette, introdotto uno stipendio ed eliminato il requisito di appartenenza al Consiglio privato. \nCon l'eccezione degli anni tra il 1702 ed il 1709 e tra il 1827 ed il 1828, durante i quali fu in carica un singolo \"lord high admiral\", questa organizzazione rimase in funzione, con occasionali modifiche al numero dei membri, fino alla fusione dell'Ammiragliato nel Ministero della difesa avvenuta nel 1964.\nOrganizzazione.\nI lord commissari erano solitamente composti da alcuni ammiragli in servizio, chiamati \"naval\" o \"sea lords\" (spesso in maggioranza) e da politici (detti \"civil lords\").\nIl presidente del Consiglio del lord grand'ammiraglio era conosciuto come primo lord dell'ammiragliato (\"first lord of the admiralty\") oppure primo lord commissario dell'ammiragliato (\"first lord commissioner of the admiralty\") ed era anche membro del Gabinetto del Regno Unito. Dal 1806 in poi il primo lord dell'Ammiragliato fu sempre un civile, mentre il comandante effettivo della marina divenne conosciuto come \"first sea lord\" (\"primo lord del mare\"). Dal 1805 ai \"Sea Lord\" vennero assegnati compiti specifici:\nIl quorum per le riunioni del Consiglio era di due lord e di un segretario."}
{"id": "1402463", "revid": "486946", "url": "https://it.wikipedia.org/wiki?curid=1402463", "title": "Lord commissario dell'ammiragliato", "text": ""}
{"id": "1402464", "revid": "92723", "url": "https://it.wikipedia.org/wiki?curid=1402464", "title": "Gorno-Altaisk Airport", "text": ""}
{"id": "1402465", "revid": "486946", "url": "https://it.wikipedia.org/wiki?curid=1402465", "title": "Lord Commissioner of the Admiralty", "text": ""}
{"id": "1402466", "revid": "486946", "url": "https://it.wikipedia.org/wiki?curid=1402466", "title": "Lord Commissioners of the Admiralty", "text": ""}
{"id": "1402469", "revid": "486946", "url": "https://it.wikipedia.org/wiki?curid=1402469", "title": "First Lord of the Admiralty", "text": ""}
{"id": "1402470", "revid": "424268", "url": "https://it.wikipedia.org/wiki?curid=1402470", "title": "Federazione spagnola di rugby", "text": ""}
{"id": "1402473", "revid": "120285514", "url": "https://it.wikipedia.org/wiki?curid=1402473", "title": "Drammi storici shakespeariani", "text": "Secondo la scansione dell'in-folio divenuta tradizionale, le opere di William Shakespeare sono state suddivise in tre categorie: tragedie, commedie, e drammi storici. Alcuni storici hanno discusso per la creazione di una quarta categoria, i tardi romanzi shakespeariani. I drammi storici sono solitamente descritti come drammi basati sulle vite dei re d'Inghilterra. Le opere che rappresentano figure come \"Pericle, principe di Tiro\", \"Giulio Cesare\", e il leggendario \"Re Lear\" non sono solitamente incluse nella classificazione. Il \"Macbeth\", che \u00e8 basato su un re Scozzese, \u00e8 solitamente incluso nelle tragedie.\nFonti.\nLa fonte principale di queste opere \u00e8 la \"Cronaca\" della storia inglese di Raphael Holinshed. Le opere di Shakespeare mettono a fuoco solo una piccola parte della vita dei personaggi e spesso omettono eventi significativi a favore del dramma.\nPolitica.\nShakespeare visse sotto il regno di Elisabetta I, l'ultima della Dinastia Tudor, e i suoi drammi storici sono spesso considerati come una propaganda a favore dei Tudor, perch\u00e9 mostrano i pericoli della guerra civile e celebrano i fondatori della Dinastia Tudor. In particolare, il \"Riccardo III\" raffigura l'ultimo membro della rivale dinastia degli York come un malvagio mostro, mentre dipinge il suo usurpatore, Enrico VII con termini splendenti. La parzialit\u00e0 politica \u00e8 evidente anche nell\"'Enrico VIII\", che finisce con un esuberante celebrazione per la nascita di Elisabetta. Comunque, la celebrazione shakespeariana dei Tudor in queste opere \u00e8 meno importante rispetto allo spettacolare declino del mondo medioevale. Inoltre, alcuni dei drammi storici - e in particolare il Riccardo III evidenziano che il mondo medioevale \u00e8 finito quando l'opportunismo e il machiavellismo si sono infiltrati nella politica. Evocando con nostalgia il tardo Medio Evo, queste opere descrivono l'evoluzione politica e sociale che portarono ai metodi attuali del governo dei Tudor, cos\u00ec che \u00e8 possibile considerare i Drammi Storici come critica parziale della societ\u00e0.\nIl ciclo della \"Guerra delle due rose\".\nLa \"Guerra delle due rose\" \u00e8 una frase utilizzata per descrivere la lotta dinastica combattuta in Inghilterra tra la Casa regnante dei Lancaster e quella dei pretendenti duchi di York. Alcuni degli eventi vennero drammatizzati da Shakespeare nei drammi storici Riccardo II; Enrico IV, parte 1; Enrico IV, parte 2; Enrico V; Enrico VI, parte 1; Enrico VI, parte 2; Enrico VI, parte 3; e nel Riccardo III.\nNon c'\u00e8 nessuna prova che queste opere furono pensate come un ciclo. Comunque nel ventesimo e ventunesimo secolo ci sono state numerose rappresentazioni teatrali di:\nL'intero ciclo \u00e8 stato filmato pi\u00f9 volte:\nLa seconda tetralogia \u00e8 stata la base del film \"Chimes at Midnight\" (conosciuto anche come Falstaff) diretto ed interpretato da Orson Welles.\nNell'episodio della serie TV \"West Wing - Tutti gli uomini del Presidente\" \"Posse Comitatus\", il Presidente Josiah Bartlet assiste ad uno spettacolo intitolato \"Guerra delle due rose\", che includeva delle scene prese dall\"'Enrico VI\", parte 1 e 3."}
{"id": "1402475", "revid": "424268", "url": "https://it.wikipedia.org/wiki?curid=1402475", "title": "Figi Rugby Union", "text": ""}
{"id": "1402476", "revid": "767487", "url": "https://it.wikipedia.org/wiki?curid=1402476", "title": "Les Amants r\u00e9guliers", "text": "Les Amants r\u00e9guliers \u00e8 un film del 2005 scritto e diretto da Philippe Garrel, sul maggio francese.\nTrama.\nParigi, 1968-'69. Fran\u00e7ois Dervieux \u00e8 un poeta ventenne sotto processo per aver disertato il servizio militare. Frequenta un gruppo di amici e artisti che vivono in casa di Antoine, un ricco giovane che ha ereditato soldi e casa, discorrendo di arte e fumando oppio. Qui incontra Lilie, una scultrice che si occupa di politica e lavora in fabbrica. I due iniziano a intrattenere una relazione sentimentale e vanno a vivere insieme, fin quando la ragazza decider\u00e0 di trasferirsi negli Stati Uniti al seguito di un artista affermato, troncando la sua storia d'amore con Fran\u00e7ois."}
{"id": "1402477", "revid": "1573940", "url": "https://it.wikipedia.org/wiki?curid=1402477", "title": "Stenodactylus petrii", "text": "Il geco delle dune (Stenodactylus petrii ) \u00e8 un piccolo sauro della famiglia Gekkonidae.\nDescrizione.\n\u00c8 un piccolo geco caratterizzato dai grandi occhi a palpebra fissa e dalla coda, particolarmente lunga rispetto al corpo. \nLa taglia \u00e8 abitualmente tra i 9 e i 12 centimetri di lunghezza per un esemplare adulto.\nBiologia.\nIl geco delle dune, come suggerisce il nome, \u00e8 un geco deserticolo e di abitudini prevalentemente terrestri, \u00e8 inoltre un buon scavatore. La sua attivit\u00e0 \u00e8 per lo pi\u00f9 notturna e crepuscolare. I gechi delle dune sono territoriali, ed i maschi spesso combattono per rivendicare il predominio sul territorio.\nDistribuzione e habitat.\nLa specie \u00e8 diffusa in Africa (Sahara occidentale, Marocco, Algeria, Tunisia, Libia, Egitto, Sudan, Senegal, Mauritania, Mali, Eritrea, Niger) e in Medio oriente (Israele)."}
{"id": "1402478", "revid": "486946", "url": "https://it.wikipedia.org/wiki?curid=1402478", "title": "Lords Commissioners of Admiralty", "text": ""}
{"id": "1402479", "revid": "131358", "url": "https://it.wikipedia.org/wiki?curid=1402479", "title": "Federazione di rugby XV di Figi", "text": ""}
{"id": "1402483", "revid": "108346762", "url": "https://it.wikipedia.org/wiki?curid=1402483", "title": "Yinglong", "text": "Nella mitologia cinese Yinglong (\"il drago Ying\"; cinese tradizionale: \u61c9\u9f8d; cinese semplificato: \u5e94\u9f99) \u00e8 il dio della pioggia, potente e fedele servo di Huang Di (\"l'Imperatore Giallo\"). Yinglong \u00e8 il pi\u00f9 antico dei draghi ed \u00e8 alato. \nLeggenda.\nYinglong combatt\u00e9 al fianco di Huang Di nello scontro finale contro Chi You (battaglia di Zhuolu). Durante la lotta, Huang Di ordin\u00f2 al suo fedele servitore di attaccare Chi You. Cos\u00ec Yinglong scaten\u00f2 le acque e una gigantesca alluvione invest\u00ec le forze avversarie. Immediatamente dopo, Yinglong prosegu\u00ec l'attacco, uccidendo Chi You. Ma non si ferm\u00f2 e uccise anche Kua Fu, il gigante alleato di Chi You, regalando la vittoria al suo Imperatore."}
{"id": "1402486", "revid": "984922", "url": "https://it.wikipedia.org/wiki?curid=1402486", "title": "Northern Lights (film 1997)", "text": "Northern Lights \u00e8 un film per la televisione del 1997 con protagonista Diane Keaton.\nSeppur questo, tra il maggio e il giugno 2016, il film \u00e8 stato escluso dalla celebrazione dei 100 film originali prodotti da Disney Channel, considerato troppo maturo per il pubblico.\nTrama.\nUna telefonata alquanto strana informa Roberta (Diane Keaton) che suo fratello \u00e8 morto in una piccola citt\u00e0 sotto strane circostanze. Ben, suo miglior amico del college, riceve anche lui la stessa chiamata.\nArrivata al suo funerale, la situazione diventa quasi bizzarra: sembra proprio di vivere in un episodio di \"Ai confini della realt\u00e0\" con protagonisti gli eccentrici amici di Frank, i suoi segreti pazzeschi.\nInsieme Ben e Roberta sono scioccati quando scoprono che Frank non solo aveva un bambino, ma che inoltre fu responsabile della scomparsa del figlio."}
{"id": "1402489", "revid": "1494169", "url": "https://it.wikipedia.org/wiki?curid=1402489", "title": "Mario Ruffini", "text": ""}
{"id": "1402495", "revid": "424268", "url": "https://it.wikipedia.org/wiki?curid=1402495", "title": "Namibia Rugby Union", "text": ""}
{"id": "1402497", "revid": "226651", "url": "https://it.wikipedia.org/wiki?curid=1402497", "title": "Eleonora d'Aragona (1450-1493)", "text": "Biografia.\nEleonora d'Aragona era figlia Ferdinando I, re di Napoli dal 1458 al 1494, e di Isabella di Chiaromonte figlia del principe di Taranto e nipote di Maria d'Enghien regina di Napoli.\nEra quindi sorella di Alfonso II di Napoli, Federico I di Napoli e di Beatrice d'Aragona, Regina d'Ungheria e moglie di Mattia Corvino re di Ungheria e poi di Ladislao II di Boemia.\nPrimo matrimonio.\nSpos\u00f2 nel 1465 il quattordicenne Sforza Maria Sforza, terzogenito dei duchi di Milano Francesco Sforza e Bianca Maria Visconti, ma il matrimonio non venne mai consumato. Per via sia della giovane et\u00e0 dello sposo sia di alcuni questioni politiche, le clausole del contratto di nozze prevedevano infatti che il matrimonio non venisse consumato prima che a Sforza Maria venisse ratificato il titolo di duca di Bari e ad Eleonora venisse assegnata una citt\u00e0 del ducato di Milano.\nQuando tuttavia venne a morte il duca Francesco Sforza, il padre di Eleonora, Ferrante, mut\u00f2 radicalmente politica, non trovandosi in buoni termini col suo successore Galeazzo Maria Sforza. Quest'ultimo infatti non solo rifiut\u00f2 di dare altra citt\u00e0 ad Eleonora all'infuori di Tortona, ma pretese anche che la sposa fosse immediatamente inviata a Milano, richiesta alla quale Ferrante non fu disposto a soggiacere.\nEgli conosceva infatti la pessima fama di Galeazzo, noto per essere uomo crudelissimo e dalla sfrenata lussuria, e perci\u00f2 non volle mandare Eleonora presso di lui, temendo che sarebbe stata \u00abad discretione sua\u00bb e che Galeazzo l'avrebbe trattata \u00abassai pegio\u00bb di quanto non fosse solito maltrattare la propria stessa madre Bianca Maria.\nL'ambasciatore napoletano presso gli Sforza, Turco Cincinello, avanz\u00f2 anche la proposta che Eleonora sposasse lo stesso Galeazzo invece di Sforza Maria, ma Ferrante non ne volle sapere nulla e nel 1472 si giunse all'annullamento. Nonostante le vive proteste di Sforza Maria, che non voleva rinunciare alla sposa, Galeazzo impose la propria volont\u00e0 al fratello minore e accett\u00f2 lo scioglimento delle nozze in cambio di una nuova promessa di matrimonio fra il proprio figlio Gian Galeazzo e la nipote di Ferrante Isabella.\nFu in questi anni che si parl\u00f2 di una relazione che Eleonora avrebbe intrattenuto col giovane don Diego Cavaniglia, discepolo prediletto di suo padre Ferrante, che risiedeva come paggio a corte. Sebbene non vi siano prove concrete di questa relazione e sebbene Eleonora si sia dimostrata \u2013 almeno durante il suo periodo di residenza a Ferrara \u2013 donna casta, austera e profondamente religiosa, Ferrante in effetti allontan\u00f2 il giovane Diego da corte, confermandogli la contea di Montella che gli era spettata alla morte del fratello, inoltre provvide a trovargli moglie proprio quando nel 1477 Eleonora, ormai duchessa di Ferrara, torn\u00f2 in visita presso la corte di Napoli.\nSecondo matrimonio.\nGi\u00e0 prima della ratifica dell'annullamento Ferrante aveva iniziato le trattative per concedere la figlia in sposa al duca di Ferrara Ercole I d'Este. Il primo di novembre furono firmati i patti matrimoniali e nel luglio dell'anno seguente Eleonora fece il suo ingresso trionfale a Ferrara in qualit\u00e0 di nuova duchessa.\nDopo due femmine, Isabella e Beatrice, nel luglio 1476 Eleonora diede al marito il tanto desiderato figlio maschio, il quale fu battezzato col nome del nonno materno Alfonso. Poco pi\u00f9 di un mese dopo, nel primo di settembre, Niccol\u00f2 d'Este, figlio di Leonello e nipote di Ercole, appoggiato dai Gonzaga, tent\u00f2 di appropriarsi di Ferrara incitando anche il popolo alla rivolta.\nCon le sue forze circond\u00f2 il palazzo ducale per catturare Eleonora d'Aragona e i suoi figli. Questi riuscirono a salvarsi rifugiandosi nel castello attraverso la via Coperta, il passaggio sopraelevato che collega il palazzo con la fortezza. Ercole, che si era recato quella mattina alla Delizia di Belriguardo, trovandosi fuori dalla citt\u00e0 senza armi n\u00e9 denari subito si adoper\u00f2 per radunare un esercito chiedendo aiuto a sudditi e alleati, ma non fu necessario in quanto i suoi fratelli Sigismondo e Rinaldo, rimasti in citt\u00e0, riuscirono a respingere le forze di Niccol\u00f2 in quella stessa giornata. Il giorno successivo Ercole rientr\u00f2 in citt\u00e0 acclamato da una folla festante e la famiglia ducale si rec\u00f2 in processione solenne alla cattedrale di San Giorgio, ringraziando pubblicamente i ferraresi.\nNiccol\u00f2 venne catturato a Bondeno e il 4 settembre dello stesso anno fu decapitato nel cortile del castello.\nAl governo del ducato.\nQuando, nel 1478, Ercole ricevette il bastone del comando dell'esercito fiorentino e dovette dunque assentarsi dal ducato, affid\u00f2 alla moglie il compito di governare in sua assenza. Da quel momento in poi Eleonora avrebbe avuto sempre maggiore importanza nelle faccende di governo. Presiedeva anche all'\"esame delle suppliche\", che consisteva per lo pi\u00f9 in una serie di richieste di grazia o di liberazione di prigionieri trattenuti a Ferrara.\nNel corso della Guerra del Sale, quando nell'ottobre 1482 il marito Ercole fu colpito da gravissima malattia che lo port\u00f2 in fin di vita e l'esercito nemico guidato da Roberto Sanseverino e da suo figlio Fracasso si spinse pericolosamente vicino alle mura di Ferrara, Eleonora seppe scongiurare il peggio assicurandosi la fedelt\u00e0 dei nobili e dei popolani, i quali si mostrarono pronti a prendere le armi in difesa della citt\u00e0 e del duca.\nIn seguito a questa guerra, che si concluse nel 1484 con una pace umiliante e deludente, il duca Ercole prese ad assentarsi sempre pi\u00f9 di frequente dalla citt\u00e0, dedicandosi a numerosi pellegrinaggi e soggiorni nelle sue residenze di campagna. Anche quando abitava in Ferrara, i cronisti riferiscono che si dedicava pi\u00f9 ai giochi, all'architettura e alla musica che non alla faccende di governo, e che in quegli anni l'amministrazione dello stato era di fatto nelle mani di Eleonora e del cognato Sigismondo. Come che stessero le cose, Eleonora ebbe senz'altro un ruolo preponderante, anche in virt\u00f9 del suo rango reale, e i cronisti la lodarono per la sua saviezza e per la destrezza con cui sbrigava le faccende di stato, dicendo che era molto amata dal popolo.\nBernardino Zambotti ne disse che si comportava \u00absapientissimamente con amore e benevolentia et obedientia di tuti li subditi del Stato, fazando tuto quello fa bixogno ad ogni sapiente segnore\u00bb, e Ugo Caleffini che \u00abregieva et gubernava il tuto, como anche havea facto per lo passato\u00bb e che \u00abdava audientia et spazava tute le facende como Signore\u00bb, perch\u00e9 il duca \u00abparea non si curasse del Stato suo\u00bb.\nNel 1493 si rec\u00f2 a Milano per assistere la figlia Beatrice, moglie di Ludovico il Moro, nel suo primo parto, portandosi dietro da Ferrara la levatrice di famiglia. Nell'estate dello stesso anno accompagn\u00f2 Beatrice in una importante missione diplomatica a Venezia, dove cerc\u00f2 di fare gli interessi del padre Ferrante contro le minacce di una possibile invasione francese.\nSubito dopo cominci\u00f2 a soffrire per un'affezione di stomaco e mor\u00ec l'11 ottobre 1493 a Ferrara. Per sua volont\u00e0 fu seppellita nella nuda terra, sotto una semplice lastra di marmo, nel monastero del Corpus Domini che era solita frequentare quotidianamente in vita, scalza e con indosso solamente un saio da suora e il cilicio.Riposa sotto una semplice lastra di marmo nel monastero del Corpus Domini, con il figlio Alfonso, la nuora Lucrezia Borgia e due nipoti (Alessandro d'Este e Isabella d'Este).\nDiscendenza.\nEleonora ed Ercole I ebbero sette figli, ma soltanto tre di questi (Isabella, l'erede Alfonso e il minore Sigismondo) furono allevati a Ferrara dai genitori, gli altri crebbero in corti straniere, affidati a parenti che ne curarono l'educazione."}
{"id": "1402500", "revid": "729019", "url": "https://it.wikipedia.org/wiki?curid=1402500", "title": "Chris Latham", "text": "Biografia.\nNativo del Nuovo Galles del Sud, Latham inizi\u00f2 la carriera nel Randwick e rappresent\u00f2 la sua federazione nel campionato provinciale e i Waratahs nel Super 12 1997, anno del suo esordio: furono 11 le presenze totali, 10 delle quali nel campionato professionistico.\nGi\u00e0 nel 1998 fu ingaggiato dai Queensland Reds, \"franchise\" di Brisbane, e nello stesso anno debutt\u00f2 anche negli \"Wallabies\", in un \"test match\" contro la al Parco dei Principi di Parigi; un anno pi\u00f9 tardi, con solo cinque \"test match\" alle spalle, debutt\u00f2 nella , in cui disput\u00f2 un solo incontro, e nella quale l' si laure\u00f2 campione del mondo.\nNel 2000 fu premiato per la prima volta come miglior giocatore del Super 12, riconoscimento che poi si conquist\u00f2 per tre stagioni consecutive dal 2003 al 2005.\nFu presente anche alla che l' disput\u00f2 in casa, e nella quale giunse fino alla finale, poi persa contro l', e nel 2000 e 2004 fu invitato dai Barbarians in due incontri con e .\nAlla fine del 2006 incorse in un infortunio ai legamenti del ginocchio che lo tenne fuori per gran parte dell'anno successivo; ciononostante fu nuovamente disponibile per la in Francia nel corso della quale disput\u00f2 i suoi ultimi incontri internazionali: sceso in campo in tutti i cinque \"match\" in cui l' fu impegnata, chiuse la sua carriera internazionale a Marsiglia nei quarti di finale, allorquando gli \"Wallabies\" furono eliminati dalla Coppa del Mondo a opera dell'.\nComplessivamente, in Nazionale disput\u00f2 78 incontri con 40 mete: al giugno 2010 solo David Campese ne ha realizzate di pi\u00f9, 64.\nIl 2008 fu l'ultima stagione con i Reds, con i quali giunse a 99 incontri in Super Rugby e 119 assoluti considerando anche le presenze nel campionato provinciale; a fine stagione firm\u00f2 un impegno biennale con la squadra inglese del Worcester; nel maggio 2010 Latham decise di tornare in Australia per seguire la propria famiglia, anche se non si \u00e8 tuttora espresso sul suo futuro, avendo ricevuto anche un'offerta da un club giapponese per disputarvi una stagione."}
{"id": "1402508", "revid": "599013", "url": "https://it.wikipedia.org/wiki?curid=1402508", "title": "Federico Ins\u00faa", "text": "Carriera.\nSoprannominato \"El Pocho\", come il pi\u00f9 famoso Lavezzi, conta 15 presenze nella Nazionale argentina."}
{"id": "1402509", "revid": "599013", "url": "https://it.wikipedia.org/wiki?curid=1402509", "title": "Haruna Babangida", "text": "Anche i suoi fratelli Tijjani ed Ibrahim sono stati calciatori professionisti.\nCaratteristiche tecniche.\n\u00c8 in possesso di considerevole velocit\u00e0 e gioca sulla fascia destra.\nCarriera.\nClub.\nHa iniziato la sua carriera giovanile nello Shooting Stars FC, dopo essere stato ingaggiato dall'AFC Ajax all'et\u00e0 di 13 anni. Nel 1998, a 15 anni, Babangida ha fatto il suo debutto in prima squadra nel Barcellona in un'amichevole precampionato contro l'AGOVV Apeldoorn, diventando il pi\u00f9 giovane calciatore a militare nel Barcellona. Tuttavia, non ha lasciato il segno e l'anno successivo \u00e8 stato ceduto in prestito al Terrassa CF, per poi concludere la stagione giocando nelle squadre di Barcellona B e Cadice. Successivamente, l'FC Metalurh Donetsk lo port\u00f2 a giocare in Ucraina su base permanente.\nNel 2005, Babangida ha firmato un contratto triennale con l'Olimpiakos. Durante la sua prima stagione ha giocato 25 partite, di cui 11 come titolare e ha vinto con la sua squadra il Campionato e la Coppa Nazionale.\nHa segnato raramente, ma ha fatto gol nella sua prima UEFA Champions League, al terzo minuto di una partita in casa contro il Lione, poi persa 1-4. Il 25 maggio 2007 \u00e8 stato svincolato dalla sua squadra, per poi approdare dal 1\u00ba settembre dello stesso anno all', debuttando in un derby contro l'AEL Limassol in cui ha segnato due gol.\nIl 15 giugno 2010 viene ufficializzato il suo passaggio alla squadra tedesca del .\nIl 23 gennaio 2011 passa nei Paesi Bassi al Vitesse., con cui firma un contratto annuale. Resta svincolato alla scadenza dell'accordo.\nIl 23 gennaio 2012 passa a titolo definitivo al , in Austria.\nNazionale.\nBabangida ha debuttato con la Nazionale nigeriana il 20 settembre 2003 in una partita amichevole a Tokyo contro il , persa 0-3."}
{"id": "1402523", "revid": "1645873", "url": "https://it.wikipedia.org/wiki?curid=1402523", "title": "Partito del Congresso Nepalese", "text": "Il Partito del Congresso Nepalese (\u0928\u0947\u092a\u093e\u0932\u0940 \u0915\u093e\u0902\u0917\u094d\u0930\u0947\u0938 - \"nep\u0101l\u012b k\u0101\u1e43gresa\") \u00e8 un partito politico del Nepal di ispirazione riformista moderata.\nIl suo leader \u00e8 l'ex premier del Nepal, Sher Bahadur Deuba.\nFondato nel 1947, \u00e8 stato da allora quasi costantemente al potere, pur attraverso diverse scissioni e riunificazioni. Inizialmente di ispirazione socialista, ha sposato l'economia di mercato a partire dagli anni ottanta.\nAttualmente uno dei suoi massimi leader \u00e8, oltre al presidente del partito Bahadur Deuba, Krishna Prasad Bhattarai, che in passato \u00e8 stato anch'egli primo ministro.\nFa parte dell'Alleanza dei sette partiti che governa il Paese nell'attuale fase di transizione che dovrebbe portare all'elezione di un'Assemblea Costituente.\nA livello internazionale, fa parte dell'Internazionale socialista"}
{"id": "1402527", "revid": "125392299", "url": "https://it.wikipedia.org/wiki?curid=1402527", "title": "Zarah Leander", "text": "Biografia.\nIl suo vero nome era Sara Stina Hedberg: rivel\u00f2 precoci capacit\u00e0 nello studio del pianoforte e del violino e a sei anni si esib\u00ec per la prima volta su un palcoscenico. Dal 1922 al 1924 visse a Riga, apprese molto bene la lingua tedesca e lavor\u00f2 da segretaria; sposata con Nils Leander nel 1926, ebbe due figli nel 1927 e nel 1929. Nel 1929 prese parte, come cantante dilettante, in una tourn\u00e9e allestita dall'importante produttore e intrattenitore Ernst Rolf, lanciando la canzone \"Vill s\u00e9 n\u00e9 it stj\u00e4rna\" (Vuoi vedere una stella?), che per diversi anni fu il suo brano pi\u00f9 richiesto.\nNel 1930 si esib\u00ec a Stoccolma, dove incise il suo primo disco, comprendente anche una canzone interpretata da Marlene Dietrich, e per la prima volta ebbe una piccola parte in un film; il successo le arrise tuttavia nel 1931, con l'interpretazione di Hanna Glavari nell'operetta di Franz Leh\u00e1r \"La vedova allegra\". Divorziata, intraprese una carriera di notevole successo, sia come cantante che come attrice, ricevendo anche offerte di lavoro da Hollywood, ma prefer\u00ec continuare a lavorare in Europa.\nNel 1936, con la prima teatrale viennese di \"Axel an der Himmelst\u00fcr\" (una parodia di Hollywood), ottenne il suo primo successo internazionale, replicato con il film austriaco \"Premiere\", in cui recitava la parte di una cantante di successo. Firmato un contratto molto vantaggioso con l'UFA, fu molto apprezzata da Joseph Goebbels nel film \"Nemico della Germania\", come negli altri dieci film che interpret\u00f2 e nei quali venivano propagandati i consueti temi cari al regime. Nei film interpret\u00f2 sempre lo stesso ruolo, che ella diceva essere proprio della sua personalit\u00e0, di donna bella, indipendente, appassionata e fatale.\nNel 1942, nel pieno di una guerra sempre pi\u00f9 tragica, interpret\u00f2 con la sua tipica voce profonda da androgina i due maggiori successi della sua carriera di cantante, \"Davon geht die Welt nicht unter\" e \"Ich wei\u00df, es wird einmal ein Wunder gescheh'n\", due canzoni che, per il messaggio di speranza e di sopravvivenza contenuto, colpirono profondamente i tedeschi, ormai avviati alla disfatta, tanto da essere indicate ad esempio di una propaganda particolarmente efficace. A testimonianza del successo ottenuto in Germania come cantante la stessa Leander, nelle sue \"Memorie\", sosteneva che i suoi maggiori introiti economici furono costituiti, pi\u00f9 che dal pur principesco contratto cinematografico con la UFA, dai diritti percepiti con le sue canzoni.\nIl suo ultimo film del periodo di guerra, \"Damals\", interpretato insieme con Rossano Brazzi, usc\u00ec in Germania il 3 marzo 1943. Dopo che la sua villa, nel berlinese sobborgo alla moda di Grunewald, fu distrutta da un bombardamento, respinse le sollecitazioni ad assumere la cittadinanza tedesca, ruppe il contratto con la UFA, e fece rientro in Svezia, stabilendosi a L\u00f6n\u00f6, non lontano da Stoccolma. L'opinione pubblica svedese, bench\u00e9 il paese si fosse mantenuto neutrale, non aveva mai nascosto le sue simpatie per gli Alleati e la Leander venne guardata inizialmente con diffidenza ma, poco a poco, ella riusc\u00ec a ottenere maggior considerazione dai suoi concittadini. Nel dopoguerra partecip\u00f2 ancora ad alcuni film e si esib\u00ec in tourn\u00e9e in Germania e in Austria, senza tuttavia riguadagnare la popolarit\u00e0 della quale aveva goduto negli anni precedenti. Nel 1975 ricopre il ruolo di Madame Armfeldt nella prima produzione austriaca del musical di Sondheim \"A Little Night Music\". Nel 1978 ricopr\u00ec lo stesso ruolo a Stoccolma. \nNel 2003, all'Opera di V\u00e4rmland, teatro della citt\u00e0 natale di Karlstad, dove Zarah inizi\u00f2 la sua carriera, fu inaugurato a sua memoria un busto di bronzo."}
{"id": "1402528", "revid": "287204", "url": "https://it.wikipedia.org/wiki?curid=1402528", "title": "Federico Insua", "text": ""}
{"id": "1402534", "revid": "59975", "url": "https://it.wikipedia.org/wiki?curid=1402534", "title": "Live in london", "text": ""}
{"id": "1402536", "revid": "123072730", "url": "https://it.wikipedia.org/wiki?curid=1402536", "title": "Pierino Baffi", "text": "Professionista dal 1953 al 1969, conta la vittoria di diverse tappe in tutti i grandi Giri.\nCarriera.\nPassato professionista nel 1953, fu gregario di Fiorenzo Magni prima e Gastone Nencini poi, ma ottenne ugualmente numerose affermazioni di prestigio.\nBaffi fu uno dei pochi corridori della storia del ciclismo capace di imporsi in frazioni di tutti i grandi Giri, e fra i tre capaci di farlo in un'unica stagione, il 1958 (oltre a lui ci sono riusciti solo lo spagnolo Miguel Poblet e il velocista italiano Alessandro Petacchi). Vinse quattro tappe alla Vuelta a Espa\u00f1a, cinque al Tour de France e quattro al Giro d'Italia vestendo per due giorni la maglia rosa.\nVinse inoltre importanti classiche italiane come la Milano-Vignola e il Giro di Romagna nel 1956, il Giro dell'Emilia nel 1960 e la Coppa Bernocchi nel 1962.\nSoprannominato \"Toro di Vailate\", indoss\u00f2 per tre volte la maglia azzurra della nazionale italiana in occasione dei Mondiali del 1956 (17\u00ba), 1957 (30\u00ba) e 1962 (ritirato).\n\u00c8 morto nel 1985 all'et\u00e0 di 54 anni, per un collasso cardiocircolatorio avvenuto a seguito di un intervento chirurgico al cervello per la rimozione di un tumore benigno. Un anno dopo la sua morte, a lui venne intitolato il velodromo della citt\u00e0 di Crema.\nSuo figlio Adriano divenne anch'egli ciclista, come anche i nipoti Piero e Stefano."}
{"id": "1402537", "revid": "775372", "url": "https://it.wikipedia.org/wiki?curid=1402537", "title": "Una fortuna da cani", "text": "Una fortuna da cani (titolo originale \"You Lucky Dog\") \u00e8 un film per la televisione che fu trasmesso per la prima volta il 27 giugno 1998.\nTrama.\nIn questo film Kirk Cameron recita nella parte di uno psicologo per cani famoso per saper leggere nella loro mente. All'inizio del film, il personaggio per\u00f2 non ha pi\u00f9 questa capacit\u00e0 ma nonostante ci\u00f2 viene comunque coinvolto in un nuovo caso dove \u00e8 protagonista un cane il cui padrone \u00e8 defunto da poco lasciandogli in eredita 64 milioni di dollari. Il suo compito sar\u00e0 quello di leggere nella mente del cane e capire cosa vuole fare dell'eredit\u00e0 ricevuta. Alla fine Jack riacquister\u00e0 le sue capacit\u00e0 e scoprir\u00e0 le cause della morte del padrone del cane."}
{"id": "1402547", "revid": "301156", "url": "https://it.wikipedia.org/wiki?curid=1402547", "title": "Royal Geographical Society", "text": "La Royal Geographical Society (in italiano: \"Regia Societ\u00e0 Geografica\" o \"Reale Societ\u00e0 Geografica\") \u00e8 una societ\u00e0 scientifica britannica con sede a Londra.\nStoria.\nLa Royal Geographical Society \u00e8 stata fondata nel 1830 con il nome di \"Geographical Society of London\" (in italiano: \"Societ\u00e0 Geografica di Londra\") e con lo scopo di promuovere l'avanzamento della ricerca geografica. Tra i soci fondatori vi furono John Barrow, Sir John Franklin e Francis Beaufort. Sotto il patroc\u00ednio di re Guglielmo IV \u00e8 diventata conosciuta come \"The Royal Geographical Society\". Nel 1859 ha ottenuto dalla regina Vittoria il Royal Charter.\nNel corso degli anni la Royal Geographical Society ha assorbito l'Association for Promoting the Discovery of the Interior Parts of Africa (fondata da Sir Joseph Banks nel 1788), il Raleigh Club e la Palestine Association.\nDalla met\u00e0 del XIX secolo sino alla fine della prima guerra mondiale le esplorazioni finanziate dalla Royal Geographical Society sono state spesso pubblicate sulle prime pagine dei giornali e le opinioni del presidente e dei membri del direttivo erano avidamente contese tra i cronisti. \nOggi la societ\u00e0 \u00e8 un importante centro mondiale dello studio della geografia e supporta l'educazione e l'insegnamento agli studenti e la diffusione della conoscenza della geografia tra gli adulti. \nAttualmente ha sede a Londra al n. 1 di Kensington Gore (SW7 2AR).\nScienziati ed esploratori.\nLa Royal Geographical Society ha fornito supporto e finanziamenti a diversi scienziati ed esploratori tra cui:"}
{"id": "1402548", "revid": "6923", "url": "https://it.wikipedia.org/wiki?curid=1402548", "title": "Robin Antin", "text": "Biografia.\nNota soprattutto per la sua attivit\u00e0 di scopritrice di talenti, ha al suo attivo la formazione della girlband di fama mondiale Pussycat Dolls e di altre tre girlband: Girlicious, Paradiso Girls e G.R.L.\nNel 2007 ha condotto un programma televisivo su MTV alla ricerca della nuova componente delle Pussycat Dolls, chiamato \".\nHa presenziato in un reality show andato in onda su MTV Italia il venerd\u00ec sera, nel corso del quale cercava tre cantanti donne per formare una nuova band: le Girlicious.\nHa inoltre presenziato come Giudice nel programma televisivo Abby's Dance Competition.\nFilm.\nTra i film coreografati:"}
{"id": "1402550", "revid": "2091899", "url": "https://it.wikipedia.org/wiki?curid=1402550", "title": "Paramine", "text": "Nella Seconda guerra mondiale i paramine erano congegni utilizzati per il dragaggio protettivo a difesa delle navi che percorrevano zone di mare presumibilmente minate.\nI paramine erano tubi metallici vuoti al loro interno, a forma di siluro, muniti di alette e piani deviatori che, durante il moto della nave trainante, li mantenevano in posizione immersa e divergente, a circa 35 metri di distanza dalle fiancate della nave stessa (vedi schema).\nI paramine erano posizionati a poppa della nave (solitamente un cacciatorpediniere o una torpediniera), uno per lato, e in posizione di sgombero erano fissati a due appositi sostegni o gruette (vedi foto). \nDurante l'utilizzo erano invece assicurati alla prora mediante un cavo, lungo il quale erano disposte delle cesoie in grado di tagliare il cavo di ormeggio delle mine, facendole quindi venire a galla dove potevano essere facilmente distrutte a colpi di mitragliatrice o di fucile.\nQuando i paramine vengono trainati da navi veloci, che precedono una forza navale per assicurare un corridoio di sicurezza libero da mine, si parla di \"dragaggio in corsa\".\nParticolarmente delicate e impegnative per il Comandante erano le manovre di accostata durante il dragaggio, in quanto vi era il rischio di incrociare i cavi di traino con conseguente blocco del dragaggio a scapito della sicurezza della forza navale, in particolare durante le operazioni di dragaggio in corsa a protezione delle formazioni da battaglia."}
{"id": "1402552", "revid": "424268", "url": "https://it.wikipedia.org/wiki?curid=1402552", "title": "New Zealand Rugby Football Union", "text": ""}
{"id": "1402560", "revid": "117835819", "url": "https://it.wikipedia.org/wiki?curid=1402560", "title": "The Best of Slaughter", "text": "The Best of Slaughter \u00e8 una raccolta del gruppo musicale statunitense Slaughter, pubblicata il 17 ottobre 2006 dalla Capitol Records.\nProvenienze.\nDall'album \"Stick It To Ya\" i brani: 1 - 2 - 4 - 8 - 9\nDall'album \"The Wild Life\" i brani: 3 - 5 - 6 - 7\nDall'album \"Back To Reality\" i brani: 10"}
{"id": "1402561", "revid": "123959096", "url": "https://it.wikipedia.org/wiki?curid=1402561", "title": "Copa de Campeones de Am\u00e9rica 1964", "text": "La Copa de Campeones de Am\u00e9rica 1964 fu la quinta edizione della massima manifestazione sudamericana calcistica per club. Fu vinta dall'Independiente."}
{"id": "1402565", "revid": "424268", "url": "https://it.wikipedia.org/wiki?curid=1402565", "title": "Samoa Rugby Football Union", "text": ""}
{"id": "1402571", "revid": "154639", "url": "https://it.wikipedia.org/wiki?curid=1402571", "title": "Antirealismo", "text": "Il termine antirealismo \u00e8 usato per descrivere ogni posizione che coinvolge la negazione di una realt\u00e0 oggettiva di enti di un certo tipo, oppure la negazione che affermazioni che trascendono la verificabilit\u00e0 possano essere vere o false. Cos\u00ec, possiamo parlare di antirealismo riferendoci alle altre menti, al passato, al futuro, all'universale e ad alcune entit\u00e0 matematiche (come i numeri naturali), o anche, in genere, al pensiero. I due usi del termine antirealismo sopra enunciati sono chiaramente distinti, anche se vengono spesso confusi. Per esempio, un \"antirealista\" che neghi che altre menti esistano (cio\u00e8 un solipsista) \u00e8 molto diverso da un \"antirealista\" che proclami che non vi \u00e8 possibilit\u00e0 di verifica dell'affermazione che esistono altre menti.\nAntirealismo in Filosofia.\nMichael Dummett.\nIl termine fu reso popolare da Michael Dummett, che lo introdusse nel suo saggio \"Realism\" per riesaminare alcune dispute filosofiche classiche che coinvolgevano dottrine come il nominalismo, il realismo concettuale, l'idealismo e il fenomenalismo. La novit\u00e0 dell'approccio di Dummett consiste nel vedere queste dispute come analoghe alle dispute tra intuizionismo e Platonismo nella filosofia della matematica.\nSecondo l'intuizionismo (antirealista riguardo agli oggetti matematici), la verit\u00e0 di una proposizione matematica risiede nella nostra capacit\u00e0 di dimostrarla. In accordo con i platonisti (realisti), la verit\u00e0 di una proposizione risiede nella propria aderenza alla realt\u00e0 oggettiva. Cos\u00ec, gli intuizionisti accettano una proposizione in forma \"P o Q\" come vera solo se \u00e8 possibile dimostrare P oppure dimostrare Q: ci\u00f2 \u00e8 chiamato propriet\u00e0 della disgiunzione.\nIn particolare, non \u00e8 possibile, in generale, dichiarare che \"P o non P\" \u00e8 vero (il principio del terzo escluso), poich\u00e9 in alcuni casi non \u00e8 possibile dimostrare n\u00e9 P n\u00e9 la sua negazione logica. Analogamente, gli intuizionisti sottolineano la mancanza della propriet\u00e0 di esistenza per la logica classica, nella quale \u00e8 possibile che l'affermazione formula_1 sia dimostrabile senza che si sia in grado di costruire esplicitamente un formula_2:formula_3.\nDummett dedusse che la nozione intuizionista di verit\u00e0 costituisce la base di varie forme classiche di antirealismo. Egli usa questa nozione per reinterpretare il fenomenalismo, sostenendo che esso non debba necessariamente assumere la forma di un riduzionismo (spesso considerato non sostenibile).\nPrecursori.\nDubbi sulla possibilit\u00e0 di definite verit\u00e0 sono stati espressi dai tempi antichi, per esempio nello scetticismo di Pirrone. L'Antirealismo riferito alla materia o ad enti fisici ha anch'esso una lunga storia. Infatti pu\u00f2 essere fatto risalire, ad esempio, alla filosofia di Berkeley o all'idealismo di Hegel.\nArgomenti Antirealisti.\nGli Idealisti sono scettici riguardo al mondo fisico, sostenendo in genere le due seguenti posizioni:\nI Realisti, in contrasto, sostengono che le percezioni sensoriali sono causate da oggetti indipendenti dalla nostra mente. Ma ci\u00f2 consente un altro tipo di scetticismo: poich\u00e9 la nostra comprensione della causalit\u00e0 \u00e8 basata sul fatto che lo stesso effetto non possa essere prodotto da cause molteplici, pu\u00f2 esserci indeterminatezza circa ci\u00f2 che una persona realmente percepisce. Un esempio concreto di una situazione in cui un input sensoriale di un individuo possa essere causato da qualcosa d'altro rispetto a ci\u00f2 che egli pensa questo causa ci\u00f2 che viene definito \"brain in a bath\", ossia la possibilit\u00e0 teorica di stimolare elettricamente, in modo controllato, un cervello umano, in modo da fargli esperire sensazioni non corrispondenti al suo stato fisico \"reale\".\nAntirealismo nella Scienza.\nNella filosofia della scienza, la posizione antirealista consiste essenzialmente nel proclamare la non-realt\u00e0 di enti non osservabili come l'elettrone o il DNA, che non sono sperimentabili con i sensi umani. Un'importante posizione antirealista nella filosofia della scienza \u00e8 lo strumentalismo, che sostiene una visione puramente agnostica nei confronti dell'esistenza di enti inosservabili: enti inosservabili X servono semplicemente come strumento per aiutare nel successo la teoria Y. Non abbiamo bisogno di determinare l'esistenza o la non esistenza di X. Alcuni epistemologi antirealisti, tuttavia, negano questa possibilit\u00e0.\nAntirealismo nell'Arte.\nIn filosofia dell'arte i termini \"antirealismo\" e \"antirealista\" possono essere usati in uno dei sensi descritti sopra, ma spesso indicano genericamente posizioni contrastanti col realismo, in qualsiasi senso quest'ultimo sia inteso. Cos\u00ec il surrealismo nell'arte visuale \u00e8 spesso presentato come una tendenza antirealista."}
{"id": "1402574", "revid": "205250", "url": "https://it.wikipedia.org/wiki?curid=1402574", "title": "Nicoletta Spagnoli", "text": "Biografia.\nConseguita una laurea in Farmacia trascorre un periodo di studio negli Stati Uniti dove le viene offerto un Dottorato di Ricerca, che tuttavia rifiuta quando nel 1983 viene chiamata dal padre a lavorare nell'azienda di famiglia. Alla morte del padre Lino Spagnoli, nel 1986, assume la guida dell'azienda assieme al fratello Mario, occupandosi delle collezioni e dell'amministrazione. Sotto la sua guida l'azienda d'abbigliamento Luisa Spagnoli espande il proprio mercato e vede crescere il fatturato dai 90 miliardi di lire del 1986 ai 117 milioni di euro del 2006.\nNel 2003 vince il premio di imprenditore dell'anno Ernst &amp; Young per la categoria \"Communications\", nel 2007 il Presidente della Repubblica Giorgio Napolitano le conferisce il titolo di Cavaliere del Lavoro.\nAl 2015 \u00e8 membro del comitato esecutivo dell'Aspen Institute."}
{"id": "1402581", "revid": "599013", "url": "https://it.wikipedia.org/wiki?curid=1402581", "title": "Polemone I del Ponto", "text": "Storia.\nA fianco di Marco Antonio.\nSecondo Appiano di Alessandria, nel 39 a.C. Polemone era re di una parte della Cilicia, prima delle campagne di Marco Antonio contro i Parti. Due anni pi\u00f9 tardi potrebbe essere diventato re del vicino Ponto, forse come ricompensa per aver servito il generale romano. Fu nuovamente a fianco di Antonio nel 36 a.C., quando prese parte alla nuova campagna in Armenia contro re Artavasde I di Media Atropatene) In seguito a questi eventi ricevette in dono l'Armenia Minore (nel 35 a.C.).\nAlleato di Augusto.\nNel 25 a.C. Polemone ricevette da Augusto un nuovo attestato di stima quale alleato ed amico del popolo romano. Fu solo in seguito alla morte di Asandro del 17 a.C. (re del Bosforo Cimmerio, sulla sponda opposta del Mar Nero), che nei territori dell'attuale Russia meridionale seguirono disordini, tanto da preoccupare la stessa Roma, che voleva tenere lontane le vicine trib\u00f9 di Sciti o Sarmati.\nMarco Vipsanio Agrippa fu costretto a far intervenire nelle vicende interne del regno del Bosforo Cimmerio l'alleato Polemone. Il regno del Bosforo oppose una tenace resistenza per i due anni successivi, ma quando Agrippa arriv\u00f2 con la flotta a Sinope, minacciando di scendere in campo contro di loro (nel 14 a.C.), gli insorti si arresero ed Agrippa pot\u00e9 affidare a Polemone I il nuovo regno. Polemone sposava, quindi, la vedova di Asandro, Dinamide, ma il matrimonio tra i due risult\u00f2 assai infelice. Entrambi erano personalit\u00e0 forti, ed ognuno dei due voleva comandare.\nSposa Dinamide.\nSi separarono dopo un paio d'anni nel 12-11 a.C. e la regina Dinamide fu costretta a rifugiarsi, presso una trib\u00f9 sarmatica governata da un certo Aspurgo, del quale ella riusc\u00ec ad assicurarsi l'aiuto, concedendogli la propria mano, con la prospettiva del trono del Bosforo. Grazie alla sua collaborazione riusc\u00ec ad organizzare una rivolta contro Polemone I, che si trascin\u00f2 per diversi anni. Nonostante molte vittorie Polemone non riusc\u00ec, per\u00f2, a reprimere la rivolta e nell'8 a.C., dopo tanti anni di guerre, Polemone veniva assassinato. Dinamide aveva vinto.\nEredit\u00e0 di un trono.\nAugusto, preso in quel periodo da numerosi problemi, anche in seguito alla morte del figliastro Druso (avvenuta nel 9 a.C.), di cui si vociferava fosse suo figlio naturale, prefer\u00ec lasciare a Dinamide il potere, non al figlio di Polemone I, Zenone, avuto dalla regina Pitodorida, ma troppo giovane, il quale divenne a sua volta re d'Armenia con il nome di Artaxias III d'Armenia, nel 18.\nDunamide ricompens\u00f2 la fiducia di Augusto, mantenendosi fedele amica di Roma fino alla sua morte, avvenuta nel 7-8."}
{"id": "1402583", "revid": "146644", "url": "https://it.wikipedia.org/wiki?curid=1402583", "title": "Autoambulanza", "text": ""}
{"id": "1402584", "revid": "74801", "url": "https://it.wikipedia.org/wiki?curid=1402584", "title": "Janet Stancomb-Wills", "text": "Prima donna sindaco della citt\u00e0 di Ramsgate nel Kent, \u00e8 divenuta famosa per la sua filantropia.\nFiglia maggiore di George Perkins Stancomb e Catherine Janet Lobb, alla morte del padre e del fratello maggiore viene adottata insieme alla sorella Yda Emily Margaretha Stancomb da Sir William Henry Wills. Le due sorelle cambiano ufficialmente cognome in Stancomb-Wills."}
{"id": "1402587", "revid": "1987129", "url": "https://it.wikipedia.org/wiki?curid=1402587", "title": "Castello di Rezzanello", "text": "Il castello di Rezzanello \u00e8 un castello posto nell'omonima frazione del comune italiano di Gazzola, in provincia di Piacenza. \nL'edificio si trova sulle pendici del monte Bissago, sulla sponda destra del torrente Luretta, a breve distanza dalle ultime propaggini collinari della val Luretta.\nStoria.\nLa presenza del castello viene citato per la prima volta in una pergamena risalente al 1001, con la quale il vescovo-conte di Piacenza Sigerico, il quale aveva contribuito in maniera sostanziale alla costruzione della basilica di San Savino di Piacenza e del relativo monastero, concesse ai monaci benedettini la \"corte chiamata Regiano con tutte le pertinenze e la met\u00e0 del castello di Monte Bissago\". Delle due corti citate nella pergamena, \"Regiano\" viene identificata con \"Rezzanello\", mentre del castello di monte Bissago non \u00e8 rimasta traccia.\nNel 1212, nell'ambito delle lotte tra guelfi e ghibellini, il castello, cos\u00ec come altre fortificazioni situate all'esterno della citt\u00e0 di Piacenza, ospit\u00f2 la fazione guelfa fuoriuscita dalla citt\u00e0 a seguito della minaccia dell'assedio ghibellino, la cui fazione godeva dell'appoggio della famiglia Visconti. Dopo aver perso, nell'agosto 1213 una prima battaglia, combattutasi alle porte della citt\u00e0, nelle vicinanze dell'ospedale di Sant'Antonio, nella quale i guelfi scontarono il mancato appoggio di truppe parmensi, il castello fu teatro di un secondo scontro, culminato nella resa alle truppe milanesi. Nel XIX secolo, furono ritrovati in zone limitrofe al castello diversi resti umani ed equini, nonch\u00e9 parti di armi da taglio e armature, probabilmente risalenti alla battaglia.\nNel 1357 il monastero concesse il castello a Gabriello Boccapiccina, tuttavia il prezzo pattuito venne giudicato non consono da parte del papa, dando il via ad una vertenza che si concluse con la concessione del castello al Boccapiccina per 10 anni dietro pagamento annuale di un canone. Dopo la scadenza dell'accordo il castello non rientr\u00f2 nei possessi del monastero, ma pass\u00f2 alla famiglia Chiapponi a seguito di un lascito. Nel 1454 la famiglia, nella persona del dottor Bartolomeo, ottenne l'investitura sul castello e su tutti i terreni annessi da parte del monastero di San Savino, in cambio dell'impegno al potenziamento delle fortificazioni e alla ristrutturazione di diversi stabili posti sia all'interno sia all'esterno delle mura difensive.\nDurante la parte finale del XVI secolo, a seguito della profonda riorganizzazione a cui fu soggetto l'ordine dei Benedettini, il castello, insieme agli altri beni del monastero di San Savino, entr\u00f2 nelle propriet\u00e0 dei monaci Gerolamini, i quali, nel 1580, lo cedettero al Venerabile Collegio Inglese di Roma. La famiglia Chiapponi, tuttavia, riusc\u00ec a mantenere il possesso del feudo fino all'estinzione del ramo famigliare, avvenuta nel 1796, anno in cui ad essi subentr\u00f2 la famiglia Scotti di San Giorgio. Gli Scotti, poco dopo aver ottenuto il castello, avviarono una dura contesa con il collegio romano che, infine, cedette la propriet\u00e0 del castello a seguito del pagamento di un ingente risarcimento.\nDopo essersi assicurati il possesso della costruzione, gli Scotti decisero la trasformazione dell'edificio in dimora signorile, realizzando importanti lavori di ristrutturazione e modifica. Nel 1898, dopo che l'ultimo erede della famiglia Scotti aveva sperperato buona parte delle ricchezze famigliari, il castello fu venduto ai fratelli Antonio e Francesco Lombardi, che mantennero la propriet\u00e0 fino al 1905 quando il maniero fu ceduto ai fratelli Corrado e Giuseppe Manfredi; l'ingegner Giuseppe Manfredi affid\u00f2 il restauro all'architetto Camillo Guidotti, che, in precedenza, aveva curato il restauro del duomo di Piacenza. Gli interventi di restauro realizzato dall'architetto Guidotti, realizzati secondo lo stile tardo-romanico in voga al momento, furono piuttosto invadenti, alterando l'aspetto originario del complesso, con effetti visibili soprattutto nella fascia sottotetto e sulla sommit\u00e0 delle torri.\nNel 1918 il castello fu comprato dal commendator Bombrini di Genova che mantenne la propriet\u00e0 fino al 1930, anno in cui l'edificio venne acquisito dalla Scoiet\u00e0 Anonima Fides di propriet\u00e0 dei conti Cigala Fulgosi. Nel 1938 l'edificio divent\u00f2 di propriet\u00e0 delle Madri Orsoline di Piacenza che l'acquistarono dal conte Gino Cigala Fulgosi e ne fecero la sede della \"Casa del Divin Cuore\": le suore lo sfruttarono con l'organizzazione di convegni di ambito religioso e per la villeggiatura estiva, in collaborazione con diverse parrocchie limitrofe, l'Azione Cattolica e altri movimenti di stampo cristiano.\nNell'aprile 1941 il castello, dopo essere stato sottoposto ad alcuni lavori tra cui la realizzazione di una recinzione con reti metalliche e filo spinato, il castello venne adibito a campo di prigionia per soldati avversari catturati in azioni di guerra, diventando il primo sito della provincia ad essere riadattato a questo scopo, grazie alla sua posizione defilata che lo metteva al riparo da possibili bombardamenti. I primi prigionieri, una ventina di ufficiali inglesi accompagnati dai rispettivi attendenti, vennero condotti al castello il mese successivo; ad essi si aggiunsero in seguito altre unit\u00e0 inglesi, australiane e indiane. Nel maggio 1943 i prigionieri furono trasferiti e sostituiti da un contingente composto da ufficiali inferiori sudafricani, ai quali poi succedettero ufficiali inferiori britannici e, infine, soldati greci, i quali rimasero all'interno del castello fino all'armistizio dell'8 settembre 1943.\nNel 1987 i coniugi Maddalena e Lorenzo Fiorani acquistarono il castello dalle Orsoline, avviando il restauro di diverse parti murarie, nonch\u00e9 sfruttandolo, a partire dal 1996, in ambito culturale e ricreativo con visite guidate, eventi e cerimonie.\nStruttura.\nIl castello presenta una pianta trapezoidale con quattro torri angolari di forma cilindrica, le quali presentano decorazioni in cotto e beccatelli. Le torri sono caratterizzate da una forma slanciata, presentano, alla sommit\u00e0, uno sporto retto da archetti e terminano in un tetto di forma conica. Al centro della struttura \u00e8 presente un vasto cortile interno. Lo stesso tipo di archetti in doppio ordine si ripresenta come decorazione nel sottotetto. Con lo scopo di adeguare il castello alle esigenze abitative sono state aperte numerose finestre, regolarmente distribuite su tutte le facciate.\nAl limitare della conca al cui interno \u00e8 posto il castello si trova un parco esteso per dove sono presenti alberi secolari ed essenze esotiche, due piccolo laghi, uno dei quali dotato di una fontana a spruzzo e tre fonti da cui sgorga acqua ricca di magnesio."}
{"id": "1402593", "revid": "287204", "url": "https://it.wikipedia.org/wiki?curid=1402593", "title": "Ponte dei Tre Archi", "text": "Il ponte dei Tre Archi \u00e8 uno dei maggiori ponti di Venezia, insieme al ponte delle Guglie e dopo i quattro ponti sul Canal Grande (Rialto, Scalzi, Accademia e il Ponte della Costituzione). \u00c8 ubicato nel sestiere di Cannaregio.\nIl ponte dei Tre Archi attraversa il Canale di Cannaregio all'incirca a met\u00e0 della sua lunghezza ed \u00e8 caratterizzato da una struttura a tre arcate, due laterali di piccole dimensioni e una centrale di ampie dimensioni.\nRimasto l'unico esempio di ponte veneziano a tre arcate ha perso il nome originario di \"ponte di San Giobbe\". In passato esistevano sicuramente altri ponti veneziani con questa tipologia: per esempio nel XV secolo era a tre archi anche il ponte di San Lorenzo nel sestiere di Castello, come documentato nel dipinto di Gentile Bellini \"Miracolo della Croce caduta nel canale di San Lorenzo\" esposto presso le Gallerie dell'Accademia.\nSempre in epoca passata il ponte, come tutti i ponti veneziani, era privo delle spallette di protezione e dotato di gradini molto pi\u00f9 lunghi e pi\u00f9 bassi, caratteristiche queste che gli conferivano una particolare eleganza come documentato dalle stampe del periodo.\nFu restaurato verso la fine degli anni settanta del XX secolo."}
{"id": "1402594", "revid": "287204", "url": "https://it.wikipedia.org/wiki?curid=1402594", "title": "Pandolfo III di Salerno", "text": "Biografia.\nEra figlio di Pandolfo V, conte di Teano e principe di Capua.\nFu messo sul trono del principato di Salerno dai cognati del principe Guaimario IV, da loro assassinato in una congiura, con l'aiuto degli amalfitani, il 3 giugno del 1052. Istigato dai suoi stessi \"elettori\", Pandolfo e i suoi scagnozzi si misero alla caccia dei familiari del suo predecessore, che s'erano rifugiati nel Castello di Arechi. Dopo averli scovati e costretti alla resa, uccidendoli o riservando loro il carcere duro, diede inizio alla gestione del potere.\nMa, a causa della sua impopolarit\u00e0, Pandolfo ebbe subito i giorni contati. Infatti il conte Guido, uno dei figli di Guaimario, riuscito per miracolo a sfuggire agli aguzzini, era corso a rifugiarsi dai normanni Umfredo di Puglia e Riccardo d'Aversa; con loro venne pochi giorni dopo sotto le mura di Salerno, e alcuni cittadini aprirono loro le porte della citt\u00e0 nella notte fra l'11 e il 12 giugno.\nPandolfo III e i suoi familiari si rifugiarono a loro volta nel castello, dal quale uscirono dopo aver parlamentato con Guido che, una volta ripreso il controllo della citt\u00e0, aveva promesso loro la salvezza in cambio della loro immediata partenza, e la liberazione di Gisulfo, figlio del predecessore; ma i Normanni, leali a Guaimario IV fin oltre la morte, non furono dello stesso avviso: trucidarono immediatamente Pandolfo insieme a 36 congiurati, tanti quante furono le coltellate trovate sul corpo di Guaimario. Sul trono di Salerno sal\u00ec Gisulfo II."}
{"id": "1402595", "revid": "767487", "url": "https://it.wikipedia.org/wiki?curid=1402595", "title": "Ed Warren", "text": ""}
{"id": "1402597", "revid": "424268", "url": "https://it.wikipedia.org/wiki?curid=1402597", "title": "South African Rugby Union", "text": ""}
{"id": "1402601", "revid": "110157", "url": "https://it.wikipedia.org/wiki?curid=1402601", "title": "Banca CR Firenze", "text": "Banca CR Firenze S.p.A. (nota ai pi\u00f9 con la vecchia denominazione \"Cassa di Risparmio di Firenze\") \u00e8 stato un istituto di credito italiano.\nStoria.\n\u00c8 nata il 30 marzo 1829 grazie all'opera di Cosimo Ridolfi, come \"Cassa di Risparmio di Firenze\". Ai primi del Novecento, ha gi\u00e0 aperto filiali anche fuori della Toscana, ad esempio a Forl\u00ec, in Romagna. Nel corso degli anni Venti, tali filiali forlivesi vengono rilevate dalla Cassa dei Risparmi di Forl\u00ec, allora in espansione.\nNel 1992 ha assunto l'attuale denominazione. Era quotata alla Borsa di Milano nel segmento Midex (CFI.MI, ISIN: IT0004194970).\nA seguito di un'offerta pubblica d'acquisto \u00e8 stata delistata ed \u00e8 entrata a far parte del gruppo Intesa Sanpaolo.\nIl 15 giugno 2015 l'Ente Cassa di Risparmio di Firenze cede il 10,26% rimanente a Intesa Sanpaolo che diventa l'unico azionista.\nIl 25 febbraio 2019 \u00e8 stata definitivamente incorporata nella capogruppo.\nPartecipazioni al 2013.\n\"Dati al 31 dicembre 2013.\"\nPartecipazioni al 2016.\n\"Dati al 31 dicembre 2016\""}
{"id": "1402603", "revid": "1432830", "url": "https://it.wikipedia.org/wiki?curid=1402603", "title": "Rigelo", "text": "Il rigelo \u00e8 un fenomeno fisico, sperimentabile empiricamente, che dimostra come la temperatura di fusione di un solido vari rispetto alla pressione che agisce su di esso.\nPer la dimostrazione di questo fenomeno comunemente viene utilizzato un pezzo di ghiaccio sospeso tra due sostegni sopra il quale viene fatto passare un filo con dei pesi alle estremit\u00e0. La pressione esercitata dal filo causa la fusione del ghiaccio facendo quindi scendere il filo stesso; una volta che il filo si \u00e8 abbassato cessa la pressione l'acqua rigela. In questo modo il filo attraversa il ghiaccio senza romperlo."}
{"id": "1402609", "revid": "287204", "url": "https://it.wikipedia.org/wiki?curid=1402609", "title": "Zeta Cancri", "text": "Zeta Cancri (\u03b6 Cnc / \u03b6 Cancri), conosciuta anche con i nomi tradizionali di Tegmen, Tegmine o Tegmeni, \u00e8 un sistema stellare della costellazione del Cancro. Dista approssimativamente 83 anni luce dalla Terra e ha magnitudine apparente 4,67. Trovandosi vicino all'eclittica, pu\u00f2 essere occultata dalla Luna e, molto pi\u00f9 raramente, da uno dei pianeti.\nIl sistema \u03b6 Cancri \u00e8 composto di due coppie binarie, \u03b6\u00b9 Cancri, ufficialmente denominata Tegmine nel 2016, e \u03b6\u00b2 Cancri, separate da 7,70 secondi d'arco. Queste due coppie orbitano intorno al loro comune centro di massa con un periodo di 1115 anni.\n\u03b6 Cancri pu\u00f2 essere risolta come stella doppia con un piccolo telescopio. Fu osservata come stella doppia per la prima volta nel 1756 da Tobias Mayer. Nel 1781 William Herschel risolse le due componenti di \u03b6\u00b9 Cancri. Fu solo nel 1831 che John Herschel osserv\u00f2 perturbazioni nell'orbita di \u03b6\u00b2 Cancri attorno a \u03b6\u00b9 Cancri. Ci\u00f2 indusse Otto Wilhelm von Struve, nel 1871, a postulare una quarta componente, allora ancora invisibile, orbitante vicino alla componente visibile di \u03b6\u00b2 Cancri. Osservazioni recenti hanno risolto questa quarta componente e hanno indicato la probabile esistenza di una o due ulteriori componenti del sistema stellare.\nLe componenti di \u03b6\u00b9 Cancri sono denominate \u03b6 Cancri A e \u03b6 Cancri B. Entrambe sono stelle di colore giallo-bianco e classificazione spettrale F nella sequenza principale, di magnitudine apparente +5,58 e +5,99 rispettivamente. Le due stelle sono separate (al 2005) da 0.8 secondi di arco ed \u00e8 necessario un potente telescopio per risolverle, ma la loro separazione aumenter\u00e0 fino al 2020. Completano un'orbita ogni 59,3 anni.\nLe componenti di \u03b6\u00b2 Cancri sono denominate \u03b6 Cancri C e \u03b6 Cancri D. \u03b6 Cancri C \u00e8 la pi\u00f9 luminosa delle due, con magnitudine apparente di +6.12. Appare come una stella gialla (classificazione di tipo G0V). \u03b6 Cancri D \u00e8 di magnitudine 10 e appare come una nana rossa, ma potrebbe essere costituita da una coppia ravvicinata di due nane rosse. La separazione fra C and D \u00e8 di circa 0,3 secondi di arco e il loro periodo orbitale \u00e8 di 17 anni."}
{"id": "1402611", "revid": "424268", "url": "https://it.wikipedia.org/wiki?curid=1402611", "title": "Tonga Rugby Football Union", "text": ""}
{"id": "1402613", "revid": "1305772", "url": "https://it.wikipedia.org/wiki?curid=1402613", "title": "Edmond", "text": ""}
{"id": "1402619", "revid": "287204", "url": "https://it.wikipedia.org/wiki?curid=1402619", "title": "Tropiocolotes", "text": "Tropiocolotes \u00e8 un genere di piccoli sauro della famiglia dei Gekkonidae.\nDescrizione.\nSono gechi di piccolissima taglia, molti dei quali non superano i 4\u00a0cm di lunghezza totale. Comunemente noti come \"gechi pigmei\", hanno un corpo allungato e la testa ovale, lunga quasi come il resto del corpo.\nBiologia.\nHanno abitudini notturne e crepuscolari.\nSi nutrono di insetti\nTassonomia.\nSpecie.\nIl genere \"Tropiocolotes\" comprende attualmente 9 specie:"}
{"id": "1402622", "revid": "519091", "url": "https://it.wikipedia.org/wiki?curid=1402622", "title": "Coppa Libertadores 1965", "text": "La Coppa Libertadores 1965 fu la sesta edizione della massima manifestazione sudamericana calcistica per club. L'Independiente vinse la Coppa Libertadores per la seconda volta in questa edizione, battendo il Pe\u00f1arol in finale."}
{"id": "1402628", "revid": "424268", "url": "https://it.wikipedia.org/wiki?curid=1402628", "title": "Unione di rugby dell'Uruguay", "text": ""}
{"id": "1402638", "revid": "124264989", "url": "https://it.wikipedia.org/wiki?curid=1402638", "title": "Yoshihiro Togashi", "text": "Biografia.\nTogashi debutt\u00f2 nel mondo dei manga nel 1988 con la storia \"Tonda Birthday Present\". A 21 anni vinse il 34\u00ba premio Tezuka, un'onorificenza riservata alle opere pi\u00f9 promettenti di artisti emergenti, con la storia \"Buttobi Straight\". Togashi \u00e8 sposato con un'altra celebre \"mangaka\", Naoko Takeuchi (autrice del famosissimo manga \"Sailor Moon\"), da cui ha avuto due figli, il primo nel 2001, mentre il secondo \u00e8 stato annunciato da lui stesso nella consueta nota finale degli autori nel 27\u00b0 volume di \"Hunter \u00d7 Hunter\", uscito il 25 dicembre 2009.\nProblemi di salute non specificati lo hanno costretto ad interrompere il lavoro su \"Hunter \u00d7 Hunter\" da febbraio 2006 a ottobre 2007, tuttavia poco dopo ha interrotto di nuovo il suo lavoro, il 12 dicembre 2007. C'\u00e8 stato in seguito un breve periodo di pubblicazione di nuovi capitoli tra l'8 marzo e il 9 maggio 2008. L'opera di Togashi ha ripreso ad essere pubblicata il 3 ottobre 2008. Dal 1\u00ba dicembre 2008, Togashi ha nuovamente interrotto la pubblicazione di \"Hunter \u00d7 Hunter\", senza dare informazioni sul motivo di questa ennesima pausa. La pubblicazione \u00e8 poi ripresa il 4 gennaio 2010 per essere nuovamente interrotta nel maggio 2010. Dopo oltre un anno di fermo, l'autore ha ripreso a disegnare nell'agosto 2011 interrompendo nuovamente a tempo indeterminato la serie a marzo 2012. Mentre il 2 giugno 2014 \u00e8 ripresa la pubblicazione dell'opera sulla rivista giapponese Weekly Shonen Jump, come annunciato ufficialmente. Comunque gli stop non sono finiti, infatti, il manga di Hunter \u00d7 Hunter si riprende una pausa a fine luglio inizio agosto 2014 e inizialmente avrebbe dovuto ricominciare a settembre 2014, ma la rivista Weekly Sh\u014dnen Jump ha annunciato che la data di ripresa del manga era incerta.\nIl 26 maggio 2017 viene confermata la ripresa del manga su Weekly Sh\u014dnen Jump prevista per il 26 giugno 2017 e due mesi dopo il ritorno in pausa dal 30 agosto 2017. L'ultima ripresa \u00e8 stata annunciata il 29 novembre 2017 e prevede l'uscita del prossimo capitolo nel numero del 29 gennaio 2018 della medesima rivista.\nPurtroppo per\u00f2 per gli amanti della serie l'opera da poco ripresa a gennaio 2018 torner\u00e0 in pausa a partire dal volume 19 della rivista Shonen Jump, la quale neanche questa volta \u00e8 riuscita a fornire informazioni relative alla durata di questa nuova pausa.\nA novembre 2021, il manga ha raggiunto la cifra di 1000 giorni senza la pubblicazione di un nuovo capitolo."}
{"id": "1402642", "revid": "424268", "url": "https://it.wikipedia.org/wiki?curid=1402642", "title": "Zimbabwe Rugby Union", "text": ""}
{"id": "1402643", "revid": "1543377", "url": "https://it.wikipedia.org/wiki?curid=1402643", "title": "Autofonia", "text": "Lautofonia \u00e8 una sensazione uditiva in cui chi parla percepisce nelle orecchie la propria voce o i suoni che provengono dal proprio corpo, come rumori respiratori oppure arteriosi, con una risonanza esaltata.\n\u00c8 composta da due termini derivati dal greco antico \"\u03b1\u1f50\u03c4\u03cc\u03c2\" \"stessa\" e \"\u03d5\u03c9\u03bd\u03af\u03b1\" \"voce\".\nGeneralmente si ha in presenza di malattie dell'orecchio medio, in particolare nel caso di tuba beante, che pu\u00f2 essere trattata con buoni risultati mediante una legatura endoscopica.\nAltre cause possono essere:"}
{"id": "1402644", "revid": "56136", "url": "https://it.wikipedia.org/wiki?curid=1402644", "title": "Wireless sensor networks", "text": ""}
{"id": "1402647", "revid": "4175", "url": "https://it.wikipedia.org/wiki?curid=1402647", "title": "Federazione rugby XV dell'Italia", "text": ""}
{"id": "1402651", "revid": "125078035", "url": "https://it.wikipedia.org/wiki?curid=1402651", "title": "Wireless sensor network", "text": "Con il termine Wireless Sensor Network (o WSN) si indica una determinata tipologia di rete informatica che, caratterizzata da una architettura distribuita, \u00e8 realizzata da un insieme di dispositivi elettronici autonomi in grado di prelevare dati dall'ambiente circostante e di comunicare tra loro.\nDescrizione.\nI recenti progressi tecnologici nei sistemi microelettromeccanici (MEMS, micro electro mechanical system), nelle comunicazioni wireless e nell'elettronica digitale hanno permesso lo sviluppo di piccoli apparecchi a bassa potenza dai costi contenuti, multifunzionali e capaci di comunicare tra loro tramite tecnologia wireless a raggio limitato. Questi piccoli apparecchi, chiamati nodi sensori, sensor node (in inglese) o mote (principalmente nell'America settentrionale), sono formati da componenti in grado di rilevare grandezze fisiche (sensori di posizione, temperatura, umidit\u00e0 ecc.), di elaborare dati e di comunicare tra loro. Un sensore \u00e8 comunemente definito come un particolare trasduttore che si trova in diretta interazione con il sistema misurato.\nUna rete di sensori (sensor network in inglese) \u00e8 costituita da un insieme di sensori disposti in prossimit\u00e0 oppure all'interno del fenomeno da osservare. Questi piccoli dispositivi sono prodotti e distribuiti in massa, hanno un costo di produzione trascurabile e sono caratterizzati da dimensioni e pesi molto ridotti. Ogni sensore ha una riserva d'energia limitata e non rinnovabile e, una volta messo in opera, deve lavorare autonomamente; per questo motivo tali dispositivi devono mantenere costantemente i consumi molto bassi, in modo da avere un maggior ciclo di vita. Per ottenere la maggior quantit\u00e0 possibile di dati occorre effettuare una massiccia distribuzione di sensori (nell'ordine delle migliaia o decine di migliaia) in modo da avere un'alta densit\u00e0 (fino a 20 nodi/m3) e far s\u00ec che i nodi siano tutti vicini tra loro, condizione necessaria affinch\u00e9 possano comunicare. Una delle pi\u00f9 comuni applicazioni in cui \u00e8 possibile far uso di una rete di sensori consiste nel monitoraggio di ambienti fisici come il traffico in una grande citt\u00e0 oppure dati rilevati da un'area disastrata da un terremoto.\nI nodi sensore all'interno di una rete hanno la possibilit\u00e0 di collaborare tra loro dal momento che sono provvisti di un processore on-board; grazie a quest'ultimo, ciascun nodo, invece di inviare dati \"grezzi\" ai nodi responsabili della raccolta dei dati, pu\u00f2 effettuare delle semplici elaborazioni e trasmettere solo i dati richiesti e gi\u00e0 elaborati.\nLa comunicazione, realizzata tramite tecnologia wireless a corto raggio, \u00e8 solitamente di tipo asimmetrico in quanto i nodi comuni inviano le informazioni raccolte ad uno o pi\u00f9 nodi speciali della rete, detti nodi \"sink\", i quali hanno lo scopo di raccogliere i dati e trasmetterli tipicamente ad un server o ad un calcolatore. Una comunicazione pu\u00f2 avvenire autonomamente da parte del nodo quando si verifica un dato evento, o pu\u00f2 venire indotta dal nodo sink tramite l'invio di una \"query\" verso i nodi interessati.\nLe reti di sensori possono essere utilizzate in numerose applicazioni; tuttavia la realizzazione di queste ultime richiede l'uso di tecniche utilizzate anche nelle\" reti wireless ad hoc\". Sfortunatamente, molti degli algoritmi usati nelle reti ad hoc non sono compatibili con i requisiti di questo tipo di reti.\nI principali motivi derivano dal fatto che:\nPer questo motivo, questa tipologia di rete necessita di algoritmi pensati e realizzati in maniera specifica per gestire la comunicazione e l'instradamento dei dati.\nLe reti di sensori possono migliorare in modo significativo la qualit\u00e0 delle informazioni: ad esempio possono garantire una elevata fedelt\u00e0, possono fornire informazioni in tempo reale anche da ambienti ostili e possono ridurre i costi di trasmissione delle stesse informazioni.\nQuindi, assumiamo che le reti di sensori possono essere utilizzate su un'ampia schiera di applicazioni che vanno da quella militare a quella scientifica, industriale, medica e domestica. Lo scopo fondamentale di una rete di sensori \u00e8 di produrre su un periodo esteso di tempo, una informazione globale significativa ottenuta da una serie di dati locali provenienti dai singoli sensori. \u00c8 importante notare che la rete deve essere realizzata in modo da garantirne l'integrit\u00e0 per un periodo di tempo che sia il pi\u00f9 lungo possibile, allo scopo di ottenere informazioni accurate anche in caso di attacco alla rete da parte di organi esterni o di cedimenti hardware.\nIl fatto che un singolo sensore sia dotato di una piccola quantit\u00e0 di energia non deve impedirgli di inviare le informazioni elaborate, che verranno raccolte e unite alle informazioni provenienti dagli altri sensori. Un'importante via da seguire consiste nel rilevare il maggior quantitativo possibile di dati locali, evitando la trasmissione dei dati inefficienti attraverso la rete. Ci sono diverse possibili tecniche che possono essere usate per connettere la rete con l'esterno, in particolare per trasmettere le informazioni che essa raccoglie. Nelle nostre reti sensoriali assumiamo che ci siano entit\u00e0 speciali chiamate nodi sink, che agisce come nodi gateway, a lungo raggio d'azione e distribuiti accanto ai sensori.\nUn utente specifica al nodo sink di quali informazioni ha bisogno. Il sink genera una interrogazione che viene poi immessa nella rete. Una o pi\u00f9 risposte sono rinviate indietro al sink il quale riunisce ed elabora queste risposte prima di fornire il risultato finale all'utente. Le reti di sensori sono modellate come dei database distribuiti. Il recupero di informazioni \u00e8 effettuato tramite un linguaggio simile ad SQL. Il flusso delle informazioni dipende dal meccanismo di elaborazione interno al database. La cosa pi\u00f9 semplice sarebbe quella di lasciare al nodo sink il compito di collezionare tutte le informazioni da ciascun nodo sensore e quello dell'elaborazione dei dati.\nQuesto cosa \u00e8 per\u00f2 impraticabile per diversi motivi:\nQuindi, non dobbiamo modellare una rete di sensori come un database distribuito dove tutti i nodi sono passivi, ma come un insieme distribuito di nodi che collaborano tra loro e dove ciascuno ha capacit\u00e0 attive programmabili. Questo permette a tutti i nodi di coordinarsi l'uno con l'altro per eseguire un task assegnato. In questo modo i nodi sensore diventano attivi e autonomi.\nI nodi sensore sono sparpagliati in un'area chiamata area di sensing. Ciascun nodo, all'interno di questa area, ha la capacit\u00e0 di accumulare e di instradare i dati fino al nodo sink e quindi all'utente finale. Il nodo sink consiste in un'antenna capace di illuminare tutto il dominio occupato dai nodi sensori ovvero l'area di sensing. La posizione dei nodi all'interno della rete non deve essere predeterminata in quanto questo consente di utilizzare questa tecnologia in posti difficilmente accessibili o in operazioni di soccorso in luoghi disastrati per i quali \u00e8 necessaria una disposizione random dei nodi.\nCi\u00f2 significa che gli algoritmi e i protocolli utilizzati nelle reti di sensori devono possedere capacit\u00e0 auto organizzative. I sensori, conoscendo le caratteristiche di trasmissione del sink, e sfruttando il suo segnale di illuminazione (che possono, o meno, sentire), possono effettuare un autoapprendimento di posizione, permettendo quindi la distribuzione random di questi nella rete. L'autoapprendimento di posizione dei sensori \u00e8 quindi una delle caratteristiche pi\u00f9 importanti di questi e, vista la scarsa quantit\u00e0 di energia di cui \u00e8 dotato un sensore, si deve cercare di ottimizzare al meglio gli algoritmi che permettono ad un sensore di conoscere la propria posizione, abbassando il suo tempo di apprendimento, ovvero cercare di minimizzare il tempo in cui un sensore deve stare sveglio ed il numero di volte in cui esso si deve svegliare.\nCampi di applicazione.\nUna rete di sensori pu\u00f2 essere vista come un insieme di sensori di diverso tipo capaci di rilevare grandezze come temperatura, umidit\u00e0, pressione, luce, ma anche capaci di rilevare il movimento di veicoli, la composizione del terreno, livello di rumore e molte altre cose.\n\u00c8 possibile classificare le applicazioni in cui si possono usare le reti di sensori in militari, ambientali, sanitarie, casalinghe e commerciali.\nApplicazioni militari.\nLa facilit\u00e0 e rapidit\u00e0 di distribuzione, l'auto-organizzazione e la tolleranza ai guasti fanno di una rete di sensori una tecnica promettente per applicazioni militari.\nPoich\u00e9 una rete di sensori \u00e8 basata su una disposizione densa di nodi monouso ed a basso costo, la distruzione di alcuni nodi da parte del nemico non danneggia le operazioni militari come potrebbe accadere con la distruzione dei sensori tradizionali. Le possibili applicazioni vanno dal monitoraggio di forze alleate, equipaggiamenti e munizioni alla sorveglianza del campo di battaglia. Sempre nel campo militare, \u00e8 possibile usare una rete di sensori per effettuare il riconoscimento di nemici, la stima dei danni di una battaglia oppure il riconoscimento del tipo di attacco (nucleare, biologico o chimico).\nApplicazioni ambientali.\nIn questo ambito, le reti di sensori potrebbero essere usate per alcune applicazioni che riguardano, ad esempio, il monitoraggio del movimento di uccelli, piccoli animali, insetti.\n\u00c8 possibile anche effettuare il monitoraggio di una foresta e rilevare prontamente eventuali incendi. Negli Stati Uniti \u00e8 stato messo a punto un sistema per la previsione e rilevazione di inondazioni. Il sistema \u00e8 formato da molti sensori in grado di rilevare la quantit\u00e0 di pioggia caduta, il livello dell'acqua di un fiume e condizioni climatiche come ad esempio temperatura, l'umidit\u00e0 etc...\nLe reti di sensori possono essere utilizzate anche nell'agricoltura di precisione. Tra gli obiettivi che \u00e8 possibile raggiungere c'\u00e8 quello di monitorare il livello dei pesticidi nell'acqua, il livello di erosione del terreno e il grado di inquinamento dell'aria. Il tutto effettuato in tempo reale. Altra applicazione \u00e8 quella del monitoraggio dell'habitat di animali, e lo studio del loro comportamento.\nSempre nel settore ambientale, le reti di sensori possono essere di interesse per studiare gli spostamenti ed il dinamismo all'interno dei ghiacciai. A tal proposito i sensori vengono distribuiti all'interno del ghiaccio a profondit\u00e0 differenti. I sensori sono capaci di rilevare temperatura e pressione comunicando con una stazione base posizionata in cima al ghiacciaio che provveder\u00e0 al trasferimento di questi a chi di competenza.\nApplicazioni medico-sanitarie.\nGli utilizzi delle reti di sensori in questo campo sono rivolte a fornire un'interfaccia per le persone affette da handicap, al monitoraggio di dati fisiologici (riguardanti l'uomo), all'amministrazione ospedaliera sia essa relativa ai pazienti che ai medici (per una facile rintracciabilit\u00e0). Inoltre \u00e8 anche possibile usare i sensori per l'identificazione di allergie.\nApplicazioni domestiche.\nUn esempio di utilizzo di una rete di sensori in ambito domestico \u00e8 l'automazione della casa che consiste nell'inserire sensori nel forno, aspirapolvere, refrigeratore, videoregistratore etc... Questi nodi, inseriti negli elettrodomestici, possono interagire l'uno con l'altro e anche con reti esterne tramite l'utilizzo di internet o del satellite permettendo la gestione anche da distanze remote.\nL'ambiente domestico viene ad assumere cos\u00ec le stesse caratteristiche di un piccolo centro fornito di una rete in grado di mettere in comunicazione tra loro tutti i vari strumenti di cui l'ambiente \u00e8 composto.\nApplicazioni commerciali.\nIn questo ambito, i sensori potrebbero essere usati per le seguenti applicazioni:\nApplicazioni energetiche.\nIl monitoraggio del consumo energetico di ogni sistema, con l'impiego della WSN, migliora l'efficienza energetica nelle fabbriche, uffici, residenze/abitazioni.\nProgettare una rete di sensori.\nLa progettazione di una rete di sensori \u00e8 influenzata da molti fattori che non solo sono necessari per la progettazione della rete, ma influenzano a loro volta la scelta degli algoritmi utilizzati nella rete stessa. Questi fattori sono:\nTolleranza ai guasti.\nNella rete di sensori c'\u00e8 la possibilit\u00e0 che alcuni nodi della rete siano affetti da malfunzionamenti o guasti le cui cause possono essere danni fisici, interferenze o batterie scariche. La tolleranza ai guasti \u00e8 la capacit\u00e0 di far funzionare una rete di sensori anche in caso di malfunzionamento da parte di alcuni nodi.\nLa \"tolleranza ai guasti\" (o affidabilit\u00e0) di un nodo formula_1 \u00e8 modellata tramite una distribuzione di Poisson ed \u00e8 vista come la probabilit\u00e0 di non avere malfunzionamenti nell'intervallo formula_2:\nformula_3\nDove formula_4 \u00e8 il tasso di fallimento del nodo sensore formula_1.\nI protocolli e gli algoritmi possono essere progettati in modo da garantire il livello di tolleranza ai guasti richiesto dalla rete. Il livello di tolleranza dipende fortemente dall'applicazione in cui viene utilizzata la rete di sensori (uso militare, domestico, commerciale, etc...).\nScalabilit\u00e0.\nIl sistema deve essere in grado di funzionare anche all'aumentare del numero di nodi (che possono andare da un basso numero di unit\u00e0, fino ad arrivare a qualche milione di sensori). La scalabilit\u00e0 pu\u00f2 essere ottenuta anche sfruttando la natura densa delle reti di sensori.\nLa densit\u00e0 di nodi in una rete di sensori risulta \"application dependent\" e pu\u00f2 variare da pochi a centinaia di nodi in una regione di diametro minore di 10m. La densit\u00e0, cio\u00e8 il numero di nodi presenti all'interno del raggio di trasmissione di un nodo, pu\u00f2 essere calcolata nel seguente modo:\nformula_6\ndove formula_7 \u00e8 il numero di nodi sparpagliati in una regione di area formula_8 ed formula_9 \u00e8 il raggio di trasmissione di un nodo.\nCosti di produzione.\nPoich\u00e9 una rete di sensori \u00e8 formata da un grande numero di nodi, il costo di un singolo nodo \u00e8 molto importante. Se il costo della rete \u00e8 maggiore rispetto all'utilizzo dei sensori tradizionali allora l'uso di una rete di sensori non \u00e8 giustificabile.\nIl costo di un nodo sensore dovrebbe perci\u00f2 essere abbastanza basso (minore di 1 euro). Questo \u00e8 un obbiettivo non molto facile da raggiungere in quanto attualmente solo il prezzo di una radio bluetooth (che \u00e8 considerato un apparecchio economico), \u00e8 almeno 10 volte superiore al prezzo indicato. Un nodo ha anche altre unit\u00e0 come un processore o un campionatore; inoltre in alcune applicazioni pu\u00f2 essere necessario equipaggiare un nodo con un sistema di posizionamento globale (GPS). Tutte queste cose portano ad un incremento del costo di un sensore.\nAmbiente operativo.\nI sensori sono disposti molto vicino o addirittura all'interno del fenomeno da osservare. Perci\u00f2, spesso, si trovano a lavorare in zone geografiche remote (es: all'interno di un macchinario, in fondo all'oceano, sulla superficie dell'oceano durante un tornado, in una zona biologicamente o chimicamente contaminata, in un campo di battaglia etc..) e senza la supervisione dell'uomo.\nTutto ci\u00f2 d\u00e0 un'idea delle condizioni sotto le quali i sensori devono essere capaci di funzionare (devono sopportare alte pressioni se lavorano in fondo all'oceano, alte o basse temperature etc..).\nTopologia della rete.\nUn gran numero di nodi sono disposti l'uno accanto all'altro a volte anche con un'alta densit\u00e0. Questo richiede un'attenta attivit\u00e0 per il mantenimento della topologia.\nIl mantenimento e il cambiamento della topologia pu\u00f2 essere diviso in tre fasi:\nVincoli hardware.\nUn nodo sensore \u00e8 composto da quattro unit\u00e0 base:\nQueste quattro componenti sono quelle basilari per un nodo sensore.\nMezzo di trasmissione.\nIn una rete di sensori multihop i nodi possono interagire tra loro tramite un mezzo di comunicazione wireless. \u00c8 quindi possibile utilizzare onde radio. Una possibilit\u00e0 \u00e8 quella di usare bande ISM (industrial, scientific and medical), cio\u00e8 un gruppo predefinito di bande che in molti paesi sono utilizzabili liberamente. La maggior parte dei sensori attualmente in commercio fanno uso di un circuito RF.\nUn altro possibile modo per far comunicare i nodi \u00e8 tramite gli infrarossi. La comunicazione con gli infrarossi non richiede permessi o licenze e protetta da interferenze. I transceiver basati sugli infrarossi sono economici e facili da costruire. Il problema maggiore che si ha nell'uso degli infrarossi \u00e8 la necessit\u00e0 di avere una \"line-of-sight\" diretta tra il trasmettitore ed il ricevitore. Questo rende gli infrarossi di difficile utilizzo nelle reti di sensori dove solitamente i nodi sono disposti in modo random.\nLa scelta del mezzo trasmissivo \u00e8 imposta dall'applicazione. Ad esempio, le applicazioni marine impongono di usare l'acqua come mezzo trasmissivo. \u00c8 quindi necessario usare onde che possano penetrare nell'acqua.\nConsumo energetico.\nUn sensore \u00e8 dotato di una limitata sorgente di energia. Il tempo di vita di un nodo sensore dipende molto dal tempo di vita della batteria. In una rete di sensori ogni nodo ha il ruolo sia di generare che di ricevere dati, perci\u00f2 la scomparsa di alcuni nodi pu\u00f2 portare a significativi cambiamenti topologici che possono richiedere una riorganizzazione della rete e del routing.\n\u00c8 per queste ragioni che molte ricerche si stanno concentrando sulla creazione di protocolli e algoritmi \"power-aware\", cio\u00e8 protocolli che ottimizzano il consumo energetico.\nMentre nelle reti mobili e nelle reti ad hoc il consumo di energia \u00e8 un importante fattore ma non \u00e8 il principale (che risulta invece il soddisfacimento della QoS, cio\u00e8 della qualit\u00e0 del servizio), nelle reti di sensori il consumo di energia \u00e8 la principale metrica per valutare le prestazioni: questo perch\u00e9 nelle altre reti \u00e8 possibile ricaricare o sostituire le batterie dei nodi mentre nelle WSN ci\u00f2 potrebbe non essere possibile.\nIl consumo di energia in un nodo sensore \u00e8 essenzialmente dovuto alle tre principali attivit\u00e0 svolte dal nodo:\nProtocolli di comunicazione.\nI requisiti menzionati in precedenza impongono dei vincoli molto stringenti sulla tipologia di protocolli di rete da adottare nelle WSN. Le tecnologie wireless a corto raggio costituiscono un requisito imprescindibile, visto il ridotto budget energetico a disposizione di ciascun nodo. Tuttavia, realizzare una rete wireless di comunicazione multi-hop, che sia robusta ai guasti ed in grado di auto-configurarsi anche in ambienti ostili, rappresenta una sfida tecnologica notevole, che ha richiesto (e tuttora richiede) l'impegno di molteplici enti di standardizzazione, quali ad esempio IEEE ed IETF. In ambito IEEE, la tecnologia IEEE 802.15.4 rappresenta un punto fermo nello sviluppo dei livelli MAC e PHY di una WSN, poich\u00e9 in grado di fornire bitrate sino a 250 kbps e di abilitare l'uso di topologie multi-hop, in modo energeticamente efficiente. I livelli superiori dello stack possono essere invece implementati seguendo la specifica ZigBee e le pi\u00f9 recenti proposte emerse in ambito IETF per le cosiddette \"low power lossy network\"."}
{"id": "1402661", "revid": "775372", "url": "https://it.wikipedia.org/wiki?curid=1402661", "title": "Giano Accame", "text": "Biografia.\nNato in Germania, ma originario e cresciuto a Loano (SV), il 25 aprile 1945 si arruol\u00f2 nella Marina Nazionale Repubblicana della Repubblica sociale italiana, venendo arrestato la sera stessa. Come dichiar\u00f2 lui stesso in un'intervista a Claudio Sabelli Fioretti, riusc\u00ec a scappare grazie alla benevola neutralit\u00e0 dei partigiani e si dedic\u00f2 alla politica: nel 1965 fu relatore al convegno dell'Hotel Parco dei Principi sulla guerra rivoluzionaria.\nFino al 1968 fu dirigente del Movimento Sociale Italiano, uscendone dopo la presa di posizione del partito contro la contestazione giovanile. \u00c8 stato inviato speciale di vari quotidiani, stretto collaboratore del politico repubblicano Randolfo Pacciardi nell'effimera esperienza dell'Unione Democratica per la Nuova Repubblica, anticipatrice, durante gli anni Sessanta, del dibattito sulla repubblica presidenziale.\nNella sua carriera \u00e8 stato redattore de \"Il Borghese\", \"Il Settimanale\", \"Il Fiorino\", \"L'Italia settimanale\", collaboratore di numerose riviste tra le quali \"Il Sabato\", \"Lo Stato\", \"Pagine Libere\", \"Letteratura - Tradizione\", \"La Meta Sociale\", \"Area\".\nFu ricercatore per gli \"Annali dell'economia italiana\" (IPSOA) di Epicarmo Corbino e Gaetano Rasi. Tra il 1988 e il 1990 ricopr\u00ec l'incarico di direttore del \"Secolo d'Italia\" e collabor\u00f2 con diversi quotidiani come \"Il Tempo\", \"Lo Specchio\", \"Vita\". Ha diretto la rivista on line \"Passare al Bosco\" fino al giorno della sua morte.\nIntellettuale scomodo.\nGiano Accame \u00e8 considerato, insieme a Piero Buscaroli, Alfredo Cattabiani, Gianfranco De Turris, Fausto Gianfranceschi, Marco Tarchi, Franco Cardini, Stenio Solinas, Marcello Veneziani e Rutilio Sermonti uno degli intellettuali storici della Destra italiana.\nContribu\u00ec alla conoscenza e alla diffusione delle rivoluzionarie idee monetarie ed economiche di Ezra Pound. Considerato un fascista di sinistra, per le posizioni controcorrente \u00e8 stato spesso etichettato come un pensatore \"eretico\", data la sua appartenenza politica. Basti pensare alle critiche avanzate alla politica di Gianfranco Fini quando ancora era leader di AN; \u00e8 stato inoltre stimato anche da una parte della sinistra. &lt;br&gt;\n\u00c8 noto anche per essere stato tra i primi intellettuali italiani della destra postfascista ad assumere posizioni filoisraeliane\nSi adoper\u00f2 per ricucire la spaccatura, operata a suo parere dall'illuminismo e dal comunismo, tra scienza e tradizione, fede e progresso sociale. Negli anni ottanta guard\u00f2 con favore all'ascesa di Craxi, vedendo in lui una personalit\u00e0 coraggiosa in grado di ricondurre a destra i temi del socialismo, unendoli ai sentimenti nazionali della Patria e a quelli religiosi del neo-Concordato con la Chiesa. Particolarmente importanti furono, in tal senso, le riflessioni esposte in \"Socialismo tricolore\", opera del 1983 in cui Accame elogi\u00f2 la capacit\u00e0 di Craxi di emancipare il Partito Socialista Italiano dall'egemonia culturale comunista.\nCitazioni.\n\u00ab \"La politica deve usare argomenti accessibili al grande pubblico, quindi argomenti ormai banalizzati. Mentre il compito dell'intellettuale \u00e8 quello di spingersi oltre, di dire delle novit\u00e0; il compito pi\u00f9 difficile, insomma. Ma la normalit\u00e0 non \u00e8 la vera rivoluzione. La vera rivoluzione \u00e8 il cambiamento\" \u00bb;\n\u00ab\"Sono uno scrittore di destra che ha dovuto conquistare la propria libert\u00e0 faticosamente e giorno per giorno, vincendo pregiudizi, difficolt\u00e0 e tentativi di discriminazione\"\u00bb\n\u00ab\"Il maggior successo repubblicano \u00e8 stato probabilmente l'annuncio, nel gennaio '87, sotto il governo Craxi, del quinto posto raggiunto tra i Paesi industrializzati del mondo, davanti alla Gran Bretagna. Ma ci\u00f2 non cambia la sostanza del problema: la prevalenza dell'economia sulla politica rappresenta una forma di declino.\"[...] \"Craxi \u00e8 stato l'ultimo cavallo di razza della politica prima che si sovrapponesse la sovranit\u00e0 del mercato\"\u00bb.\nArchivio.\nL'archivio di Giano Accame \u00e8 stato donato nel gennaio 2010, dalla signora Rita Delcroix Accame alla Fondazione Ugo Spirito, dove \u00e8 tuttora conservato, per contribuire all'implementazione del progetto \"Archivio delle destre\". La documentazione conservata consta di un fitto carteggio con rilevanti personalit\u00e0 culturali e politiche, nazionali e internazionali, e va dai primi anni Cinquanta al primo decennio del 2000."}
{"id": "1402663", "revid": "110157", "url": "https://it.wikipedia.org/wiki?curid=1402663", "title": "Cane da slitta", "text": "Il cane da slitta \u00e8 un cane addestrato al traino di slitte generalmente su superfici innevate o ghiacciate. Le razze pi\u00f9 utilizzate a questo scopo sono Husky, Groenlandese, Samoiedo o Malamute.\nGli Inuit hanno utilizzato per secoli la slitta trainata da cani come mezzo di locomozione, ma esso \u00e8 stato a poco a poco sostituito dalle pi\u00f9 moderne motoslitte.\nStoria.\nIn Europa si fa risalire l'utilizzo di cani per trainare slitte alla fine dell'anno 1000. Bench\u00e9 poco citata dagli storici questo mezzo di trasporto ha avuto una vasta diffusione sino al XIX secolo, anche a causa della scarsit\u00e0 di cavalli. Ad esempio sino al XVII secolo i regolamenti di polizia di Versailles e di Parigi proibivano il transito di mezzi trainati da cani. Nel 1897, 59 dipartimenti francesi permettevano la circolazione di slitte trainate da cani, mentre in 28 tale pratica era formalmente proibita."}
{"id": "1402664", "revid": "767487", "url": "https://it.wikipedia.org/wiki?curid=1402664", "title": "Problema delle altre menti", "text": "Il problema delle altre menti \u00e8 il problema filosofico di determinare come sappiamo che ci sono menti associate con i corpi che vediamo muoversi intorno a noi. Questo \u00e8 pi\u00f9 specificamente un problema di epistemologia.\nIl problema pu\u00f2 essere meglio espresso suddividendolo in passi successivi:\nConclusione: non possiamo mai sapere che esistono altre menti oltre alla nostra. Questo pu\u00f2 portare alla posizione filosofica conosciuta come solipsismo.\nIn risposta a questo problema ci sono stati differenti approcci. \nSolipsismo.\nI Solipsisti sostengono che non ci sono menti oltre alla nostra e che cercare di provare l'esistenza di un'altra mente \u00e8 un tentativo futile. I proponenti di questa visione argomentano che il mondo al di fuori della nostra mente non pu\u00f2 essere conosciuto e potrebbe addirittura non esistere.\nVisione riduzionista.\nIl punto di vista dei riduzionisti, sostenuto da John McDowell e altri, ha cercato di affrontare le prime due posizioni 1 e 2 (sopra), considerando alcuni modi di espressione (come provare dolore) come privilegiati, che ci permettono un accesso diretto alla mente dell'altro. Cos\u00ec, sebbene essi ammettano il problema della pretesa, cio\u00e8 che in nessun istante possiamo proclamare di avere accesso ad un altro stato mentale, questi stati mentali non sono permanentemente inaccessibili a noi.\nPunto di vista materialista soft.\nAgli argomenti riduzionisti si potrebbe contrapporre una teoria pi\u00f9 biologica (e in qualche modo un punto di vista materialistico). Consideriamo l'occhio e la percezione del colore. I coni foto-sensibili della retina che rispondono alla porzione di spettro elettromagnetico designato come \"rosso\" sono simili in ogni persona testata, cos\u00ec potremmo aspettarci che tutte le persone sperimentino il rosso nello stesso modo. Tuttavia, sappiamo anche che alcune persone hanno perso alcune (o tutte) i coni dell'occhio; questo d\u00e0 luogo alla cecit\u00e0 ai colori e altri disturbi come variazioni visive. Similmente, differenze nella distribuzione dei neuroni e dendriti connessi (tra molte altre potenziali variazioni) possono dare atto a stati mentali differenti per lo stesso stimolo. Cross-culturalmente, quando si ha una parola per rosso, essi concordano con le altre culture nelle quali la lunghezza d'onda della luce si adatta meglio al termine \"rosso\" (la stessa lunghezza d'onda che primariamente eccita i coni che denotano il canale rosso/verde al cervello). Inoltre anche se gli occhi e i cervelli umani possono essere fatti in un tale modo che le lunghezze d'onda siano simili, per ognuno vi possono essere esperienze che divergono. In particolare, uno stimolo esteriore pu\u00f2 dare differenti esperienze allo stesso individuo a seconda dell'occhio che viene usato.\nAlternative.\nPer ultimo, alcune persone vedono il fatto stesso che noi possiamo discutere il problema delle altre menti e confrontarci l'un l'altro in questa paura esistenziale come prova contro il solipsismo. Questi individui sostengono che fondamentalmente tutte le menti sono connesse, noi tutti differiamo nei nostri universi di pensieri ma l'universo sopra di noi \u00e8 costante e ci lega gli uni agli altri. "}
{"id": "1402667", "revid": "110157", "url": "https://it.wikipedia.org/wiki?curid=1402667", "title": "Ponte \u014cnaruto", "text": "Il \u00e8 un ponte sospeso posto sullo stretto di Naruto, collegante l'Isola Awaji con l'Isola Shikoku. Fa parte dell'autostrada che connette K\u014dbe alla citt\u00e0 di Naruto, nella prefettura di Tokushima.\nCompletato nel 1985, la sua campata massima raggiunge una lunghezza di 876 metri. Sebbene sia uno dei ponti sospesi pi\u00f9 lunghi del mondo, \u00e8 sorpassato di gran lunga dal Ponte Akashi-Kaikyo sulla medesima autostrada. Nel 2004 sono transitati sul ponte 6,8 milioni di macchine e camion, dando un transito medio giornaliero di circa 18.600 veicoli."}
{"id": "1402670", "revid": "1154737", "url": "https://it.wikipedia.org/wiki?curid=1402670", "title": "Trucco (Ventimiglia)", "text": "Trucco (\"U Tr\u00fcccu\" in dialetto locale) \u00e8 una frazione del comune di Ventimiglia. La frazione, la cui storia viene fatta risalire al XVII secolo, si trova a 6\u00a0km dal capoluogo comunale, sulla Strada statale 20.\nStoria.\nLa prima menzione del centro \u00e8 del 1655, ma il nome definitivo si attesta solo nel 1861, quando nella Carta topografica del Regno Sardo viene segnalata con il toponimo attuale. Nel catasto del 1655, invece, si registra l'esistenza di \u00abuna terra detta il \"Truco\"\u00bb.\nCollegamenti esterni.\nTrucco, frazione di Ventimiglia"}
{"id": "1402674", "revid": "146644", "url": "https://it.wikipedia.org/wiki?curid=1402674", "title": "Cani da slitta", "text": ""}
{"id": "1402681", "revid": "125298141", "url": "https://it.wikipedia.org/wiki?curid=1402681", "title": "Mariano Jos\u00e9 de Larra", "text": "Nonostante la sua breve vita, \u00e8 considerato, assieme a Jos\u00e9 de Espronceda, Gustavo Adolfo B\u00e9cquer e Rosal\u00eda de Castro, uno dei massimi esponenti del romanticismo spagnolo.\nCritico satirico e letterario, giornalista e scrittore costumbrista, pubblic\u00f2 pi\u00f9 di duecento articoli in soli otto anni, tra cui il pi\u00f9 famoso \u00e8 \"Castellano viejo\", gettando le basi per la saggistica.\nScrisse sotto vari pseudonimi, tra cui Figaro, Duende, Bachiller. Larra rappresent\u00f2 \"il romanticismo democratico in azione\" (Iris M. Zavala). Lontano dal godere di effusioni sentimentali, Figaro pose la Spagna al centro della sua opera critica e satirica. La sua opera deve essere interpretata alla luce del contesto delle Cortes, nate subito dopo il Decennio vergognoso (1823-33) e la prima guerra carlista (1833-40).\nBiografia.\nMariano Jos\u00e9 de Larra nacque il 24 marzo del 1809 a Madrid, in Calle de Segovia, dove si trovava in passato la Casa de la Moneda, nella quale aveva lavorato suo nonno. I suoi genitori erano Mariano de Larra y Langelot e la sua seconda moglie Maria de los Dolores Sanchez de Castro. \nIl padre, medico, si era distinto occupando il posto di medico militare per l'esercito bonapartiano durante la guerra d'indipendenza spagnola per cui nel 1813, quando il piccolo Mariano aveva quattro anni, la sua famiglia dovette lasciare il Paese seguendo il re Giuseppe Bonaparte nell'esilio, prima a Bordeaux e poi a Parigi.\nGrazie all'amnistia promossa da Ferdinando VII, la famiglia pot\u00e9 ritornare in patria nel 1818 e si ristabil\u00ec a Madrid, dove il padre divenne medico personale dell'infante don Francisco de Paula, uno dei fratelli di re Ferdinando. Larra prosegu\u00ec a Madrid gli studi cominciati in Francia, e segu\u00ec suo padre nelle destinazioni che il suo lavoro gli procurava in tutta la Spagna.\nNel 1824 si trasfer\u00ec a Valladolid per studiare all'universit\u00e0. L'anno successivo per\u00f2 ritorn\u00f2 nella capitale. Qui prosegu\u00ec i suoi studi e nel 1827 entr\u00f2 nei Volontari Realisti, corpo paramilitare formato da assolutisti convinti. Cominci\u00f2 a scrivere poesie, soprattutto odi e satire, ma fu il giornalismo satirico a dargli fama. Nel 1828 pubblic\u00f2 una rivista mensile di saggi chiamata \"El duende sat\u00edrico del d\u00eda\", dedicato alla critica della societ\u00e0 del tempo. Larra si firmava allora con lo pseudonimo di Duende. Egli non era un oppositore dell'assolutismo bens\u00ec un giornalista che criticava la societ\u00e0 attraverso la satira.\nFaceva parte del \u201cParnesillo\u201d, gruppo di giovani che si riunivano in un caff\u00e8 di Madrid per discutere ed esprimere le loro opinioni. \nNel dicembre 1828, dopo aver criticato un'altra rivista e aver avuto una discussione col direttore della stessa, \"El duende\" dovette chiudere. Tuttavia, Larra era ormai considerato un rinomato e acuto osservatore della realt\u00e0 sociale e politica.\nNel 1829 si spos\u00f2 con Josefa Wetoret Velasco, ma il matrimonio fall\u00ec finendo con la separazione pochi anni dopo, diventando una delle cause che lo condussero da l\u00ec a poco al suicidio. Ci\u00f2 nonostante, la coppia ebbe tre figli: Luis Mariano, futuro scrittore di zarzuelas, Adela, futura amante di Amedeo I di Savoia e Baldomera, futura sposa del medico reale, Don Carlos de Montemar.\nNel 1830, Larra tradusse opere teatrali francesi per l'impresario Grimaldi e contemporaneamente cominci\u00f2 a scriverne di sue, mettendo in scena la prima l'anno seguente. Lo stesso anno conobbe Dolores Armijo, con cui intraprese una relazione difficile mentre entrambi erano sposati.\nNel 1832 ricominci\u00f2 a scrivere articoli di critica sociale in diverse riviste, come \"El pobrecito hablador\" e \"La revista espa\u00f1ola\", quest'ultima di ispirazione liberale. La critica letteraria e politica era inserita in una cornice costumbrista, oltre ad attacchi ai carlisti che erano passati dall'assolutismo al liberalismo.\nNel 1834 pubblic\u00f2 il romanzo storico \"El doncel de Don Enriqe el Doliente\", il cui protagonista \u00e8 lo stesso del dramma storico \"Mac\u00edas\", censurato l'anno prima. Entrambe trattano della vita del poeta medievale Mac\u00edas e dei suoi amori adulterini, tema vicino all'autore.\nNell'estate del 1834, Dolores se ne va da Madrid, abbandonandolo, mentre egli si sta separando dalla moglie.\nNel 1835 Larra si rec\u00f2 a Lisbona, Londra, Bruxelles e Parigi. Rest\u00f2 qui alcuni mesi e conobbe Victor Hugo e Alexandre Dumas. Quell'anno era stata pubblicata a Madrid una raccolta dei suoi articoli sotto lo pseudonimo di Figaro.\nTornato a Madrid, si mise a collaborare col giornale \"El espa\u00f1ol\" e a concentrarsi sulle questioni politiche, fino a candidarsi a favore dei moderati e a essere eletto deputato ad Avila nel 1836. Tuttavia, i moti di La Granja gli impedirono di esercitare da politico.\nL'abbattimento per la situazione politica e sociale spagnola si sommarono al dolore per la separazione definitiva da Dolores Armijo e si riflessero nei suoi articoli.\nNella notte del 13 febbraio 1837 Dolores Armijo e sua cognata andarono a visitarlo; la donna inform\u00f2 Larra che la loro relazione era definitivamente terminata. Quando le due se ne furono andate, egli si suicid\u00f2 sparandosi alla tempia destra, a soli ventisette anni.\nAl suo funerale parteciparono moltissime persone; Jos\u00e9 Zorrilla lesse un'elegia dedicata al giornalista, facendosi conoscere come poeta.\nIl luogo della sua sepoltura \u00e8 cambiata nel corso degli anni; ora si trova presso il Panteon degli Uomini Illustri dell'Associazione degli Scrittori e Artisti Spagnoli.\nNel 1908, alcuni rappresentanti della generazione del 98, Azor\u00edn, Unamuno e Baroja, portarono una corona di fiori sulla sua tomba, omaggio che rappresentava la riscoperta e l'identificazione del gruppo con il pensiero di Larra e con la sua preoccupazione per la Spagna."}
{"id": "1402691", "revid": "1160255", "url": "https://it.wikipedia.org/wiki?curid=1402691", "title": "Marat Izmajlov", "text": "Caratteristiche tecniche.\nNel 2001 \u00e8 stato inserito nella lista dei migliori calciatori stilata da Don Bal\u00f3n."}
{"id": "1402707", "revid": "1522738", "url": "https://it.wikipedia.org/wiki?curid=1402707", "title": "Spokon", "text": " \u00e8 un termine giapponese che designa un particolare genere di manga e anime le cui storie sono ambientate nel mondo dello sport e hanno per protagonisti degli atleti. Archetipo del genere \u00e8 \"Tommy la stella dei Giants\", manga creato nel 1966 da Ikki Kajiwara."}
{"id": "1402708", "revid": "287204", "url": "https://it.wikipedia.org/wiki?curid=1402708", "title": "Beach", "text": "Beach (\"spiaggia\" in inglese) pu\u00f2 riferirsi a:"}
{"id": "1402710", "revid": "297031", "url": "https://it.wikipedia.org/wiki?curid=1402710", "title": "Bell Laboratories", "text": "I Bell Laboratories (noti anche come Bell Labs, Bell, Laboratori Bell, in precedenza denominati AT&amp;T Bell Laboratories e Bell Telephone Laboratories) sono un centro di ricerca e sviluppo, attualmente di propriet\u00e0 di Nokia. Prendono il nome dalla societ\u00e0 americana di telecomunicazioni AT&amp;T e da Alexander Graham Bell che li ha fondati.\nNel corso della loro storia, le ricerche condotte nei Bell Laboratories portarono a scoperte e invenzioni rivoluzionarie come la radioastronomia, il transistor, il laser, la teoria dell'informazione, il sistema operativo UNIX, i linguaggi di programmazione C e C++. I lavori svolti nei laboratori hanno portato a sette premi Nobel.\nLa loro sede principale \u00e8 a Murray Hill, nello stato del New Jersey degli Stati Uniti d'America. Tra i principali altri laboratori del gruppo si segnalano nel New Jersey Crawford Hill, Deal, Freehold, Holmdel, Lincroft, Long Branch, Middletown, Princeton, Piscataway, Red Bank e Whippany. Di questi solo Crawford Hill, Piscataway, Red Bank e Whippany rimangono operativi. Il pi\u00f9 grande impianto si trovava nell'Illinois, a Naperville, e arriv\u00f2 ad avere anche 11000 dipendenti prima delle ristrutturazioni del 2001.\nAltri impianti si trovano a Columbus in Ohio, Allentown e Breinigsville in Pennsylvania e Westminster in Colorado. Dal 2001 molti di questi hanno ridotto le loro attivit\u00e0 o sono stati chiusi.\nStoria.\n1920.\nNel 1925 la Western Electric Research Laboratories, un dipartimento di ricerca della AT&amp;T, fu reso autonomo, costituendo la societ\u00e0 Bell Telephone Laboratories, Inc. Il primo presidente del laboratorio fu Franck B. Jewett, che rimase in carica fino al 1940. La propriet\u00e0 della societ\u00e0 era condivisa tra la AT&amp;T e la Western Electric. In quel periodo i laboratori sviluppavano principalmente apparati per la Western Electric; i prodotti venivano poi industrializzati dalle compagnie operative del gruppo Bell.\nDurante il primo anno di operativit\u00e0 fu effettuata la prima dimostrazione di trasmissione di un facsimile (il fax).\nNel 1926 il laboratorio invent\u00f2 il film sonoro.\nNel 1927 fu compiuta una trasmissione a lunga distanza di un segnale televisivo. L'immagine di Herbert Hoover fu trasmessa da Washington a New York.\nNel 1928 per la prima volta si misur\u00f2 la resistenza termica, per opera di John B. Johnson e Hatty Nyquist, il quale svilupp\u00f2 anche la teoria correlata. Durante gli anni venti Gilbert Vernam e Joseph Mauborgne inventarono il sistema di cifratura di Vernam. Claude Shannon in seguito dimostr\u00f2 che non poteva essere violato.\nOltre a ricerche di base, il laboratorio svolse anche alcuni lavori di consulenza per il governo statunitense, tra i quali il progetto Nike.\nLa sede principale era a New York.\n1930.\nNel 1931 Karl Jansky fond\u00f2 la radio astronomia, compiendo ricerche sulle comunicazioni a lunga distanza tramite onde corte. Jansky scopr\u00ec che alcuni segnali venivano emessi dal centro della galassia.\nNel 1933 un suono stereo venne trasmesso per la prima volta, da Philadelphia a Washington.\nNel 1937 Homer Dudley present\u00f2 il vocoder, il primo sintetizzatore vocale.\nClinton Davisson condivise il Premio Nobel per la Fisica con George Paget Thomson per la dimostrazione del dualismo onda-particella dell'elettrone, una scoperta fondamentale per l'elettronica a stato solido.\n1940.\nAll'inizio degli anni quaranta Russel Ohl svilupp\u00f2 la cella fotovoltaica.\nNel 1943 fu sviluppato il SIGSALY, il primo sistema di comunicazione radio cifrato che venne utilizzato dagli alleati durante la seconda guerra mondiale.\nNel 1947 fu inventato il transistor, probabilmente l'invenzione pi\u00f9 importante del laboratorio. I \"padri\" del transistor furono John Bardeen, William Bradford Shockley e Walter Houser Brattain, che vinsero per questo il premio Nobel per la Fisica nel 1956.\nNel 1948 Claude Shannon pubblic\u00f2 sul \"Bell System Technical Journal\" l'articolo \"Una teoria matematica della comunicazione\" , uno dei fondamenti della teoria dell'informazione. L'articolo riprendeva ricerche svolte da Harry Nyquist e Ralph Hartley presso il laboratorio.\nShannon svilupp\u00f2 anche dei calcolatori e con il suo articolo \"La teoria della comunicazione nei sistemi crittografici\", pubblicato sempre nel \"Bell System Technical Journal\", fond\u00f2 la moderna crittografia.\nGli anni quaranta videro anche un intenso lavoro sui computer: \n1950.\nNegli anni cinquanta il laboratorio si concentr\u00f2 principalmente sullo sviluppo di sistemi per la Bell System e quindi le ricerche furono orientate su sistemi telefonici, trasmissioni radio via microonde, reti telefoniche con instradamento automatico della chiamata, ripetitori e \"switch\" telefonici.\nNel 1956 Maurice Karnaugh svilupp\u00f2 le mappe di Karnaugh, un metodo per la semplificazione di espressioni booleane algebriche.\nDal punto di vista commerciale, ebbe un notevole successo il TAT-1, il primo cavo transatlantico telefonico che colleg\u00f2 il Canada alla Scozia. Il cavo era una collaborazione tra AT&amp;T, i Bell Labs, la compagnia telefonica canadese e quella inglese.\nNel 1957 il MUSIC fu il primo programma per computer a suonare musica elettronica; autore del programma fu Max Mathews.\nRobert C. Prim e Joseph Kruskal svilupparono un nuovo algoritmo greedy, che rivoluzion\u00f2 lo sviluppo delle reti telematiche.\nNel 1958 un articolo di Arthur Schawlow e Charles Townes descrisse per la prima volta il laser.\n1960.\nNel 1960 Dawon Kahng e Martin Atalla inventarono il \"metal oxide semiconductor field-effect transistor\" (MOSFET).\nNel 1962 Gerhard M. Sessler e James Edward Maceo West inventarono e costruirono il microfono elettrico.\nNel 1964 fu il turno del laser ad anidride carbonica, da parte di Kumar Patel.\nNel 1965 Penzias e Wilson scoprirono la radiazione cosmica di fondo, per cui vinsero il premio Nobel per la Fisica nel 1978.\nNel 1966 J.R. Arthur e A.Y. Cho misero a punto l'epitassia da fasci molecolari, una tecnica fondamentale per lo sviluppo dei sistemi laser, dei microchip dell'epoca e in generale per costruire strutture a singolo strato atomico.\nNel 1969 fu sviluppato il sistema operativo UNIX, da parte di Dennis Ritchie e Ken Thompson.\nSempre nel 1969 Willard Boyle e George E. Smith inventarono il Charge Coupled Device (CCD).\n1970.\nGli anni settanta e ottanta furono caratterizzati da molte scoperte in campo informatico, e si pu\u00f2 dire che i Bell Labs furono tra gli artefici della rivoluzione informatica.\nNel 1971 Erna Schneider Hoover progett\u00f2 un nuovo sistema di gestione computerizzata delle chiamate e ricevette uno dei primi brevetti in questo campo.\nNel 1972 Dennis Ritchie svilupp\u00f2 il linguaggio C, che sostitutiva l'interpretato linguaggio B. Il C fu utilizzato per riscrivere il sistema operativo UNIX, precedentemente scritto in assembly.\nNel 1976 furono condotti i primi test su una trasmissione in fibra ottica.\nNel 1980 il primo microprocessore a 32 bit a singolo chip, il BELLMAC-32A, fu presentato al pubblico. Il processore entr\u00f2 in produzione nel 1982.\n1980.\nNel 1980 furono brevettate le tecnologie per la telefonia cellulare TDMA e CDMA. Nel 1982 fu scoperto l'effetto Hall quantistico frazionario da parte di Horst St\u00f6rmer e dei ricercatori dei Bell Labs Robert B. Laughlin e Daniel Tsui; per questa scoperta i tre ricevettero il Premio Nobel per la Fisica nel 1998.\nNel 1983 Bjarne Stroustrup svilupp\u00f2 il linguaggio C++, un'estensione a oggetti dell'originario linguaggio C nato nei Bell Labs.\nNel 1984 il matematico Narendra Karmarkar mise a punto l'algoritmo di Karmarkar.\nSempre nel 1984, le leggi antitrust statunitensi costringono l'AT&amp;T alla suddivisione in societ\u00e0 pi\u00f9 piccole. Bellcore deve separarsi dai Bell Labs e questi devono fornire ricerca e sviluppo anche agli operatori di telefonia locali. Ad AT&amp;T viene imposto di rinunciare al marchio Bell, tranne che in associazione con i Bell Labs. I Bell Telephone Laboratories, Inc. vengono rinominati AT&amp;T Bell Laboratories, Inc., e diventano propriet\u00e0 esclusiva della nuova AT&amp;T Technologies, fusasi con la Western Electric.\nDurante quegli anni fu progettato il 5ESS Switch.\nNel 1985 Steven Chu us\u00f2 il raffreddamento a laser per manipolare gli atomi.\nNello stesso anno i laboratori ricevono la National Medal of Technology and Innovation \"per il loro contributo decennale nello sviluppo dei moderni sistemi di telecomunicazione\".\nDurante gli anni ottanta fu sviluppato il sistema operativo Plan 9, come sostituto del precedente UNIX.\nNel 1988 il TAT-8 \u00e8 il primo cavo in fibra ottica transatlantico.\n1990.\nNel 1990 viene sviluppata WaveLAN, la prima \"wireless local area network\".\nNel 1991 Nuri Da\u011fdeviren brevetta la tecnologia dei modem a 56K.\nNel 1994 viene inventato il laser a cascata quantica da parte di Federico Capasso, Alfred Cho, e collaboratori; in seguito Claire Gmachl apporta notevoli migliorie all'invenzione.\nNel 1994 Peter Shor sviluppa un algoritmo quantistico di fattorizzazione in grado di fattorizzare un numero in tempo polinomiale.\nNel 1996 Lloyd Harriott inventa SCALPEL, una tecnica di litografia elettronica usata per modellare singoli atomi nei microchip.\nViene presentato Inferno, un sistema operativo successore del Plan 9, sviluppato da Dennis Ritchie e altri. Questo sistema operativo utilizza il linguaggio di programmazione concorrente Limbo.\nNel 1996 AT&amp;T crea una societ\u00e0 separata, Lucent Tecnologies, a cui conferisce i Bell Labs e la maggior parte delle attivit\u00e0 di produzione di apparati. AT&amp;T mantenne internamente un ridotto numero di ricercatori, che costituirono gli AT&amp;T Laboratories.\nNel 1997, cinquant'anni dopo la scoperta del transistor, viene prodotto un transistor da 60\u00a0nm (182 atomi di larghezza).\nNel 1998 viene inventato il primo router ottico e viene sviluppata la prima rete che combina dati e voce sul IP.\n2000.\nNel 2000 vengono sviluppati i primi prototipi di macchina a DNA, l'algoritmo di compressione \"progressive geometry compression\" al fine di consentire delle comunicazioni tridimensionali, il primo laser organico alimentato elettricamente, una mappa a larga scala della materia oscura e l'F-15, il primo materiale organico che rende realizzabile un transistor plastico.\nNel 2002 il fisico tedesco Jan Hendrik Sch\u00f6n viene licenziato dopo la scoperta di dati falsi nelle sue ricerche. Decine di lavori si rivelano pieni di dati inventati, tra i quali un lavoro che sembrava aver aperto una nuova strada nello sviluppo dei transistor a scala molecolare.\nNel 2002 viene inventato il primo laser a semiconduttori in grado di emettere luce continuamente nello spettro dell'infrarosso. Nel 2003 viene creato il New Jersey Nanotechnology Laboratory a Murray Hill nel New Jersey.\nNell'aprile 2006 la Lucent Technologies, societ\u00e0 proprietaria dei laboratori, si fonde con l'Alcatel. Il 1\u00ba dicembre 2006 la nuova societ\u00e0, Alcatel-Lucent, \u00e8 operativa e ha sede a Parigi. Questo ha generato preoccupazioni negli Stati Uniti, poich\u00e9 i laboratori sviluppano molte ricerche per la difesa; \u00e8 stata quindi creata una societ\u00e0 separata, a controllo statunitense, per gestire gli appalti della difesa statunitense.\n2010\u2013presente.\nNel 2015 Bells Labs ha dimostrato una tecnologia basata su G.fast per trasmettere fino a 10 Gbps su un normale doppino telefonico in rame entro 50 metri dalla centralina."}
{"id": "1402712", "revid": "88740", "url": "https://it.wikipedia.org/wiki?curid=1402712", "title": "Puerto", "text": ""}
{"id": "1402715", "revid": "842", "url": "https://it.wikipedia.org/wiki?curid=1402715", "title": "Bell Labs", "text": ""}
{"id": "1402719", "revid": "148107", "url": "https://it.wikipedia.org/wiki?curid=1402719", "title": "Diagramma di Moody", "text": "In fluidodinamica, il diagramma di Moody (noto anche come \"abaco di Moody\") \u00e8 un diagramma bilogaritmico che riporta il fattore di attrito di Darcy (da non confondersi col numero di Fanning o fattore di attrito di Faning, numericamente uguale a un quarto del fattore di attrito di Darcy) in funzione del numero di Reynolds al variare della rugosit\u00e0 secondo la correlazione di Colebrook. Esistono molte altre correlazioni per il fattore di attrito, per cui il diagramma di Moody non ha validit\u00e0 universale, ma costituisce l'alternativa pi\u00f9 comune. Oggi la sua importanza \u00e8 prevalentemente didattica dato che la soluzione numerica della correlazione di Colebrook \u00e8 facilmente implementabile su calcolatore, ma in sua assenza \u00e8 l'unica strada percorribile poich\u00e9 non esiste una soluzione analitica generale della correlazione.\nRegime laminare.\nNella parte pi\u00f9 a sinistra il diagramma \u00e8 composto da un'unica retta, che rappresenta il fattore di attrito di Darcy in moto laminare, descritto da bassi valori del numero di Reynolds. Questa parte del diagramma \u00e8 di scarso interesse esistendo una soluzione analitica della correlazione (equazione di Poiseuille):\nformula_1\nRegime turbolento.\nNella parte pi\u00f9 a destra del diagramma di Moody \u00e8 presente un fascio di curve: esse rappresentano i diversi valori di scabrezza relativa che la condotta considerata pu\u00f2 avere. A seconda di tale valore, noto il numero di Reynolds relativo al moto, \u00e8 possibile conoscere il valore di formula_2.\nNel caso di tubo liscio (ovvero avente scabrezza nulla) l'equazione che rappresenta la curva \u00e8 la seguente:\nRegime turbolento di transizione e regime assolutamente turbolento.\nLa zona del diagramma di Moody che rappresenta le condizioni di regime turbolento \u00e8 a sua volta suddivisa in due ulteriori parti:\nIl confine tra regime di transizione e moto turbolento completamente sviluppato non \u00e8 netto, e si ha in genere per valori del numero di Reynolds superiori a 100.000.\nPi\u00f9 precisamente, Johann Nikuradse ha indicato un'equazione per definire tale confine tra moto turbolento di transizione e moto turbolento completamente sviluppato nel caso:\nessendo formula_5 il numero di Reynolds corrispondente alla transizione tra i due regimi e formula_6 definita come \"velocit\u00e0 di attrito.\"\nIn alternativa, si pu\u00f2 utilizzare l'espressione:\nZona di transizione.\nEsiste una zona di transizione tra il moto laminare e quello turbolento in cui non esistono dati, poich\u00e9 \u00e8 sconosciuto il comportamento del flusso in tali condizioni, in quanto non si \u00e8 riusciti a determinare empiricamente in modo univoco il valore del coefficiente formula_2 in quelle situazioni. Tale zona \u00e8 determinata da valori del numero di Reynolds compresi tra 2300 e 3400."}
{"id": "1402721", "revid": "827882", "url": "https://it.wikipedia.org/wiki?curid=1402721", "title": "Into Battle with the Art of Noise", "text": "Into Battle with the Art of Noise \u00e8 il primo EP creato dagli Art of Noise, e la prima produzione dell'etichetta ZTT.\nIl disco.\n\"Into Battle...\" fu prodotto usando la nuova tecnica del campionamento, grazie all'uso della workstation Fairlight CMI, all'epoca il top nella tecnologia musicale.\nDue brani dell'EP (\"Beat Box\" and \"Moments in Love\") furono successivamente ripresi nel primo LP del gruppo Who's Afraid of the Art of Noise?, anche se \"Beat-Box\" fu sostanzialmente modificata, prendendo il nome di \"Diversion One\".\nNel 1986 \"Who's Afraid...\" fu unito con parti di \"Into Battle...\" e la versione singolo del 1985 di \"Moments in Love\" per formare la compilation Daft.\nNel 2003 l'originale \"Into Battle...\" fu stampato per la prima volta su CD, contenendo per\u00f2 la \"Diversion One\" di \"Beat Box\" al posto dell'originale."}
{"id": "1402726", "revid": "228587", "url": "https://it.wikipedia.org/wiki?curid=1402726", "title": "Burlington", "text": ""}
{"id": "1402735", "revid": "287204", "url": "https://it.wikipedia.org/wiki?curid=1402735", "title": "Abaco di Moody", "text": ""}
{"id": "1402743", "revid": "115734678", "url": "https://it.wikipedia.org/wiki?curid=1402743", "title": "Arthur Barker", "text": "Fu un leader della banda Barker-Karpis, di cui lui ne era a capo insieme ad Alvin Karpis.\nLa sua vita fu caratterizzata da continui interazioni e rilasci di prigione, tanto da guadagnarsi lo pseudonimo di Doc Barker.\nBiografia.\nNacque ad Aurora, nel Missouri; i suoi genitori erano George E. Barker e Kate \"Ma\" Barker ed aveva sei fratelli. Dagli anni venti, Barker con sua madre ed Alvin Karpis cominciarono a commettere vari crimini come furti, omicidi e rapimenti. In seguito ad un arresto, avvenuto il 19 febbraio 1920, Barker scapp\u00f2 dalla prigione di Joplin; dopo la fuga continu\u00f2 a commettere molte rapine a mano armata ed assassin\u00f2 due persone.\nNel 1934, con la sua banda, rap\u00ec a scopo d'estorsione un banchiere del Minnesota, Edward G. Bremer. Il 16 gennaio 1935 venne arrestato e condannato al carcere a vita presso il penitenziario federale di Leavenworth. Sempre in quell'occasione, sua madre, \"Ma\" Barker, fu uccisa dalla polizia ed un anno pi\u00f9 tardi Barker e Karpis furono mandati ad Alcatraz, dove Barker divenne il detenuto di Alcatraz n. AZ268.\nLa fuga.\nBarker, con Henri Young, Rufus McCain, Dale Stamphill e William Martin, tent\u00f2 una fuga da Alcatraz, nella notte del 13 gennaio 1939. Il tentativo and\u00f2 a vuoto: Barker e Stamphill furono uccisi dalle guardie; proprio sul punto di evasione, Barker ammise di non saper nuotare e quindi si attard\u00f2. Martin, Young e McCain, a loro volta attardati da Barker, furono ripresi e ricondotti in prigione. \"Doc\" Barker oggi riposa in una tomba anonima presso l'Olivet Memorial Park di Colma, in California; un cenotafio \u00e8 stato eretto a suo nome accanto alle tombe dei genitori e fratelli a Welch, nell'Oklahoma."}
{"id": "1402747", "revid": "33921", "url": "https://it.wikipedia.org/wiki?curid=1402747", "title": "Rugby a 15 nel 1976", "text": "Attivit\u00e0 internazionale.\nTour e test di met\u00e0 anno.\nA met\u00e0 anno \u00e8 tradizione che le selezioni di rugby a 15, europee in particolare, ma non solo, si rechino fuori dall'Europa o nell'emisfero sud per alcuni test. Si disputano per\u00f2 anche molti incontri tra nazionali dello stesso emisfero Sud.\nIl 1976 vede la controversa tourn\u00e9e degli All Blacks in Sudafrica, che provocher\u00e0 il boicottaggio dei Giochi Olimpici da parte dei paesi africani.\nTest e tour di fine anno.\n\u00c8 tradizione che a fine anno (ottobre-dicembre) si disputino una serie di incontri internazionali che gli europei chiamano \"Autumn International\" e gli appassionati dell'emisfero sud \"Springtime tour\". In particolare le nazionali dell'emisfero Sud si recano in tour in Europa.\nI Barbarians.\nNel 1976 la squadra ad inviti dei Barbarians oltre a disputare i tradizionali match si \u00e8 recata in tour in USA e Canada."}
{"id": "1402749", "revid": "47767", "url": "https://it.wikipedia.org/wiki?curid=1402749", "title": "Camping", "text": ""}
{"id": "1402754", "revid": "1573940", "url": "https://it.wikipedia.org/wiki?curid=1402754", "title": "Priorato di San Pietro di Castelletto", "text": "Il Priorato di San Pietro di Castelletto \u00e8 un complesso monastico fondato dai monaci cluniacensi nell'XI secolo; esso sorge in localit\u00e0 Garella nel comune di Castelletto Cervo, in provincia di Biella.\nStoria.\nIl priorato fu fondato negli anni tra il 1087 e il 1092 come \"monastero privato\" della famiglia dei conti di Pombia, a seguito della donazione fatta il 6 marzo 1083 dal conte Guido all'abbazia di Cluny di numerosi beni (terre arabili, pascoli, selve, ecc.), tra i quali alcuni mansi situati \"in fundo Castellito\", dove sarebbero stati costruiti gli edifici del complesso monastico.La famiglia dei conti di Pombia manteneva tuttavia sotto stretto controllo il nuovo ente ecclesiastico, riservando ai suoi membri il diritto di \"advocazia\" sul priorato, ovvero il diritto di intervento nella nomina del priore e di controllo finanziario sui beni del monastero.\nI beni del priorato.\nIl priorato di San Pietro raggiunse l'apice della propria potenza e della propria floridezza economica negli ultimi decenni del XII secolo. Nella tabella in basso sono elencati tutti i possedimenti dell'ente ecclesiastico documentati all'atto della sua fondazione nel 1083 e circa un secolo dopo il 7 settembre 1184, cos\u00ec come sono riportati nella bolla di conferma di papa Lucio III."}
{"id": "1402756", "revid": "287204", "url": "https://it.wikipedia.org/wiki?curid=1402756", "title": "Carrington", "text": ""}
{"id": "1402760", "revid": "729019", "url": "https://it.wikipedia.org/wiki?curid=1402760", "title": "Mura di Aosta", "text": "Le mura di Aosta sono un sistema difensivo della citt\u00e0 di Aosta risalenti, nel loro impianto generale, all'epoca romana.\nStoria.\nLa cinta muraria che in epoca romana proteggeva \"Augusta Praetoria\" (antico nome della citt\u00e0) si \u00e8 conservata quasi intatta. Il rettangolo delle mura misurava 727,50 metri sui lati lunghi e 574 su quelli corti. Sul lato orientale del perimetro si apriva la Porta Praetoria, su quello occidentale la \"Porta Decumana\". Sul lato nord si trovava la \"Porta Principalis Sinistra\", sul lato sud la \"Porta Principalis Dextera\". Tra le prime due correva il \"Decumanus Maximus\", tra le seconde il \"Cardo Maximus\". L'opera \u00e8 costituita da un solido muro in malta cementizia e ciottoli di fiume spesso alla base circa 1,90 metri e rivestito verso l'esterno da blocchetti e lastre di travertino. In origine raggiungeva un'altezza di 6 metri e mezzo ed era rinforzato da contrafforti e da un muro di controscarpa, un parapetto delimitava il cammino di ronda.\nOggi la cinta muraria \u00e8 in parte inglobata in altri edifici moderni, ma molti tratti sono ancora visibili dall'esterno e dall'interno. \u00c8 percorribile diametralmente tramite una passeggiata di 3 chilometri."}
{"id": "1402764", "revid": "228587", "url": "https://it.wikipedia.org/wiki?curid=1402764", "title": "Pallamano frisone", "text": "La pallamano frisone ossia kaatsen in lingua olandese \u00e8 il gioco sferistico tradizionale della Frisia che i frisoni chiamano keatsen in lingua frisone. Gli anglofoni si riferiscono a questo sport con l'espressione \"frisian handball\".\nStoria.\nIl kaatsen ha la sua origine nell'inizio del secondo millennio dopo Cristo e nel corso dei secoli il regolamento ha sub\u00ecto alcune modifiche. Nel 1854 a Franekeradeel fu disputato il primo torneo, chiamato con la sigla PC dalle iniziali delle parole frisoni \"permanente commissie\", che tuttora \u00e8 il torneo annuale pi\u00f9 importante. Attualmente questo gioco \u00e8 popolare nei Paesi Bassi e in Belgio nonch\u00e9 s'\u00e8 diffuso in diverse nazioni d'Europa. Al massimo livello il kaatsen \u00e8 praticato da professionisti in appositi stadi e i loro incontri sono trasmessi da diverse emittenti televisive.\nRegolamento.\nSul campo da gioco lungo 61\u00a0m. e largo 32\u00a0m. si affrontano due squadre composte ognuna da tre giocatori. La palla pesa 24\u00a0g e ha diametro di 3,5\u00a0cm. Gli atleti devono colpire la palla con una sola mano nuda o protetta da un guanto: questo dipende dai loro ruoli di gioco. Il punteggio \u00e8 simile a quello del tennis e quando una squadra realizza sei giochi con due cacce vince la partita. In Belgio questa specialit\u00e0 si chiama balle pelote-kaatsen da non confondere con la balle pelote praticata a cinque giocatori per ogni squadra.\nI campioni.\nOgni giocatore, ossia \"keatser\" in lingua frisone, ambisce a vincere il titolo del torneo PC. Le squadre che hanno vinto dal 2000 al 2007 erano composte dai seguenti campioni:"}
{"id": "1402766", "revid": "131358", "url": "https://it.wikipedia.org/wiki?curid=1402766", "title": "Dinamo Dresda", "text": ""}
{"id": "1402771", "revid": "1684799", "url": "https://it.wikipedia.org/wiki?curid=1402771", "title": "Carson", "text": ""}
{"id": "1402774", "revid": "767487", "url": "https://it.wikipedia.org/wiki?curid=1402774", "title": "Corrado Pellanera", "text": "Nato a San Nicol\u00f2 a Tordino, ha giocato come guardia in Serie A1 per quindici anni. \u00c8 alto 187 cm e il suo peso forma era di 81 kg. Nel periodo giugno\u2014dicembre del 2011 \u00e8 stato presidente del Teramo Basket formazione militante in Serie A a seguito del cambio di dirigenza della squadra abruzzese.\nCarriera.\nInizia a giocare spinto dai fratelli pi\u00f9 grandi, in Serie B con la D'Alessandro Teramo. Nel 1958-59 esordisce nelle Elette con la maglia della Virtus Bologna. In tutto, disputa 10 stagioni con 245 presenze nella squadra emiliana.\nNel 1960 veste per la prima volta la maglia della nazionale, con cui disputer\u00e0 97 gare. Con l'Italia, ha preso parte alle Olimpiadi di Tokyo 1964 e Citt\u00e0 del Messico 1968.\nNel 1968-69 gioca una stagione con la Snaidero Udine, per poi tornare a Bologna, con la Fortitudo. Nel 1973 si ritira, dopo 15 anni di attivit\u00e0 ininterrotta nella massima categoria. I suoi punti di forza erano la difesa e l'anticipo. Nel rimbalzo faceva valere la sua potenza e l'elevazione.\nHa poi allenato Pordenone in Serie A2, dal 1978 al 1981.\nNella stagione sportiva 2011-12 \u00e8 stato presidente del Teramo Basket."}
{"id": "1402777", "revid": "228587", "url": "https://it.wikipedia.org/wiki?curid=1402777", "title": "Rico", "text": ""}
{"id": "1402781", "revid": "110157", "url": "https://it.wikipedia.org/wiki?curid=1402781", "title": "Tribalismo", "text": "La parola tribalismo pu\u00f2 riferirsi a due relativi ma distinti concetti.\nIl primo \u00e8 un sistema sociale costituito da piccoli gruppi sostanzialmente indipendenti, chiamati trib\u00f9. Le societ\u00e0 tribali mancano di ogni livello organizzativo al di sopra di quello locale della trib\u00f9. La struttura sociale interna di una trib\u00f9 pu\u00f2 variare grandemente di caso in caso; date le piccole dimensioni delle trib\u00f9, in ogni cosa, anche la sua struttura \u00e8 sempre relativamente semplice, con pochi livelli sociali e distinzioni tra individui. \nLa parola tribalismo pu\u00f2 anche essere impiegata per riferirsi all'idea di forte identit\u00e0 culturale o etnica, e di contrapposizione dei \"simili\" ai \"diversi\". Questo fenomeno \u00e8 comune nelle societ\u00e0 tribali, e in effetti costituisce una precondizione per l'esistenza stessa del concetto di trib\u00f9, che \u00e8 per l'appunto un gruppo di \"simili\" isolati. Se lo si intende in senso sufficientemente ampio, si pu\u00f2 sostenere che il tribalismo (in questa accezione) esista ancora in diverse forme anche nelle societ\u00e0 pi\u00f9 \"avanzate\".\nTrib\u00f9 e tribalismo in antropologia.\nMentre etnocentrismo \u00e8 uno solo dei molti piccoli metodi di aggregazione della cultura universale umana, il termine \"tribalismo\" \u00e8 diventato una specie di sinonimo. Questo \u00e8 dovuto largamente all'Eurocentrismo dei primi antropologi che spinsero le societ\u00e0 tribali in un semplicistico modello di evoluzione culturale.\nMolte trib\u00f9 riferiscono a loro stesse con la parola che nel loro linguaggio significa \"gente\", mentre si riferivano alle trib\u00f9 vicine con vari altri epiteti. Per esempio, il termine \"Inuit\" tradotto come \"popolo,\" ma essi erano conosciuti agli Ojibwe con un nome che, tradotto nella loro lingua, significa \"mangiatori di carne cruda.\" Questo fatto \u00e8 spesso citato come evidenza che i popoli tribali vedevano solo i membri della loro trib\u00f9 come \"popolo\", e denigravano tutti gli altri come qualcosa di inferiore a loro. Infatti, questa \u00e8 una tenue conclusione che viene tracciata dall'evidenza. Molti linguaggi raffinarono la loro definizione come \"il vero popolo,\" o \"il solo popolo,\" facendo capire che vi erano altre popolazioni che erano semplicemente inferiori. In questo \u00e8 praticamente evidente l'etnocentrismo, una cultura universale caratteristica trovata in tutte le societ\u00e0.\nNella cultura di massa.\nIn termini di conformismo, il tribalismo pu\u00f2 anche riferirsi - \u00e8 ci\u00f2 spesso succede nella cultura popolare \u2013 ad un modo di pensare o di comportarsi in cui le persone sono fedeli al proprio gruppo sociale.\nTribalismo e violenza.\nIl termine \"tribalismo\" preso nel senso di societ\u00e0 strutturale usualmente porta una connotazione che la societ\u00e0 non \u00e8 solamente divisa in gruppi pi\u00f9 piccoli, ma che questi gruppi sono attivamente ostili gli uni con gli altri. Tuttavia, \"tribalismo\" come una struttura sociale connota una societ\u00e0 divisa in conflitti civili tra miriadi di piccoli gruppi."}
{"id": "1402790", "revid": "30610", "url": "https://it.wikipedia.org/wiki?curid=1402790", "title": "Stemmario", "text": "In araldica, lo stemmario \u00e8 una raccolta di stemmi, ovvero una raccolta di immagini che riprodotte in origine sugli scudi e sui vessilli del Cavaliere medievale, hanno permesso di distinguere e riconoscere un intero gruppo di persone, sia nei suoi componenti che nelle sue propriet\u00e0.\nLa redazione di uno stemmario pu\u00f2 seguire diversi criteri.\nCriteri.\nCriteri di redazione.\nLo stemmario propriamente detto, raccoglie solo una serie di immagini affiancate le une alle altre, come nel caso del celebre Stemmario Cremosano, e come nell'immagine qui proposta.\nIn altri casi la raccolta di immagini pu\u00f2 essere arricchita dalla descrizione dei singoli stemmi, da cenni storici e/o da cenni genealogici sul casato, o da altre informazioni, fino a trasformare l'originale stemmario in una vera e propria enciclopedia, come la celebre \"enciclopedia storico-nobiliare-italiana\" di Vittorio Spreti.\nLa raccolta che presenta per ogni scudo anche le sue ornamentazioni esterne \u00e8 pi\u00f9 propriamente detta armoriale, in quanto illustra l'arma completa. Qualora invece la raccolta si limiti alle sole blasonature, escludendo o limitando a poche eccezioni la presenza delle immagini, si avr\u00e0 allora il blasonario, che propriamente risulta dunque essere una raccolta di blasoni. Un esempio significativo di blasonario \u00e8 dato dal Dizionario Storico Blasonico di G.B. di Crollalanza.\nCriteri di selezione.\nCome qualunque raccolta ogni stemmario adotta poi dei criteri di selezione, con cui valuta quali stemmi accettare e quali rifiutare. Tali criteri possono essere di carattere\nCriteri stilistici.\nAltro aspetto caratterizzante uno stemmario \u00e8 quello stilistico. La raccolta infatti pu\u00f2 essere a colori o in bianco e nero, utilizzare una grafica moderna o rifarsi a stili e strumenti del passato, presentare lo stemma riducendolo al solo contenuto (in genere in una cornice rettangolare o ovale), o collocandolo su di uno scudo (di qualsiasi foggia), con o senza ornamentazioni esterne.\nEvoluzione storica.\n\u00c8 molto probabile che gli stemmari nacquero inizialmente solo come interesse personale di qualche araldo o nobiluomo; ma con il tempo, e con l'affermarsi dell'uso dell'araldica, divennero strumenti di studio, unici in grado di supportare una ricerca volta ad identificare l'appartenenza di un dato stemma.\nStemmari.\nNumerosi sono gli esempi di raccolte di stemmi private che oggi vengono considerati veri tesori araldici e preziosi documenti storici: la Raccolta Ceramalli Papiani, lo Stemmario Cremosano, lo Stemmario Trivulziano, lo Stemmario Archinto, lo Stemmario Bosisio.\nEnciclopedie.\nProprio questa trasformazione ne guida anche l'evoluzione che porta gli originali \"semplici\" stemmari a trasformarsi in vere e proprie enciclopedie; per l'Italia di particolare rilevanza sono:\nStemmari on line.\nCon l'avvento dell'informatica, anche gli stemmari hanno visto una nuova evoluzione, con la redazione di imponenti raccolte proposte su internet dove l'introduzione dell'informatica ne facilita anche la consultazione.\nTra questi si segnalano tre risorse per tre ambiti differenti anche se non inclusivi di tutta la raccolta italiana:\nIn particolare la prima risorsa, che \u00e8 curata dal Centro Studi Araldici, ha assunto un notevole rilievo per l'innovativo sistema di ricerca che permette in maniera agevole di poter risalire al casato d'appartenenza, avendo la sola immagine dello stemma, risolvendo un problema che per secoli ha afflitto lo studio dell'araldica."}
{"id": "1402794", "revid": "599013", "url": "https://it.wikipedia.org/wiki?curid=1402794", "title": "Enrico Morello", "text": "Carriera.\nCresciuto nel , esordisce in Serie A nella stagione 1996-1997 con Carlo Ancelotti allenatore.\nL'anno successivo passa al in Serie B, e gi\u00e0 ad ottobre si trasferisce alla dove disputa un campionato di Serie C1 con 21 presenze all'attivo. Rimasto in squadra anche nella stagione successiva, conquista la serie B. Dal 1999 al gennaio 2002 gioca nel (due anni in Serie C1 e l'ultimo in Serie C2), venendo schierato titolare.\nNel gennaio del 2002 il Brescello, lo cede alla , collezionando 22 presenze e una rete. Nel gennaio 2003 viene ceduto alla dove disputa due stagioni e mezzo in terza serie, sfiorando la serie B .\nLa stagione successiva arriva alla Sassari Torres sotto la guida di Antonello Cuccureddu, giocando titolare e collezionando 30 presenze e un gol.\nPer il 2006-2007 viene ingaggiato dal allenato da Bruno Giordano, disputando 17 partite nella massima serie; la squadra, che arriva all'ultimo posto del campionato retrocedendo, non lo conferma per la stagione successiva. Il giocatore torna cos\u00ec in Serie C1, passando alla Lucchese allenata da Piero Braglia. \nNel luglio 2008, dopo il fallimento della Lucchese Libertas, si accasa alla Pro Patria, sempre in terza serie. Con la squadra bustocca gioca 2 stagioni disputando i play-off promozione, perdendoli.\nNel 2011 a causa di un brutto infortunio avuto nella stagione precedente deve rinunciare al professionismo e gioca nel Monticelli Terme squadra di eccellenza parmense dove nel 2014 finisce la carriera."}
{"id": "1402796", "revid": "268447", "url": "https://it.wikipedia.org/wiki?curid=1402796", "title": "BMW Isetta", "text": ""}
{"id": "1402797", "revid": "71155", "url": "https://it.wikipedia.org/wiki?curid=1402797", "title": "Gianni Kessler", "text": ""}
{"id": "1402798", "revid": "436907", "url": "https://it.wikipedia.org/wiki?curid=1402798", "title": "Mi faccio in quattro", "text": "Mi faccio in quattro \u00e8 una raccolta del cantautore italiano Gigi D'Alessio, pubblicato il 19 ottobre 2007 dalla Sony BMG.\nDescrizione.\nContiene quattro dischi suddivisi in base al materiale composto dall'artista fino a quel momento: Napoletano, Pop, Latino e Ballad. In questo album sono incluse due tracce inedite: \"Non mettermi in croce\" firmata interamente da Gigi e \"Bambina\", con il testo firmato da Mogol."}
{"id": "1402804", "revid": "123650513", "url": "https://it.wikipedia.org/wiki?curid=1402804", "title": "Adelaide Cairoli", "text": " \u00c8 nota per essere stata la madre dei fratelli Cairoli e viene considerata un modello di \"madre della nazione\" incarnante gli sviluppi intellettuali femminili nell'Italia dell'Ottocento.\nBiografia.\nNata Adelaide Bono, era la quarta figlia della contessa Francesca Pizzi (Lesa 1781 - Milano, 12 settembre 1828) e del conte Benedetto Bono di Milano, Primo Commissario della Repubblica Cisalpina, conte dell'Impero e Consigliere di Stato del Regno d'Italia. Due sorelle maggiori, Giuseppa e Teresa (Belgirate 6 agosto 1799), studiarono al Collegio Reale delle fanciulle di Milano, cos\u00ec come in seguito la sorella minore, Ernesta (14 settembre 1808 - 3 ottobre 1867), l'unica che sopravvisse all'adolescenza. \nOrfana di padre dall'et\u00e0 di 5 anni, da giovane studi\u00f2 presso le suore del Collegio Reale di Verona, ricevendo una profonda educazione religiosa.\nAll'et\u00e0 di 18 anni spos\u00f2, il 20 aprile 1824, Carlo Cairoli di 28 anni maggiore di lei, vedovo con due figli avuti dal precedente matrimonio con Rosa Ranzini: Maddalena Carolina Cairoli, (1810 - 15 agosto 1829) moglie del dottor Bartolomeo Panizza e Giovanni Cairoli, (1807- 15 settembre 1831) laureato in medicina il 20 agosto 1823. Lo aveva conosciuto quando, per guarire da una malattia nervosa, aveva dimorato qualche tempo in casa Cairoli a Pavia, giacch\u00e9 parte di essa era adibita ad ospedale. Carlo Cairoli era uno stimato professore di chirurgia a Pavia, di sentimenti patriottici e cattolico praticante.\nDal loro matrimonio nacquero otto figli: Benedetto Angelo Francesco il 28 gennaio 1825, Maria Teresa Rachele Alessandra il 6 gennaio 1826, Teresa Caterina Emilia il 16 novembre 1827, Ernesto Maria Carlo nato il 20 settembre 1832, Luigi Giovanni Fedele il 9 luglio 1838, Carlo Benedetto Enrico il 6 febbraio 1840, Giovanni Massimiliano il 27 luglio 1842 e Carolina (ultima delle tre figlie, morta a sei anni).\nDonna di vasta cultura e generosa, cur\u00f2 personalmente l'educazione dei figli indirizzandoli verso l'amore della societ\u00e0 e i sentimenti patriottici. Finanzi\u00f2 giornali patriottici, ospitava un salotto politico letterario ed era in corrispondenza con intellettuali del periodo.\nIl marito Carlo Cairoli mor\u00ec a Gropello il 9 aprile 1849, cadendo dalla carrozza mentre lo Stato Maggiore austriaco del generale d'Aspre aveva posto il suo quartier generale nella villa di Gropello. Perse in seguito la figlia Emilia che soffriva sin da bambina di attacchi epilettici (1855) e la figlia Rachele (1856), da alcuni anni moglie dell'avvocato Ugo Brunati.\nAffront\u00f2 con realismo la difficile situazione economica della famiglia riuscendo a limitare il gravoso passivo accumulato dal marito con periodiche vendite di terreni.\nFacendo seguito alle disposizioni testamentarie del defunto, Adelaide venne nominata tutrice dei propri figli minori, e Giovanni Battista Magenta, amico del Cairoli, fu nominato protutore degli stessi figli minori.\nAdelaide Cairoli mor\u00ec il 27 marzo 1871 dopo una lunga malattia che la costrinse a letto, e venne sepolta nella tomba di famiglia a Gropello Cairoli.\nMemoria.\nIl 24 ottobre 1875 venne inaugurato a Gropello un monumento alla sua memoria commissionato dal comune del paese.\nLa statua del fiorentino Girolamo Masini in marmo bianco, presenta la donna in posizione eretta nell'atto di procedere, con sguardo fiero e triste.\nAlla cerimonia della posa dell'opera presenziarono oltre al figlio Benedetto (unico sopravvissuto tra i fratelli) e futuro Presidente del Consiglio, numerosi patrioti mazziniani e garibaldini e rappresentanti della sinistra democratica italiana, tra cui Agostino Bertani, Antonio Maffei, il deputato Felice Cavallotti e altre autorit\u00e0 del Regno. Durante i discorsi alla scoperta del monumento Adelaide venne paragonata a una novella Niobe.\nA Milano, sulla facciata della casa natale, in via Bigli 1, venne posta una lapide recante la scritta: \"Adelaide Bono Cairoli / Fra le itale madri fortissima / qui nacque li 8 marzo 1806\".\nA Molfetta, in provincia di Bari e a Noto (SR), le \u00e8 stata dedicata una via del centro cittadino. \nDi lei Giuseppe Garibaldi disse:"}
{"id": "1402809", "revid": "287204", "url": "https://it.wikipedia.org/wiki?curid=1402809", "title": "Cooperstown", "text": ""}
{"id": "1402817", "revid": "767487", "url": "https://it.wikipedia.org/wiki?curid=1402817", "title": "Digimon Tamers", "text": " \u00e8 la terza serie anime basata sul media franchise giapponese \"Digimon\", trasmessa prima nel 2001 sul canale Fuji TV in Giappone e su Fox Kids negli Stati Uniti e poi dal 2 dicembre 2002 in Italia su Rai 2. La storia si svolge inizialmente in un universo \"alternativo\", un mondo molto simile al nostro in cui i Digimon sono solo un franchise composto da videogiochi, un gioco di carte collezionabili ed una serie di anime. Un gruppo di ragazzi di dieci anni (dodici nella versione americana), Takato, Henry e Rika (fan del gioco di carte di Digimon) scoprono che i Digimon esistono davvero quando incontrano i loro Digimon partner, rispettivamente Guilmon, Terriermon e Renamon, ed iniziano a combattere contro i Digimon che \"bioemergono\" nel mondo reale, ovvero che oltrepassano la barriera costituita dalle reti di telecomunicazioni, sintetizzando proteine e divenendo cos\u00ec esseri viventi. La maggior parte di \"Tamers\" si svolge nel quartiere speciale di Shinjuku, a Tokyo in Giappone, e cambia il proprio scenario spostandosi a Digiworld solo per un breve lasso di tempo.\nTrama.\nUn giorno Takato crea il proprio Digimon Guilmon quando striscia una misteriosa carta blu trovata nel resto del suo mazzo all'interno del lettore di carte tascabile, che si trasforma istantaneamente in un Digivice D-Arc (chiamato D-Power in America), la versione di Digivice propria di Tamers. L'aspetto ed i poteri di questo Digimon provengono dagli schizzi che Takato ha scannerizzato nel dispositivo. Guilmon, quindi, bioemerge da Digiworld e viene successivamente trovato da Takato. Henry incontra il suo Digimon Terriermon quando questo fuoriesce dallo schermo di un gioco per computer, mentre il Digimon di Rika, Renamon, avvicina la ragazza per chiederle di diventare pi\u00f9 forte, poich\u00e9 Rika era famosa per le sue abilit\u00e0 nel gioco di carte di Digimon. All'inizio della serie, i tre Domatori ed i loro Digimon combattono contro dei Digimon che emergono continuamente nel mondo umano. Takato, Henry ed i loro partner iniziano a lavorare insieme, mentre Rika e Renamon preferiscono combattere da sole; tuttavia, tutti loro presto capiscono che nelle loro battaglie c'\u00e8 molto pi\u00f9 di quanto sembri in gioco ed i sei si uniscono in una sola squadra. Altri personaggi, Kazu, Kenta, Jeri (compagni di classe ed amici di Takato) e Suzie (la sorellina di Henry) divengono Domatori successivamente nel corso della serie, mentre Ryo (rivale di Rika e leggendario Digimon Tamer) viene presentato dopo che la squadra si reca a Digiworld. I ragazzi incontrano anche altri due Digimon che diventano personaggi regolari della serie: Calumon, un misterioso Digimon che ha il potere di permettere la Digievoluzione degli altri Digimon, ma che non sopporta i combattimenti e che vuole solo giocare e mangiare solo cibo poco sano, ed Impmon, un Digimon che ha lasciato i suoi Domatori perch\u00e9 non ne poteva pi\u00f9 dei loro litigi e del loro egoismo e che crede che tutti i Digimon che si accompagnino agli esseri umani siano una disgrazia.\nDurante la storia, i ragazzi apprendono che ad essere responsabile di queste creature \u00e8 un misterioso uomo di nome Mitsuo Yamaki, il cui compito \u00e8 arrestare l'arrivo dei Digimon nel mondo reale. Proveniente dall'agenzia governativa segreta Hypnos, Yamaki ha il dovere di monitorare la totalit\u00e0 dell'attivit\u00e0 dei Digimon in giro per il mondo. Successivamente, quando una serie di Digimon malvagi che si definiscono i Deva, servitori dei Digimon Supremi, credono che i veri Digimon non dovrebbero fare coppia con gli esseri umani (viene rivelato in seguito che questi erano in realt\u00e0 stati fuorviati) ed attaccano Tokyo, il trio di Domatori ed i loro Digimon devono difendere il mondo dai loro attacchi. Il vero scopo dei Deva \u00e8 penetrare nel mondo umano per catturare Calumon e riportarlo a Digiworld, cos\u00ec che essi possano usare il suo potere della Digievoluzione. I Domatori ed i loro amici, quindi, decidono di lasciare il mondo reale e partire per Digiworld per liberare Calumon, infine catturato da uno dei Deva. I ragazzi eliminano tutti i Deva tranne uno (Antylamon passa dalla parte del bene e la sua pre-evoluzione, Lopmon, successivamente diventa il Digimon partner di Suzie) e combattono contro Impmon, che ha ottenuto la sua Digievoluzione al livello mega, Beelzemon, dopo aver fatto un patto con uno dei Digimon Supremi per ottenere maggior potere in cambio dell'eliminazione dei Domatori. Il Digimon partner di Jeri, Leomon, viene ucciso da Beelzemon, cosa che fa cadere Jeri in una profonda disperazione. Beelzemon viene poi sconfitto da Gallantmon risparmiato per\u00f2 da Jeri perch\u00e9 lei non voleva vedere pi\u00f9 altra sofferenza. Dopo aver viaggiato per tutto Digiworld per compiere la loro impresa, i Domatori incontrano (e combattono con) uno dei quattro Digimon Supremi, Zhuqiaomon, ma alla fine sono d'accordo nel lavorare insieme per distruggere il D-Reaper, un programma per computer inizialmente inteso per impedire alle forme di vita digitali di andare fuori controllo, ma che poi diventa esso stesso incontrollabile. I Domatori non solo devono salvare i due mondi dal D-Reaper, ma devono anche salvare la loro amica Jeri, fatta prigioniera dal programma rinnegato, la quale \u00e8, inconsapevolmente e contro la sua volont\u00e0, fonte di preziose informazioni per il D-Reaper a causa della sua tristezza. Segue una incredibile battaglia tra Takato, Henry, Rika, Suzie, Ryo, i loro Digimon ed il D-Reaper, con Takato che prova a liberare Jeri mentre gli altri combattono il D-Reaper per sconfiggerlo una volta per tutte. Dopo una battaglia massacrante, il D-Reaper viene infine sconfitto quando Henry e Terriermon sviluppano un piano creato da Hypnos e dai Pionieri Digitali e riescono a far de-digievolvere il D-Reaper al suo stato originale senza difese e a rispedirlo a Digiworld. Takato e Guilmon riescono a liberare Jeri e tutti vengono liberati dagli amici di Takato Kazu e Kenta e dai loro Digimon. I Digimon, tuttavia, sono costretti tutti a tornare a Digiworld come effetto collaterale del programma per fermare il D-Reaper. Tutti i ragazzi piangono rattristati per la partenza dei loro Digimon a cui si dovranno separare, ma grazie ai Digignomi che esaudiscono i desideri, partner e digimon infine si riuniscono.\nDiversi nuovi elementi vengono introdotti in questa stagione, come l'uso delle carte da gioco in congiunzione con i Digivice per donare poteri differenti ai Digimon, la presenza di Calumon, un Digimon solitario unico responsabile della Digievoluzione e l'uso della Biodigievoluzione per portare i Digimon al loro livello mega, che avviene con la fusione fisica dei Digimon e dei loro partner umani. La stagione continua inoltre l'evoluzione dalla saga di \"Digimon Adventure\", la quale ha luogo a Digiworld eccetto per un breve ritorno nel mondo reale, passando per \"Digimon Adventure 02\", in cui i personaggi tornano da Digiworld per riposare in moltissimi episodi: in pratica, l'azione di \"Tamers\" ha luogo interamente nel mondo reale, con un breve viaggio a Digiworld a circa met\u00e0 della serie.\nEpisodi.\nSono stati trasmessi 51 episodi di \"Digimon Tamers\" sul canale Fuji TV in Giappone dal 1\u00ba aprile 2001 al 31 marzo 2002 e su Fox Kids negli Stati Uniti dal 1\u00ba settembre 2001 all'8 giugno 2002. In Italia gli episodi sono stati trasmessi da Rai 2 dal 2 dicembre 2002 al 27 febbraio 2003.\nDigiworld.\nDigiworld \u00e8 una dimensione parallela che coesiste con la Terra, creata da quest'ultima nella sua forma finale. \u00c8 il luogo in cui vivono tutti i Digimon.\nIl Digiworld che scorre parallelo alla Terra abitata da Takato e dai Digimon Tamers originariamente era solo un deserto desolato, che presto divenne la dimora di forme di vita digitali create dai Pionieri Digitali negli anni ottanta - i Digimon. Alcuni organismi riuscirono anche ad evolversi da s\u00e9 dal mondo digitale, i Digignomi. Tuttavia, nei primi giorni di vita di Digiworld, questo venne attaccato dal mortale programma di cancellazione D-Reaper, che era stato creato per distruggere tutte le forme di vita artificiali che si fossero spostate al di l\u00e0 dei suoi limiti. Tuttavia, con la cancellazione di diversi Digimon, il programma ne assorb\u00ec i dati e sub\u00ec una mutazione, divenendo senziente ed acquistando pi\u00f9 potere. Quindi entr\u00f2 in un periodo di inattivit\u00e0 e si confin\u00f2 lontano, molto in profondit\u00e0 all'interno di Digiworld.\nIl tempo pass\u00f2 e quattro Digimon riuscirono ad evolvere al loro livello pi\u00f9 alto, divenendo le \"divinit\u00e0\" del mondo digitale - i quattro Digimon Supremi, Azulongmon, Baihumon, Ebonwumon e Zhuqiaomon. Anche Digiworld and\u00f2 incontro a delle modificazioni, alterando la propria struttura che diveniva stratificata e divisa in sei \"piani\". Lo strato pi\u00f9 superficiale era il deserto gi\u00e0 esistente, mentre il sesto e pi\u00f9 alto strato costituiva la dimora dei Supremi, cos\u00ec come della Digievoluzione Luminescente - la fonte di potere che provvedeva l'energia necessaria ai Digimon per digievolvere. Nei quattro piani intermedi esistono dei \"mini universi\" - ambienti molto caratteristici creati dai Digimon che popolano ogni strato. Ci sono molti ambienti diversi, ma quelli esplorati dai Digiprescelti durante la loro permanenza a Digiworld comprendono un'area di nuvole e meccanismi dove vivono Clockmon e Hagurumon, una citt\u00e0 distorta, esclusivamente bianca e nera, dove vivono i Nohemon e dove durante la notte un Knightmon sorveglia il castello l\u00ec situato, un'area di foreste, laghi e fiume dove Orochimon si comporta da dittatore nei confronti del villaggio dei Gekomon, un \"mondo\" interamente composto di acqua e caverne sotterranee al cui interno vive un Divermon che protegge gli Otamamon che si trovano l\u00ec ed una regione di ghiaccio. Giganteschi Flussi di Dati connettono le varie regioni di Digiworld alla Terra, poich\u00e9 la materia digitale di Digiworld viene manipolata ed utilizzata dai computer sulla Terra. Nel vuoto che separa la Terra da Digiworld c'\u00e8 un'area deformata dove la realt\u00e0 \u00e8 in flusso e viene definita solo dalle percezioni di coloro che si trovano al suo interno.\nMedia.\nColonna sonora.\nNella versione pubblicata su TIMvision nel 2016 vennero ripristinate le sigle originali.\nFilm.\n\"The Adventurers' Battle\".\n, rilasciato in America con il titolo Digimon Tamers: Battle of Adventurers, \u00e8 il quinto film dedicato all'universo dei Digimon. Fu distribuito in Giappone il 14 luglio 2001 e negli Stati Uniti il 16 ottobre 2005.\nI Domatori stanno trascorrendo le vacanze estive e si dividono per divertirsi separatamente. Takato fa visita a suo cugino Kai ad Okinawa con Guilmon, Henry investiga su una meteora sottomarina con Terriermon e Rika rimane in citt\u00e0 con Renamon per proteggerla da eventuali Digimon invasori. Un Digimon malvagio di nome Mephistomon bioemerge sulla Terra ed avvia un piano che coinvolge la nuova mania dei virtual pet, noti come V-Pet, per mettere fuori uso le reti di telecomunicazioni e permettere cos\u00ec ai Digimon di giungere nel mondo reale indiscriminatamente. L'unico modo di fermare questo piano si nasconde nel corpo di Seasarmon, il Digimon partner di Minami, la figlia del creatore dei V-Pet. I Domatori ed i loro Digimon non possono abbassare la guardia neanche un attimo, poich\u00e9 devono combattere la loro battaglia pi\u00f9 dura per salvare il mondo.\nDelle informazioni contenute in alcuni promo tradotti in modo sbagliato avevano diffuso l'idea che questo film si sarebbe collocato al di fuori della continuity della serie. Tuttavia, considerando il prodotto finito del film, pochi indizi lasciano credere la veridicit\u00e0 di questa teoria. Inoltre, poich\u00e9 Kai appare successivamente nella serie stessa e conosce perfettamente Guilmon, ci\u00f2 suggerisce che il film appartenga alla continuity.\nI Digimon dei Domatori nelle loro forme di livello evoluto (WarGrowlmon, Rapidmon e Taomon) creano inoltre un nuovo attacco. Consiste nella trasformazione dei tre Digimon in forma di cristalli che, combinandosi insieme, formano un gigantesco volatile fatto di pura energia. Questa mossa \u00e8 stata chiamata \"Trinity Burst\" (Esplosione della Trinit\u00e0). Tuttavia, questa non appare al di fuori di questo film.\n\"Runaway Digimon Express\".\n, rilasciato in America con il titolo Digimon Tamers: Runaway Locomon (Digimon Tamers: Locomon in fuga), \u00e8 il sesto film dedicato all'universo dei Digimon. Fu distribuito in Giappone il 2 marzo 2002 e negli Stati Uniti il 2 ottobre 2005.\nQuesto film si svolge dopo la fine della serie (tecnicamente nell'universo di \"Tamers\", sei mesi dopo la distruzione del D-Reaper).\nI Domatori stanno progettando di organizzare una festa di compleanno a sorpresa per Rika, ma i loro piani vanno all'aria quando si ritrovano costretti a fermare un Digimon treno di nome Locomon, che si scoprir\u00e0 poi controllato da Parasimon, il quale ha aperto un portale tra il mondo reale e Digiworld per permettere ad altri Parasimon di arrivare nel mondo umano ed invadere la citt\u00e0. Questo film si focalizza su un quadro pi\u00f9 completo del personaggio di Rika ed inoltre conferma che i Domatori infine riescono a riunirsi con i loro Digimon partner dopo il finale della serie. Il desiderio di Takato di riavere i Digimon \u00e8 stato infine esaudito dai digignomi come mostrato nell'ultimo episodio alla fine della serie. Calumon sembra essere diventato invece il nuovo Digimon Partner di Jeri dopo la perdita di Leomon.\nChiaki Konaka afferma nelle sue note sui personaggi (per Rika) di \"non essere stato consultato\" per \"Runaway Digimon Express\", cosa che potrebbe spiegare diversi errori di continuity. Sull'argomento, l'autore afferma che Tetsuharu Nakamura, regista del film ed aiuto regista nella serie, e Hiro Masaki, uno degli sceneggiatori della serie, hanno comunque prestato molta attenzione agli aspetti psicologici della serie durante il completamento del film. Konaka dichiara inoltre di essere loro molto grato per aver illustrato meglio le parti di vita familiare di Rika che la serie TV non aveva mai esplorato.\nStorie brevi.\n\"Digimon Tamers 1984\".\nQuesta storia breve, scritta da Chiaki J. Nonaka ed illustrata da Kenji Watanabe, fu pubblicata nel 2002 nel volume 5 di SF Japan, una rivista di fantascienza giapponese. Tamers 1984 (il cui titolo si ispira all'anno di creazione dei Digimon da parte dei Pionieri Digitali e, quindi, all'anno in cui questa storia si svolge) fu ideata per un pubblico pi\u00f9 maturo, pi\u00f9 in particolare per i fan adulti di \"Tamers\", e si concentra sulla creazione del programma originale dei Digimon da parte dei Pionieri Digitali all'Universit\u00e0 di Palo Alto negli Stati Uniti. Essa si sviluppa attorno ai ruoli ed alle riflessioni dei Pionieri Digitali ed ha a che fare in gran parte con le questioni filosofiche e tecnologiche che circondarono la creazione di intelligenze artificiali.\nDrama-CD.\n\"Digimon Tamers: Original Story, Message in the Packet\".\nQuesto Drama-CD si svolge un anno dopo la fine della serie, allontanandosi perci\u00f2 dal secondo film di \"Tamers\", \"Runaway Digimon Express\", e quindi dal canone ufficiale. In Digimon Tamers: Original Story, Message in the Packet (lett. \"Digimon Tamers: Storia originale, il messaggio in un pacco\") i Domatori devono infatti ancora riunirsi ai loro Digimon partner, ma i Pionieri Digitali sono riusciti a scoprire un modo in cui i Domatori potrebbero riuscire a mandare messaggi a Digiworld. Tuttavia, non c'\u00e8 la certezza che ci\u00f2 funzioni o se i loro partner riceveranno i loro messaggi. Ma con i loro ricordi ed il grande affetto per i loro partner a guidarli, i Domatori lasciano ognuno un messaggio molto emotivo e sentito, sperando che i loro partner possano ascoltarli. I ragazzi parlano del passato, dei loro piani per il futuro, di come sono cambiati e, soprattutto, di quanto loro credano che i loro rispettivi partner siano stati fondamentali per loro, ravvivando la speranza e la certezza che un giorno potranno incontrarsi nuovamente.\n\"Digimon Tamers 2018: Days -Information and the Unordinary-\".\nQuesto secondo Drama-CD, uscito nel 2018, in allegato al cofanetto Blu-ray DVD della serie, \u00e8 ambientato due anni dopo la fine della serie, e vede il protagonista Takato, ormai dodicenne, interagire con un suo clone del 2018, che \u00e8 un viaggiatore del tempo ed \u00e8 legato sia a Yamaki che ad una misteriosa entit\u00e0 chiamata NYX, che ha creato il suddetto clone. Il protagonista e i suoi amici, Henry, Rika e Jeri con i loro Digimon Partner, dovranno sventare la nuova minaccia di Yamaki."}
{"id": "1402823", "revid": "45927", "url": "https://it.wikipedia.org/wiki?curid=1402823", "title": "Gianluigi Ghione", "text": ""}
{"id": "1402824", "revid": "45927", "url": "https://it.wikipedia.org/wiki?curid=1402824", "title": "Gimmy Ghione", "text": ""}
{"id": "1402826", "revid": "1086846", "url": "https://it.wikipedia.org/wiki?curid=1402826", "title": "Societ\u00e0 Sportiva Lazio 1944-1945", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1944-1945.\nStagione.\nNel secondo campionato romano di guerra la Lazio si classific\u00f2 al secondo posto.\nOrganigramma societario.\nArea direttiva\nArea tecnica"}
{"id": "1402830", "revid": "775372", "url": "https://it.wikipedia.org/wiki?curid=1402830", "title": "Sila Mar\u00eda Calder\u00f3n", "text": ""}
{"id": "1402836", "revid": "97701", "url": "https://it.wikipedia.org/wiki?curid=1402836", "title": "North Waziristan Agency", "text": ""}
{"id": "1402839", "revid": "97701", "url": "https://it.wikipedia.org/wiki?curid=1402839", "title": "South Waziristan Agency", "text": ""}
{"id": "1402841", "revid": "287204", "url": "https://it.wikipedia.org/wiki?curid=1402841", "title": "Societ\u00e0 Sportiva Lazio 1943-1944", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1943-1944.\nStagione.\nIn un'Italia devastata dalla seconda guerra mondiale, il campionato di Serie A si interrompe e durante il biennio 1943-1945 vengono organizzati tornei a livello regionale. A Roma nel 1943 si disput\u00f2 il primo campionato romano di guerra, vinto dalla Lazio. \nAl termine del campionato le prime quattro classificate si qualificarono per il torneo a quattro, che la Lazio chiuse al terzo posto.\nOrganigramma societario.\nArea direttiva\nArea tecnica\nRosa.\n ()"}
{"id": "1402842", "revid": "4175", "url": "https://it.wikipedia.org/wiki?curid=1402842", "title": "Stadium (Tolosa)", "text": "Lo Stadium, anche Stadium de Toulouse e, in precedenza Stadium Municipal, \u00e8 un impianto sportivo polivalente francese di Tolosa.\nCostruito tra il 1937 il 1949 e inaugurato ufficialmente come Parc des Sports, \u00e8 il pi\u00f9 capiente stadio cittadino e sorge al centro di un gruppo di isolotti che la Garonna forma durante il suo corso nel settore meridionale della citt\u00e0.\nProgettato per accogliere alcuni incontri della fase finale del mondiale di calcio 1938, non assolse mai a tale compito; fu infatti disponibile parzialmente solo nel 1939 e definitivamente dopo la seconda guerra mondiale; da allora si \u00e8 affermato come impianto dedito principalmente al calcio e al rugby a 15, anche se ha ospitato diverse finali del campionato nazionale di rugby a 13.\nCasa dei due maggiori club sportivi della citt\u00e0, la squadra di calcio e quella di rugby del Tolosa, fu sede di gare della Coppa del Mondo di rugby (1999 e 2007), di quella di calcio (1998) e di campionato europeo di calcio (2016).\nStoria.\nLo stadio, messo in cantiere dall'amministrazione comunale socialista guidata da \u00c9tienne Billi\u00e8res, faceva parte di un ampio progetto di edilizia sportiva sull'\u00eele du Ramier, sito di fabbriche dismesse da riqualificare con installazioni multifunzioni dotate di piscine, parchi giochi e un campo di calcio e rugby; i primi lavori furono consegnati nel 1937 ma lo stadio, presentato un anno prima su progetto di Jean Montariol, non fu pronto, come preventivato, per la terza Coppa Rimet che la Francia ospit\u00f2 nel 1938; a tale data, infatti, i relativi lavori per l'impianto erano appena iniziati e solo nel 1939 fu presentata una prima struttura, bench\u00e9 incompleta, con un minimo di agibilit\u00e0 che ospit\u00f2 l'arrivo di una tappa del Tour de France; la seconda guerra mondiale sospese qualsiasi attivit\u00e0 e solo nel 1947 furono ripresi i lavori.\nBench\u00e9 mai tenutavisi una formale inaugurazione, singolarmente il primo evento ufficialmente riportato ad avere luogo nello stadio completato fu una corrida, il ; a seguire, la struttura divenne il campo interno del club calcistico del , mentre la concittadina squadra di rugby disputava i suoi incontri allo Stade des Sept Deniers, poco lontano.\nPer il particolare disegno architettonico del frontale, che richiamava le due torri d'ingresso del vecchio Wembley a Londra, lo stadio, nel frattempo ufficialmente chiamato Municipal, fu informalmente battezzato \"le petit Wembley\" (il piccolo Wembley).\nIl primo grande appuntamento internazionale del Municipal fu l'organizzazione dell'incontro tra e in occasione della Coppa del Mondo di rugby a 13 1954.\nDiciotto anni pi\u00f9 tardi ospit\u00f2 una nuova edizione di tale manifestazione, di nuovo come sede di un solo incontro, vinto 31-9 dall' sui padroni di casa della .\nTra il 1998 e il 1999 il Municipal fu scelto dapprima come una delle sedi del campionato mondiale di calcio organizzato dalla Francia e, a seguire, della Coppa del Mondo di rugby in carico al Galles ma cui la Francia forn\u00ec sostegno logistico; per quanto riguarda la prima competizione, ospit\u00f2 alcuni incontri della fase a gironi e l'ottavo di finale tra e , mentre invece per quella con la palla ovale vide di scena due incontri del girone della Francia.\nNel settembre 2001, a seguito dell'esplosione, nel vicino impianto chimico AZF, di di nitrato d'ammonio, il Municipal, insieme a tutto il quartiere in cui sorge, sub\u00ec pesanti danneggiamenti e fu dichiarato inagibile; per questo motivo il Toulouse FC dovette migrare per la stagione successiva allo Stadio Ernest Wallon, di norma usato dallo Stade Toulousain di rugby.\nAncora nel 2007 il Municipal fu scelto tra le sedi destinate ad accogliere gare della sesta Coppa del Mondo di rugby, organizzata direttamente dalla Francia: a Tolosa toccarono quattro gare della prima fase, ripartite su tre gironi.\nIn occasione del campionato europeo di calcio 2016 lo stadio di Tolosa fu completamente ristrutturato con un investimento di ; tra il 2013 e il 2015 l'impianto fu completamente tecnologicizzato, con l'installazione di un sistema di videoprotezione costituito da 150 telecamere, rifacimento dell'illuminazione e copertura 4G; un nuovo prato in erba ibrida e la realizzazione di una tribuna d'onore che il , giorno di riapertura dello stadio rinnovato, fu intitolata a Just Fontaine, gi\u00e0 allenatore del e, da calciatore, detentore del record di marcature in una singola edizione del campionato del mondo (13 goal nella quinta Coppa Rimet in Svezia nel 1958).\nDalla fine di tali lavori la capacit\u00e0 dell'impianto \u00e8 di spettatori.\nIn ambito di club il Municipal ospit\u00f2 38 finali del campionato francese di rugby a 13, la prima nel 1953 e la pi\u00f9 recente nel 1993; per quanto riguarda quelle del campionato di rugby a 15, ne ospit\u00f2 13 tra il 1951 e il 1973.\nIn ambito internazionale, altres\u00ec, la del calcio ha giocato a Tolosa solo 6 volte tra il 1926 e il 2017, cinque delle quali allo Stadium Municipal; il risultato pi\u00f9 sorprendente ivi maturato fu in un incontro di qualificazione al , un pareggio 0-0 contro il , compagine contro cui, nei 17 confronti precedenti, i francesi vantavano 16 successi e una sconfitta, quest'ultima nel 1914; quella del rugby, invece, ivi esord\u00ec nel 1956 contro la , una vittoria 28-3, e al 2016 vi ha disputato 14 incontri, due dei quali nelle altrettante edizioni di Coppa del Mondo ospitate."}
{"id": "1402844", "revid": "767487", "url": "https://it.wikipedia.org/wiki?curid=1402844", "title": "Vigoroso da Siena", "text": " \nBiografia.\nVigoroso fu con Guido da Siena e Dietisalvi di Speme uno dei precursori della scuola pittorica senese dalla quale ebbe origine il genio di Duccio di Boninsegna. La sua attivit\u00e0 \u00e8 documentata continuativamente a Siena tra il 1276, quando ottenne la cittadinanza senese (evidentemente non era senese di origine), e il 1293 quando viene pagato per l'esecuzione di una biccherna. \nTuttavia la sua opera pi\u00f9 importante \u00e8 il \"Dossale con la Madonna col Bambino e Santi\" conservato alla Galleria Nazionale dell'Umbria, firmato e datato 1291, in origine nella chiesa di Santa Giuliana a Perugia. Nel dipinto sono evidenti le influenze cimabuesche che lo distinguono dai pittori senesi a lui contemporanei. \nPoich\u00e9 dai documenti \u00e8 registrato anche come miniatore, Bellosi gli ha attribuito una pagina miniata con \"Dodici Apostoli\", conservata alla Fondazione Cini in Venezia."}
{"id": "1402849", "revid": "110157", "url": "https://it.wikipedia.org/wiki?curid=1402849", "title": "Aree tribali di amministrazione federale", "text": "Le aree tribali di amministrazione federale o FATA (acronimo dall'inglese \"Federally Administered Tribal Areas\", in pashtu \u0645\u0631\u06a9\u0632\u064a \u0642\u0628\u0627\u06cc\u0644\u064a \u0633\u06cc\u0645\u06d0, in urdu \u0642\u0628\u0627\u0626\u0644\u06cc \u0639\u0644\u0627\u0642\u06c1 \u062c\u0627\u062a) costituivano una suddivisione del territorio pakistano compresa tra il confine afghano e la Provincia della Frontiera Nord-occidentale, di cui facevano parte.\nGoverno.\nLe principali trib\u00f9 pashtun stanziate nell'area sono da sempre fieramente indipendenti ma, fino alle frizioni che hanno seguito la caduta del regime talebano in Afghanistan, hanno mantenuto buone relazioni con il governo centrale di Islamabad.\nQueste trib\u00f9 erano governate dal \"Frontier Crimes Regulation\" (Regolamento dei crimini frontalieri) introdotto durante il Raj Britannico. Hanno diritto ad essere rappresentate sia nella camera alta che nella camera bassa del Parlamento. In passato i candidati tribali non avevano affiliazione partitica e correvano come indipendenti.\nA seguito dell'operazione militare Zarb e azb l'esercito pakistano ha ristabilito il pieno controllo governativo su tutto il territorio tribale.\nGeografia antropica.\nSuddivisioni amministrative.\nLe aree tribali di amministrazione federale sono suddivise in 7 agenzie. Alla testa di ciascuna \u00e8 posto un agente politico, nelle cui mani si concentrano poteri piuttosto estesi, che ha poi sotto di s\u00e9, a seconda delle dimensioni della sua amministrazione, 2 o 3 agenti politici assistenti, 3 o 4 tehsildars (una sorta di governatori) e da 4 a 9 naib tehsildars (sottogovernatori).\nLe 7 agenzie sono:"}
{"id": "1402850", "revid": "17654", "url": "https://it.wikipedia.org/wiki?curid=1402850", "title": "Xenia Alexandrovna Romanova", "text": ""}
{"id": "1402851", "revid": "9447", "url": "https://it.wikipedia.org/wiki?curid=1402851", "title": "Paolo Angelo Nespoli", "text": ""}
{"id": "1402865", "revid": "104458", "url": "https://it.wikipedia.org/wiki?curid=1402865", "title": "Keila (comune)", "text": ""}
{"id": "1402867", "revid": "8596", "url": "https://it.wikipedia.org/wiki?curid=1402867", "title": "Edward Moore Kennedy", "text": ""}
{"id": "1402868", "revid": "193248", "url": "https://it.wikipedia.org/wiki?curid=1402868", "title": "Senio e Aschio", "text": ""}
{"id": "1402869", "revid": "712828", "url": "https://it.wikipedia.org/wiki?curid=1402869", "title": "Esercito della repubblica", "text": ""}
{"id": "1402871", "revid": "8596", "url": "https://it.wikipedia.org/wiki?curid=1402871", "title": "Rose Fitzgerald", "text": ""}
{"id": "1402872", "revid": "15756", "url": "https://it.wikipedia.org/wiki?curid=1402872", "title": "Elsa Respighi", "text": "Biografia.\nTrascorse i primi anni di vita a Roma. Poi il padre Arturo Olivieri Sangiacomo, scrittore ed ufficiale dell'esercito piemontese, si trasfer\u00ec a Firenze per ragioni di servizio. In questo periodo, resosi conto delle attitudini musicali della piccola Elsa, la incoraggi\u00f2 ad intraprendere lo studio del pianoforte. Nel 1903 si stabil\u00ec nuovamente a Roma con la famiglia ed inizi\u00f2 a studiare pianoforte sotto la guida di Clotilde Poce. Dal 1907 prosegu\u00ec gli studi presso l'Istituto Nazionale di Musica, diretto da Pietro Mascagni, che di lei ebbe a dire: \"Questa bambina far\u00e0 parlare di s\u00e9\". In questi anni mentre studiava musica e pianoforte inizi\u00f2 a coltivare il sogno di diventare compositrice. Nel 1908 vinse il concorso per frequentare il corso di pianoforte al Conservatorio di Santa Cecilia.\nDurante l'espletamento del concorso il suo talento musicale fu notato dal celebre musicista Giovanni Sgambati, che si offr\u00ec di prepararla gratuitamente per due lezioni settimanali per due anni. Successivamente egli stesso la prepar\u00f2 per il debutto all'Ambasciata Russa, che per\u00f2 non ebbe mai luogo a causa di una nevrite acuta all'avambraccio destro che pregiudic\u00f2 per sempre la sua carriera di pianista. Ma poich\u00e9, come suol dirsi in certi casi, \"non tutti i mali vengono per nuocere\", in seguito si iscrisse ai corsi di Armonia, Fuga e Composizione, diventando cos\u00ec alunna e poi moglie del giovane compositore Ottorino Respighi, mentre questi insegnava a Santa Cecilia.\nLa Olivieri Sangiacomo ha confessato di essersi innamorata di lui a prima vista e Respighi di essersi innamorato di lei in occasione del successo riportato dall'allieva durante il saggio di composizione e di averle chiesto di sposarlo pochi giorni dopo. Il matrimonio ebbe luogo all'inizio del 1919, anno in cui la Olivieri Sangiacomo interruppe la sua carriera di compositrice per sostenere il marito nel suo impegnativo lavoro. Negli anni precedenti il matrimonio la Olivieri Sangiacomo, su consiglio della madre, aveva affiancato allo studio della composizione anche quello del canto, ma lo interruppe prima di raggiungere il successo.\nDopo il matrimonio lo riprese preparandosi in un repertorio, che spaziava dal Cinquecento italiano fino alla canzone popolare, passando per la lirica novecentesca di Respighi. Gli anni successivi al matrimonio diventarono cos\u00ec per i coniugi Respighi anni di felicit\u00e0 e di successo, perch\u00e9 li videro impegnati in Italia e all'estero in una serie di concerti e tourn\u00e9e, ovunque amati ed ammirati dal pubblico per la loro bravura musicale e canora. Morto il marito (1936), Elsa riprese la sua carriera di compositrice interrotta nel 1919 e port\u00f2 a termine alcune sue opere incompiute.\nContemporaneamente s'impegn\u00f2 come scrittrice, regista teatrale delle opere del marito e per finire come scopritrice di talenti, come il giovane violinista Uto Ughi. Il \"Catalogo delle composizioni\" di Elsa Olivieri Sangiacomo, redatto dal musicologo respighiano Potito Pedarra, annovera 40 composizioni ed \u00e8 interamente consultabile nel volume citato nella bibliografia, oltre che nel N.10 della rivista \"Civilt\u00e0 Musicale\", Rosetum, Milano, 1997. E non \u00e8 escluso che in futuro possano essere scoperte ancora altre composizioni non ancora catalogate.\nUna personalit\u00e0 culturale.\nL'attore e regista teatrale Leonardo Bragaglia, che conobbe bene Elsa Respighi, perch\u00e9 con la sua collaborazione scrisse e nel 1978 pubblic\u00f2 presso l'editore Bulzoni di Roma \"Il teatro di Respighi\", ha tracciato il suo profilo culturale con queste parole:\nA ci\u00f2 bisogna aggiungere che Elsa aveva appreso dalla madre la lingua spagnola.\nUna \"piccola voce\".\nIn seguito al matrimonio con Respighi, la Olivieri Sangiacomo abbandon\u00f2 la sua attivit\u00e0 di compositrice e di pianista e diede vita col marito ad un sodalizio artistico, che la port\u00f2 ad interpretare con la sua voce di mezzosoprano la lirica respighiana. Durante questa attivit\u00e0 di collaborazione col marito, che precedentemente aveva svolto la sua attivit\u00e0 di concertista accompagnando al pianoforte la cantante torinese Chiarina Fino-Savio, Elsa dimostr\u00f2 di avere una voce che lei scherzosamente defin\u00ec una \"piccola voce\" per significare che non aveva la potenza dei mezzosoprano di successo di quel tempo (Gabriella Besanzoni, Fanny Anit\u00faa, Ernestina Schumann-Heink). Certo \u00e8 che Elsa senza ricorrere a nessun artificio tecnico da scena conquist\u00f2 il suo pubblico e il marito la convinse ad intraprendere con lui e con il violinista Mario Corti una \"tourn\u00e9e\" di concerti di musica da camera.\nIl successo avuto prima a Roma e successivamente a Praga, Brno e Vienna e negli Stati Uniti fu tale che nel giro di un decennio (1921-1931) Elsa si esib\u00ec in ben trecento concerti, accompagnata quasi sempre al pianoforte dal marito, di cui era diventata la musa ispiratrice.\nUna scrittrice di carriera.\nDurante la sua vita Elsa Respighi \u00e8 stata soprattutto una valente compositrice; tuttavia a partire dal 1950, avendo ereditato dal padre la passione per la letteratura, inizi\u00f2 a impegnarsi anche in campo letterario. Pubblic\u00f2, cos\u00ec, nel 1954 prima la biografia del marito presso la casa editrice Ricordi di Milano e successivamente il romanzo \"Venti lettere a Mary Webs\", in cui dimostr\u00f2 di essere una scrittrice che aveva saputo rendersi indipendente dall'ambiente musicale nel quale era cresciuta e si era formata come compositrice, creando uno dei personaggi femminili pi\u00f9 discussi della letteratura italiana del Novecento. Nel 1976 pubblic\u00f2 il libro di novelle intitolato \"Vita con gli uomini\", seguito da \"Cinquant'anni di vita nella musica\", che \u00e8 contemporaneamente un compendio della biografia del marito e al tempo stesso della storia di cinquant'anni di spettacolo musicale. Infine come scrittrice affianc\u00f2 Leonardo Bragaglia nella stesura del volume \"Il teatro di Respighi: opere, balli e balletti\" (Roma, Trevi, 1978).\nAttivit\u00e0 teatrali.\nElsa Respighi nell'arco della sua lunga vita sent\u00ec e coltiv\u00f2 molte grandi passioni. Tra queste vi fu senz'altro quella per il teatro, che manifest\u00f2 sin da giovane; passione che con gli anni divent\u00f2 passione per la regia teatrale. Perci\u00f2 dopo un periodo di apprendistato all'inizio della grande guerra come organizzatrice di spettacoli per soldati mentre si rendeva utile come crocerossina, arriv\u00f2 per lei il periodo della grande stagione teatrale allorch\u00e9 fu coinvolta sia da Respighi che da Guastalla nell'attivit\u00e0 teatrale di successo. Risalgono a questi anni appunto i suoi interventi per allestire le rappresentazioni teatrali di opere quali \"La fiamma\", \"La campana sommersa\", e ancor pi\u00f9 \"Lucrezia\" e \"Maria Egiziaca\". Ebbe cos\u00ec l'opportunit\u00e0 di avere contatti con maestri della regia teatrale di grande statura quali Adolphe Appia, Max Reinhardt e la valente allieva Margherita Wallmann.\nScopritrice di talenti.\nElsa Respighi visse una vita eccezionalmente ricca di interessi culturali oltrepassando, al pari della madre, i cento anni di et\u00e0. Uno dei tratti caratteristici della sua poliedrica personalit\u00e0 artistica e culturale fu senz'altro la capacit\u00e0 di saper scoprire precocemente talenti artistici. Sotto questo aspetto si deve a lei la scoperta precoce ed in parte la formazione di talenti quali Ferruccio Tagliavini, Antonietta Stella, Uto Ughi ed altri ancora.\nUn confronto di Alberto Gasco.\nIl musicologo Alberto Gasco in un articolo assai celebre, scritto in stile narrativo, pubblicato su \"Musica d'Oggi\" nel 1920,intitolato\" Una musicista italiana\", dopo aver rievocato l'esordio musicale di Elsa Olivieri Sangiacomo avvenuto anni prima a Roma al Liceo musicale di Santa Cecilia, alla fine conclude facendo tra i due coniugi musicisti questo confronto:\nUn amore cos\u00ec grande.\nElsa nutr\u00ec nei confronti del marito Maestro \"un amore cos\u00ec grande\" da oltrepassare la morte sin dal primo giorno che lo vide passare per la prima volta sostando sulla soglia della sua classe al Conservatorio di Santa Cecilia a Roma. Di \"quest'amore fuori dal comune\", che leg\u00f2 i due coniugi Respighi, nell'arte come nella vita, sono rimaste tracce significative nei diari della moglie e negli scritti di molti respighiani quali Nerio Pasti, Alberto Gasco, Leonardo Bragaglia ed in alcuni documenti conservati nell\"'Archivio respighiano\" personale di Potito Pedarra. Infatti, l'unione di Elsa e Ottorino - secondo il Pasti - trascese il \"piano affettivo\" ed invest\u00ec il fenomeno artistico, non solo durante la loro vita sentimentale, ma ci\u00f2 che \u00e8 pi\u00f9 ammirevole anche dopo la scomparsa del grande compositore.\nOttorino ed Elsa Respighi sono sepolti insieme nel cimitero monumentale della Certosa di Bologna.\nIl sarcofago si trova nel Campo Carducci, lato ovest, al numero 12/2, vicino al monumento a Giosu\u00e8 Carducci.\nI carteggi.\nNel corso della sua lunga vita e dei suoi innumerevoli viaggi, Elsa Respighi Olivieri Sangiacomo rest\u00f2 in contatto con parenti, amici e conoscenti attraverso una ricca corrispondenza; gran parte delle lettere sono attualmente custodite in diversi istituti pubblici \u2013 come l\u2019Archivio Storico Ricordi, la Fondazione \u201cGiorgio Cini\u201d di Venezia e l\u2019Archivio di Stato di Milano \u2013 spesso frammiste alla documentazione del marito Ottorino Respighi.\nIn questi archivi la consultazione \u00e8 libera e gratuita e numerose missive sono disponibili online.\nArchivio Storico Ricordi\nL\u2019Archivio Storico Ricordi custodisce oltre duecento lettere da lei prodotte e altrettante nelle quali \u00e8 destinataria. La natura di questi carteggi \u00e8 molteplice: ringraziamenti, informazioni, critiche sulle rappresentazioni teatrali, viaggi, ecc. Tra queste, consultabile sul sito online dell\u2019archivio, \u00e8 presente una lettera del 12 maggio 1936 indirizzata a Giulio Ricordi dopo la morte del marito, in cui Elsa esprime tutto il suo dolore per la recente perdita, facendo trasparire un amore incondizionato verso il Maestro Respighi.\nIn una successiva lettera del 29 agosto 1943 indirizzata a Guido Valcarenghi, a seguito dei bombardamenti a Milano dell'estate del '43, Elsa Respighi si preoccupa delle condizioni della sede di Casa Ricordi sita in Via Berchet 2, ripercorrendo sensazioni e abitudini che era solita a provare quando si trovava nella sede milanese.\nNel dicembre del 1944, Elsa Respighi indirizz\u00f2 una lettera a Valcarenghi in cui descrive la condizione dell\u2019Italia a seguito della Seconda Guerra Mondiale; aggiunse preoccupata: \u2039\u2039 \"Che sar\u00e0 di noi? E della nostra disgraziata Italia? E dell\u2019arte nostra?!\" \u203a\u203a.\nVista la cospicua quantit\u00e0 di carteggi di cui \u00e8 mittente, le lettere diventano quindi mezzi fondamentali per ricostruire gli spostamenti di Elsa dovuti ai continui viaggi grazie all\u2019indicazione in ogni lettera della data e del luogo da cui scrive, approfondendo momenti di vita in parte descritti anche nelle sue biografie.\nSul sito dell\u2019Archivio Storico Ricordi \u00e8 possibile prendere visione delle relative trascrizioni dove, grazie alla digitalizzazione di esse, \u00e8 stata realizzata l\u2019indicizzazione dei nomi, dei teatri e delle opere, favorendo una ricerca sistematica di tutta la documentazione conservata nell\u2019istituto che riguarda una determinata figura, struttura teatrale o composizione."}
{"id": "1402874", "revid": "1591878", "url": "https://it.wikipedia.org/wiki?curid=1402874", "title": "Carlo Cantoni", "text": "Biografia.\nCarlo Cantoni nacque a Gropello Lomellino, ora Gropello Cairoli, il 20 novembre 1840 da Giovanni Cantoni e Giuditta Magnaghi.\nFrequent\u00f2 il liceo di Casale Monferrato, sotto l'insegnamento di Luigi Ferri, continu\u00f2 gli studi in Germania ed a Torino (sotto la forte influenza di Terenzio Mamiani) dove si laure\u00f2.\nFu professore dapprima nei licei di Torino e di Milano; ottenne poi nel 1869 l'incarico di Antropologia e di Filosofia teoretica all'Accademia scientifico-letteraria di Milano.\nNel 1878 fu chiamato dalla ricostruita Facolt\u00e0 di Lettere e Filosofia di Pavia alla cattedra di Filosofia teoretica che tenne per 28 anni; all'Universit\u00e0 degli Studi di Pavia ricopr\u00ec anche il ruolo di preside della facolt\u00e0 (nei periodi 1880-82 e 1898-1904) e di Magnifico Rettore (nei periodi 1882-84 e 1891-93).\nFu membro del Consiglio superiore del Ministero della Pubblica Istruzione e, nel 1898, venne nominato Senatore del Regno.\nFu anche membro dell'Accademia dei Lincei e dell'Istituto Lombardo di Scienze e Lettere.\nCantoni dal 1869 persegu\u00ec un progetto politico-culturale per la formazione della classe dirigente italiana, ispirato al rigore della preparazione professionale ed allo spirito di libert\u00e0.\nDedic\u00f2 tutta la sua vita ed i suoi studi alla conoscenza ed alla diffusione del pensiero kantiano, di cui diede un'interpretazione dualistica in opposizione all'idealismo di Fichte e di Hegel.\nPer i suoi studi sui filosofi tedeschi, ed in particolare sulla filosofia kantiana, nel 1904 gli venne assegnata la laurea \"honoris causa\" presso l'universit\u00e0 tedesca di K\u00f6nigsberg. Scrisse molti libri tra cui \"Giovanbattista Vico, studi critici e comparativi\" e \"Corso elementare di filosofia\".\nFu fautore, insieme ad Alfredo Piazzi e Michele Kerbaker, della libert\u00e0 degli ordinamenti didattici, contrastata dal ministro Giovanni Gentile.\nMor\u00ec a Gropello l'11 settembre 1906: le spoglie riposano nel Cimitero Vecchio nelle cappella di famiglia raro esempio di liberty.\nAll'interno della cappella un busto di marmo realizzato dallo scultore Enrico Cassi riproduce le due figliolette Isabella Adele Giuditta (mancata all'et\u00e0 di 2 anni a Milano nel 1872 dove la famiglia risiedeva) e Isabella deceduta a Pavia nel 1881 all'et\u00e0 di 8 anni. Oltre agli altri membri della famiglia riposa qui anche la moglie Cristina Magenta (Pv 26/11/1836- Gropello 9/11/1913) .\nAnche nel cortile dell'Universit\u00e0 di Pavia vi \u00e8 un busto in marmo, anch'esso opera del Cassi. La sua biblioteca \u00e8 stata donata alla Biblioteca di Studi Umanistici dell'Universit\u00e0 di Pavia.\nLa casa dove \u00e8 nato e vissuto - a Gropello Cairoli in Via libert\u00e0 110 - \u00e8 stata mantenuta integra e si puo' pernottare e godere del bellissimo parco. www.villacantoni.it\nNel 2004 l'amministrazione comunale ha intitolato al professore la Sala Polivalente della Biblioteca di Gropello Cairoli."}
{"id": "1402875", "revid": "36426", "url": "https://it.wikipedia.org/wiki?curid=1402875", "title": "Accademia dei Giardini Medicei di San Marco", "text": ""}
{"id": "1402876", "revid": "599013", "url": "https://it.wikipedia.org/wiki?curid=1402876", "title": "Wbc", "text": ""}
{"id": "1402877", "revid": "6923", "url": "https://it.wikipedia.org/wiki?curid=1402877", "title": "Coppa Europa di tamburello maschile", "text": "La Coppa Europa \u00e8 la massima competizione continentale del tamburello.\nDescrizione.\nSi disputa annualmente e vi partecipano le migliori squadre di Italia e Francia. Alla fase finale partecipano quattro squadre, due italiane e due francesi. Si disputano semifinali e finale, tutte in gara unica. La fase finale dura due giorni, si svolge solitamente in luglio.\nLa prima edizione di questo torneo si svolse nel 1996.\nNel torneo si gioca il tamburello denominato \"Open\", ovvero il tamburello all'aperto."}
{"id": "1402880", "revid": "1086846", "url": "https://it.wikipedia.org/wiki?curid=1402880", "title": "Societ\u00e0 Sportiva Lazio 1942-1943", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1942-1943.\nStagione.\nLa Lazio partecip\u00f2 al campionato di Serie A 1942-1943 classificandosi al nono posto con 28 punti.\nIn Coppa Italia la Lazio, dopo aver sconfitto il Napoli nei sedicesimi e la Juventus agli ottavi di finale, fu eliminata dalla Roma nei quarti di finale.\nOrganigramma societario.\nArea direttiva\nArea tecnica"}
{"id": "1402887", "revid": "1718925", "url": "https://it.wikipedia.org/wiki?curid=1402887", "title": "Eunice Kennedy Shriver", "text": "Biografia.\nIl 23 maggio 1953 ha sposato Robert Sargent Shriver, che fu Ambasciatore degli Stati Uniti d'America in Francia dal 1968 al 1970 e candidato alla Vice Presidenza per il Partito Democratico alle Elezioni presidenziali statunitensi del 1972. \u00c8 fondatrice di Special Olympics, programma sportivo internazionale dedicato agli atleti con disabilit\u00e0 intellettiva. \u00c8 morta l'11 agosto 2009, due settimane esatte prima del fratello Ted.\nFigli.\nDa Robert, Eunice ha avuto cinque figli:"}
{"id": "1402888", "revid": "8596", "url": "https://it.wikipedia.org/wiki?curid=1402888", "title": "Eunice Mary Kennedy", "text": ""}
{"id": "1402890", "revid": "228587", "url": "https://it.wikipedia.org/wiki?curid=1402890", "title": "Fata (disambigua)", "text": ""}
{"id": "1402894", "revid": "33689", "url": "https://it.wikipedia.org/wiki?curid=1402894", "title": "Patricia Kennedy Lawford", "text": "Biografia.\nPatricia Kennedy Lawford era la sesta figlia di Joseph P. Kennedy e Rose Fitzgerald e la sorella di John Fitzgerald Kennedy.\nIl 24 aprile 1954 spos\u00f2 l'attore Peter Lawford, da cui ebbe quattro figli tra cui l'attore Christopher Lawford. Si separ\u00f2 dal marito nel 1966."}
{"id": "1402895", "revid": "8596", "url": "https://it.wikipedia.org/wiki?curid=1402895", "title": "Patricia Kennedy", "text": ""}
{"id": "1402897", "revid": "819238", "url": "https://it.wikipedia.org/wiki?curid=1402897", "title": "Ferrovia Catania-Caltagirone-Gela", "text": "La ferrovia Catania-Caltagirone-Gela \u00e8 una linea ferroviaria a binario unico che, trasversalmente, collega il versante jonico e il versante mediterraneo della Sicilia attraversando alcuni grossi centri urbani. Dall'8 maggio 2011 la linea \u00e8 interrotta, nella tratta Caltagirone-Gela, al km 326+600 per il crollo di un viadotto.\nStoria.\nPremesse.\nLa costruzione delle linee ferroviarie in Sicilia inizi\u00f2 alcuni anni dopo la proclamazione dell'unit\u00e0 d'Italia in quanto si era gi\u00e0 riscontrato che il trasporto su ferro promuoveva lo sviluppo del territorio; sia la Camera di Commercio di Catania che gli imprenditori e i grandi produttori agricoli premevano quindi sulle autorit\u00e0 preposte affinch\u00e9 si realizzasse una serie di linee ferroviarie di collegamento tra l'interno dell'Isola e il Porto di Catania.\nIl 1\u00ba luglio del 1869 era stata inaugurata, con il completamento del lungo viadotto della \"Marina\" e della \"Galleria dell'Acquicella\", la tratta da Catania Centrale a Catania Acquicella e da questa a Bicocca e fino alla Stazione di Lentini. Era stato aperto anche il collegamento ferroviario fino a \"Catania Marittima\" all'interno del Porto di Catania.\nIl 19 gennaio 1871 la linea era pronta anche da Lentini alla Stazione di Siracusa.\nDa Caltagirone a Catania.\nA partire dal 1872 gli imprenditori del ricco comprensorio agricolo del Calatino avanzarono la richiesta di costruzione di una strada ferrata che collegasse la citt\u00e0 di Caltagirone con Catania innestandosi in prossimit\u00e0 del Lago di Lentini sulla ferrovia costiera jonica verso Catania gi\u00e0 in esercizio dal 1869. L'esigenza del tronco ferroviario era connessa alla prospettiva di aprire di nuovi mercati ai prodotti agricoli ed alimentari del comprensorio calatino avvalendosi anche del commercio marittimo del Porto di Catania.\nLa Caltagirone-Valsavoja venne inserita tra le linee di 3 categoria da costruire, secondo le direttive della Legge 29 luglio 1879, n. 5002; questa prevedeva per tale categoria il contributo degli enti locali interessati per la costruzione. I Comuni interessati si costituirono quindi in consorzio allo scopo di presentare al Governo la richiesta di Concessione; a Caltagirone il 6 agosto 1877 venne elaborato e approvato un progetto che prevedeva uno stanziamento degli enti locali, per un totale di 2.000.000 di lire del tempo, cos\u00ec ripartito percentualmente: Provincia di Catania 15%, Comune di Catania 12%, Caltagirone 37%, Grammichele 7%, Vizzini 12%, Militello 9%, Scordia 5%, Licodia Eubea 3%. \nIl Governo approv\u00f2 lo stanziamento dei fondi necessari nel mese di ottobre 1881 ma con il contributo di un decimo delle spese a carico del consorzio. Nel giugno 1888 si stipulava una convenzione \"...fra S. E. il Ministro dei lavori pubblici, commendatore Giuseppe Saracco e S.E. il Ministro delle finanze e Ministro per interim del tesoro, commendatore Agostino Magliani, contraenti in nome dello Stato, ed il commendatore Adolfo Billia, direttore generale della Societ\u00e0 italiana per le Strade ferrate della Sicilia, contraente in nome della Societ\u00e0 medesima\" allo scopo di costruire una ferrovia passante \"per contrada Fildidonna, Militello, contrada Nocifero e Grammichele\" fino a Caltagirone. La concessione ottenuta dalla Societ\u00e0 per le Strade Ferrate della Sicilia permise l'avvio dei lavori; il primo tratto da Valsavoia a Scordia venne aperto a fine novembre 1889, l'intera linea fu inaugurata il 31 ottobre 1892.\nLa tratta, chiusa dal 2017 a causa di un incidente, \u00e8 stata riattivata 18 febbraio 2019.\nDa Caltagirone a Gela.\nLa tratta da Caltagirone a Gela (quest'ultima allora denominata Terranova), lunga 45,566\u00a0km, anche in relazione al minor numero di centri attraversati che minimizzava la possibilit\u00e0 di contributo, fu approvata solo nel 1911 e inserita tra le ferrovie di 4 categoria e quindi autorizzata a scartamento ridotto insieme ad altre ferrovie secondarie. Il collegamento avrebbe ridotto il percorso totale da Catania a circa 135\u00a0km, molto pi\u00f9 breve degli itinerari via Canicatt\u00ec di 231\u00a0km e via Siracusa e Ragusa di 268\u00a0km ma penalizzato dalla \"rottura di carico\" a Caltagirone.\nLo scoppio della prima guerra mondiale tuttavia blocc\u00f2 tutto. Nel 1921 veniva presentato un disegno di legge per la conversione a scartamento normale del progetto di costruzione. Il 24 novembre 1921 il Regio decreto n. 1696 ne disponeva lo stralcio dal piano di costruzioni a scartamento ridotto e il RD n. 1796, emanato nella stessa data, ne prescriveva la costruzione a scartamento ordinario e a carico dello Stato. Ma i lavori languirono, venne realizzata solo qualche opera d'arte e lo scoppio della seconda guerra mondiale li blocc\u00f2 del tutto.\nNei primi anni cinquanta venne approntato uno studio per riprendere i lavori aggiornando ancora una volta il progetto con le seguenti caratteristiche: curve con raggio minimo di 500\u00a0m, pendenza massima del 18 per mille e velocit\u00e0 di 95\u00a0km/h. I lavori iniziarono nell'aprile 1952 ma vennero portati avanti con lentezza estrema e l'apertura al traffico avvenne nel novembre 1979.\nIl viaggio inaugurale \u00e8 stato effettuato da due locomotive D.345, la 345.1122 e la 345.1132 arrivate in sussidio temporaneo, che qualche tempo dopo sono state riportate via, lasciando gli oneri del servizio sulla linea alle pi\u00f9 vecchie D.343 del deposito locomotive di Catania.\nIl collegamento attivato apriva un itinerario diretto fra i centri agricoli ed industriali di Gela, Licata, Vittoria, Modica, Ragusa, Niscemi e Caltagirone con le aree commerciali di consumo e in direzione di Messina e del continente. Il ritardo nella costruzione tuttavia ebbe gi\u00e0 conseguenze sul futuro della linea; ad esso si aggiunse la crisi delle Ferrovie dello Stato i cui programmi di sviluppo e modernizzazione furono rimessi in discussione dai diversi orientamenti politici. E inoltre il trasporto merci della direttrice si era riversato sui TIR e sulle strade. La linea ebbe comunque gi\u00e0 dall'inaugurazione un consistente movimento di viaggiatori pendolari data la presenza del Polo petrolchimico di Gela e di merci tra cui preponderanti erano i prodotti raffinati del petrolio verso i mercati esteri e nazionali. Tuttavia la mancata elettrificazione, che obbligava a doppie e triple trazioni dei treni merci con le poco potenti locomotive 343 (con costi di personale esorbitanti) e l'utilizzazione, per i treni viaggiatori, di ALn 668.1500 e 1600 lente in salita e soggette a frequenti avarie (specie in estate) distolse lentamente dalla linea anche il traffico pendolari.\nL'8 maggio 2011 la linea fu interrotta, nella tratta Caltagirone-Gela, dal crollo al km 326+600 della nona e decima arcata e di un pilone del viadotto di \"Piano Carbone\". Al momento del crollo non vi erano convogli in transito. I collegamenti tra i due centri sono da allora sostituiti da autoservizi di Trenitalia. Il crollo del viadotto ha comportato altres\u00ec la chiusura al transito della sottostante SP 39 Niscemi-Caltagirone. Il viadotto \u00e8 stato successivamente demolito il 7 ottobre 2014.\nProgetto di riapertura.\nUn progetto per la ricostruzione del viadotto crollato e per la riapertura della tratta ferroviaria, comprendente anche l'ammodernamento degli altri 11 viadotti presenti e di altre opere minori, \u00e8 stato presentato nell'agosto 2018. Si prevede di riaprire la tratta Caltagirone-Gela nel 2022.\nCaratteristiche.\nLa ferrovia ha il primo tratto, dalla stazione di Catania Centrale alla stazione di Lentini Diramazione, il cui nome fino alla fine degli anni settanta era \"stazione di Valsavoia\", comune alla ferrovia Messina-Siracusa ed \u00e8 elettrificato a corrente continua a 3000 volt. Nella stazione di \"Valsavoia\" il primo binario \u00e8 quello di origine della linea a semplice binario che si dirama piegando subito a destra e costeggiando il lago di Lentini con una serie di curve e un lungo rettilineo ad andamento in moderata ascesa fino alla rampa di ingresso della stazione di Scordia, importante centro agrumario della Provincia di Catania. In questo primo tratto la velocit\u00e0 massima \u00e8 di 90\u00a0km/h per il rango \"B\". Da Scordia la linea procede in ascesa quasi costante del 28 per mille, con tornanti e avvitamenti, attaccando la rampa che la porter\u00e0 sull'altipiano fino a Militello in Val di Catania e all'isolata stazione di Mineo dove raggiunge il culmine ed inizia la ripida discesa verso la stazione di Vizzini-Licodia. Affiancata a questa c'era fino al 1954 la stazione di partenza della ferrovia Siracusa-Ragusa-Vizzini che permetteva di raggiungere il capoluogo ibleo e Pantalica. La ferrovia prosegue tra ripide discese e salite fino al 27 per mille fino a Grammichele da dove riparte in discesa per poi attaccare con un'altra ripida tratta del 30 per mille la salita fino alla stazione di Caltagirone tutta questa tratta permette una velocit\u00e0 massima di 70/75\u00a0km/h. Fino al 1979 la stazione si trovava, ad una quota pi\u00f9 elevata, sul costone nord dell'altura su cui sorge la citt\u00e0 e da essa si diramava la ferrovia Dittaino-Piazza Armerina-Caltagirone (a scartamento ridotto). In seguito all'apertura al traffico della tratta fino a Gela venne costruita una nuova e pi\u00f9 grande stazione sul versante sud e a quota meno elevata. La seconda parte della linea \u00e8 costruita con criteri pi\u00f9 moderni, presenta curve pi\u00f9 ampie che consentono la velocit\u00e0 massima di 100\u00a0km/h per il rango \"B\" con un'ascesa massima del 18 per mille in rettilineo e del 16 per mille in curva (nel senso di marcia da Gela verso Caltagirone). Subito dopo la stazione di Caltagirone i binari entrano ed escono dalle 26 gallerie percorrendo in esse ben 11,8\u00a0km e passando su numerosi viadotti e ponti di cui alcuni di dimensioni notevoli, complessivamente per 7,8\u00a0km, con alcuni di essi in curva.\nLe stazioni attraversate, eccetto la stazione di Niscemi, non servono alcun centro abitato e sono soltanto a scopo di servizio per incrocio o precedenza; ciononostante sono state costruite con sottopassaggi e pensiline. Essendo state sin dall'inizio impresenziate versano in totale stato di abbandono. La linea \u00e8 quasi tutta in discesa fino a \"Piana del Signore\" e termina in rettilineo nella grande stazione di Gela confluendo nella linea costiera per Caltanissetta e Siracusa.\nSistemi di esercizio.\nBlocco Telegrafico.\nLe stazioni furono dotate sin dall'inizio dell'apparecchiatura del telegrafo che permetteva l'inoltro dei treni con la sicurezza della via libera tra stazione e stazione. In seguito vennero installati i circuiti e i telefoni tipo Western a cassetta di legno con generatore di corrente a manovella e instaurato il regime di circolazione con Blocco telefonico.\nDirigente Unico.\nAttorno agli anni trenta allo scopo di ridurre le spese di esercizio le FS introdussero nelle linee complementari e secondarie della rete ferroviaria italiana il sistema di circolazione a Dirigenza unica eliminando i Capi stazione dalle stazioni intermedie e lasciandoli soltanto in quelle di diramazione e capotronco. Anche la tratta Valsavoia-Caltagirone venne trasformata a Dirigenza unica con sede a Caltagirone da dove veniva regolato il traffico ferroviario avvalendosi dei capitreno e dei macchinisti dei treni circolanti in linea. Nelle stazioni erano presenti degli agenti, detti \"assuntori\", che provvedevano alle altre incombenze commerciali e logistiche. La dirigenza unica rimase in vigore fino al 1979.\nDirigente Centrale Operativo.\nCon l'apertura della tratta fino a Gela, che venne attrezzata con blocco elettrico automatico con circuiti di binario a correnti fisse e reversibile e Dirigente Centrale Operativo, la tratta fino a Valsavoia, (ora Lentini Diramazione) venne abilitata temporaneamente a dirigenza locale con blocco telefonico in attesa di attivare anche su di essa il blocco automatico a correnti fisse reversibile e il Comando Centralizzato del Traffico. Questo venne attivato il 28 gennaio 1981; dopo un periodo di pre-esercizio tutte le stazioni, eccetto Scordia, Caltagirone e Gela, divennero impresenziate ed esercite in telecomando dal posto centrale del DCO con sede a Caltagirone.\nNell'ambito del piano di ristrutturazione funzionale ed economica dell'infrastruttura ferroviaria nazionale da parte di RFI anche la linea \u00e8 stata interessata, dal mese di luglio al mese di dicembre del 2005 da cambiamenti della tecnologia di esercizio e comando mediante la sostituzione del pi\u00f9 complesso sistema di blocco automatico a \"correnti fisse\" e circuiti di binario con il pi\u00f9 semplice sistema di Blocco elettrico conta-assi (BCA) e infine, il 30 aprile 2006, dalla soppressione della sede DCO di Caltagirone spostando il completo sistema di telecomando alla dirigenza centrale operativa di Siracusa. Sono state inoltre dismesse le stazioni di Vituso, Priolo Soprano e Piana del Signore previa eliminazione dei binari di incrocio; il 18 ottobre 2005 \u00e8 stata definitivamente soppressa Piana del Signore, il 19 marzo 2006 quella di Vituso. Successivamente, il 27 giugno 2010, la sede di telecomando DCO dell'intera linea \u00e8 stata trasferita a Palermo\nMateriale rotabile.\nLa linea \u00e8 stata aperta all'esercizio con l'uso della trazione a vapore. Sono state utilizzate, nel tempo, varie locomotive tra cui:\nA partire dalla seconda met\u00e0 degli anni trenta i servizi viaggiatori sono stati migliorati con l'introduzione di automotrici:\nDall'inizio degli anni settanta il servizio merci ha avuto un maggiore impulso con la sostituzione delle locomotive a vapore con le nuove locomotive diesel-elettriche:\nE la sostituzione delle automotrici ormai obsolete con le:\nNegli ultimi anni, \u00e8 sempre meno rara la presenza sulla tratta della:"}
{"id": "1402900", "revid": "838137", "url": "https://it.wikipedia.org/wiki?curid=1402900", "title": "Asociaci\u00f3n Gu\u00edas Scouts del Paraguay", "text": "L'Asociaci\u00f3n Gu\u00edas Scouts del Paraguay (tradotto Associazione Guide Scout del Paraguay) \u00e8 l'organizzazione nazionale del Guidismo nel Paraguay. Questa conta 445 membri (nel 2003). Fondata nel 1923 l'organizzazione diventa un membro associato del World Association of Girl Guides and Girl Scouts(WAGGGS) nel 1966 e membro effettivo nel 1978. \nL'emblema dell'associazione incorpora elementi della Bandiera del Paraguay."}
{"id": "1402909", "revid": "287204", "url": "https://it.wikipedia.org/wiki?curid=1402909", "title": "Beiu\u0219", "text": "Beiu\u0219 (in ungherese \"Bel\u00e9nyes\", in tedesco \"Bins\") \u00e8 un municipio della Romania di 11.149 abitanti, ubicato nel distretto di Bihor, nella regione storica della Transilvania. Fa parte del municipio anche la localit\u00e0 di Delani.\nStoria.\nDa punto di vista etimologico il nome della citt\u00e0 indica che era una regione dove c'erano molti bisonti (b\u00f6l\u00e9nyes in ungherese significa appunto un luogo dove si incontra spesso il bisonte)\nBeiu\u0219 \u00e8 ricordata per la prima volta in un documento storico del 1263, dove si ricorda il fatto che la citt\u00e0 venne rasa al suolo e bruciata nel 1241 durante un'invasione Mongola.\nDurante la dominazione Austroungarica, tra la fine del XVIII e i primi del XX secolo, in un periodo nel quale la popolazione romena godeva di minimi diritti politici e di una rappresentativit\u00e0 quasi nulla, Beiu\u0219 fu il pi\u00f9 importante centro per lo studio della Lingua rumena della Transilvania."}
{"id": "1402910", "revid": "287204", "url": "https://it.wikipedia.org/wiki?curid=1402910", "title": "Beius", "text": ""}
{"id": "1402912", "revid": "116649586", "url": "https://it.wikipedia.org/wiki?curid=1402912", "title": "Jean Ann Kennedy", "text": "Biografia.\nIl 19 maggio 1956 spos\u00f2 Stephen Edward Smith, dal quale ebbe due figli, e con il quale ne adott\u00f2 altri due. Dopo la morte del marito, fu nominata da Bill Clinton ambasciatrice degli Stati Uniti in Irlanda dal 1993 fino al 1998. Nel febbraio 2011, il Presidente Obama l'ha insignita della Medaglia presidenziale della libert\u00e0, il massimo riconoscimento civile degli Stati Uniti d'America, per via del suo impegno nell'aiutare le persone affette da disabilit\u00e0. \n\u00c8 morta il 18 giugno 2020, all'et\u00e0 di 92 anni.\nFigli.\nDal marito Stephen Edward Smith, Jean Anne ebbe:\nla coppia adott\u00f2 poi due figlie:"}
{"id": "1402920", "revid": "8596", "url": "https://it.wikipedia.org/wiki?curid=1402920", "title": "Jean Kennedy", "text": ""}
{"id": "1402927", "revid": "124693340", "url": "https://it.wikipedia.org/wiki?curid=1402927", "title": "Sony Mavica", "text": "Mavica (Magnetic Video Camera) \u00e8 un marchio di Sony per le fotocamere che utilizzavano un floppy come supporto di memorizzazione principale. I modelli Mavica furono i primi a registrare le immagini su un supporto digitale mobile invece che su una normale pellicola.\nLa linea Mavica, in auge negli anni ottanta, \u00e8 stata ritirata dal commercio. Sony continua a produrre fotocamere digitali \"point-and-shoot\" nella serie Cyber-shot, che usa tecnologia di memorizzazione di tipo Memory Stick."}
{"id": "1402932", "revid": "1086846", "url": "https://it.wikipedia.org/wiki?curid=1402932", "title": "Societ\u00e0 Sportiva Lazio 1941-1942", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1941-1942.\nStagione.\nLa Lazio partecip\u00f2 al campionato di Serie A 1941-1942 classificandosi al quinto posto con 37 punti.\nIn Coppa Italia la Lazio, dopo aver sconfitto il Bari nei sedicesimi, fu eliminata dal Milano negli ottavi di finale.\nOrganigramma societario.\nArea direttiva\nArea tecnica"}
{"id": "1402934", "revid": "514736", "url": "https://it.wikipedia.org/wiki?curid=1402934", "title": "Kathleen Agnes Kennedy", "text": "Nata a Brookline, nel Massachusetts, era la quarta figlia di Joe e Rose Kennedy, nonch\u00e9 sorella minore di John Fitzgerald, futuro presidente degli Stati Uniti; sposatasi nel 1944 con William Cavendish, marchese di Hartington, da cui assunse cittadinanza britannica e titolo nobiliare, mor\u00ec in un incidente aereo nel sud della Francia nel 1948 a ventotto anni.\nBiografia.\nQuando Franklin Delano Roosevelt nomin\u00f2 Joseph Kennedy ambasciatore nel Regno Unito, sua figlia Kathleen trascorse un anno e mezzo vivendo a Londra. Fu educata a Londra al Queen's College. La Kennedy lavor\u00f2 al giornale di Cissy Patterson, il \"Washington Times-Herald\" nel 1940 scrivendo un pezzo dal titolo \"Did you happen to see... ?\". Nel 1943 torn\u00f2 in Inghilterra per lavorare in un centro per militari istituito dalla Croce Rossa. Malgrado l'opposizione della sua cattolica madre, la Kennedy spos\u00f2, con solo rito civile, William Cavendish, marchese di Hartington, un anglicano figlio ed erede del decimo duca di Devonshire, il 6 maggio 1944. Suo fratello maggiore Joseph P. Kennedy Jr. fu l'unico membro della famiglia Kennedy a partecipare alla cerimonia.\nQuattro mesi dopo il matrimonio, suo marito fu ucciso in azione mentre prestava servizio durante la seconda guerra mondiale. Il fratello minore di suo marito, lord Andrew Cavendish, che spos\u00f2 Deborah Mitford, una delle sorelle Mitford, divenne l'erede del duca, mentre la consorte diventava marchesa di Huntington e futura duchessa, titoli che sarebbero spettati a Kathleen se non le fosse morto il marito.\nPopolare nel circuito sociale di Londra e ammirata da molti per il suo buon umore, la Cavendish divenne poi romanticamente coinvolta con Peter Wentworth-Fitzwilliam, VIII conte Fitzwilliam. Peter Wentworth-Fitzwilliam era tuttavia ancora sposato con Olive \"Obby\" Plunkett, l'ereditiera dell'impero della birra Guinness, dal carattere violento e alcolizzata. La coppia progett\u00f2 di sposarsi dopo il divorzio di Fitzwilliam. La madre di Kathleen, Rose, minacci\u00f2 di rinnegarla se avesse sposato un altro non-cattolico e per di pi\u00f9 divorziato. Tuttavia Kathleen era convinta di poter contare sul padre Joseph e, saputolo a Cannes, decise di recarvisi in aereo con l'amante.\nLa coppia part\u00ec dall'aeroporto di Croydon con il velivolo privato di Kathleen, pilotato da un veterano della RAF. Atterrati a Parigi i due si attardarono nel pranzo e, nonostante le rimostranze del pilota, che aveva saputo dal servizio meteo che nel sud della Francia si stava preparando una tempesta, i due decisero di partire ugualmente. Il loro aereo si schiant\u00f2 presso Saint-Bauzile, Ard\u00e8che, Francia. Solo suo padre rappresent\u00f2 la famiglia Kennedy-Cavendish al suo funerale. Sua madre non partecip\u00f2 e, presumibilmente, scoraggi\u00f2 i suoi fratelli di fare altrettanto. Kathleen Cavendish \u00e8 sepolta nell'appezzamento della famiglia Cavendish nella Saint Peter's Church a Edensor in Inghilterra nei pressi di Chatsworth nel Derbyshire. Il \"gymnasium\" al Manhattanville College \u00e8 stato chiamato in suo onore."}
{"id": "1402935", "revid": "8596", "url": "https://it.wikipedia.org/wiki?curid=1402935", "title": "Kathleen Kennedy Cavendish", "text": ""}
{"id": "1402939", "revid": "212348", "url": "https://it.wikipedia.org/wiki?curid=1402939", "title": "Castagneto (Cava)", "text": ""}
{"id": "1402940", "revid": "1904508", "url": "https://it.wikipedia.org/wiki?curid=1402940", "title": "Luigi I di Baden", "text": "Biografia.\nGiovinezza.\nLuigi era figlio del margravio Carlo Federico di Baden e di Carolina Luisa d'Assia-Darmstadt. Il padre nel 1803 fu elevato al rango di Principe elettore e, successivamente nel 1806, fu primo Granduca di Baden.\nData la sua posizione di figlio secondogenito, Luigi venne avviato sin da giovane alla carriera militare e dal 1787 venne ammesso nell'esercito prussiano su richiesta del padre al re Federico Guglielmo II. Nel mese di settembre di quell'anno ottenne il rango di colonnello col qual combatt\u00e9 durante le guerre della prima coalizione antifrancese nel 1793 venendo promosso maggiore generale ed ottenendo il cavalierato dell'Ordine dell'Aquila Nera. Nel 1795 fece ritorno nel Baden facendosi notare come un principe \"bon vivant\", circondato da un nutrito pubblico femminile e amante del lusso.\nDopo che il principe ereditario Carlo Luigi di Baden era morto nel 1801 in un incidente, egli assistette il padre ormai anziani nell'amministrazione dello stato. Fu proprio Carlo Federico a inviare Luigi nel 1802 per concludere dei negoziati con Napoleone Bonaparte e nel 1804 prese parte al Congresso di Magonza assistendo poi all'incoronazione di Napoleone a Parigi.\nVisti i successi delle sue operazioni diplomatiche, il padre decise di inserirlo sempre pi\u00f9 nel governo nominandolo dal 1803 alla carica di ministro della guerra ed affidandogli dal 1806 anche il ministero delle finanze e la gestione delle foreste del granducato. Napoleone, sebbene stimasse il ruolo del Baden nella Confederazione del Reno, era estremamente diffidente nei confronti di Luigi perch\u00e9 lo riteneva una spia dell'esercito prussiano considerato il suo passato di militanza nelle file della Prussia.\nRegno.\nDopo la morte di suo nipote, Il granduca Carlo II, Luigi ascese al trono di Baden nel 1818 ed in quello stesso anno si spos\u00f2 con Caterina Werner, creata contessa di Langenstein. In contrasto con la stravaganza dei suoi anni giovanili, negli anni a seguire Luigi fu molto parsimonioso, militaresco e promosse largamente lo sviluppo economico del paese. A livello di politica interna Luigi I fu un governante essenzialmente autocrate e pi\u00f9 volte tent\u00f2 di ostacolare il parlamento riducendone il potere e l'influsso sugli affari di governo.\nNel 1820 si occup\u00f2 personalmente dell'Universit\u00e0 di Freiburg, facendo in modo che rimanesse aperta e che svolgesse la sua attivit\u00e0 in modo regolare. Nel 1825 fond\u00f2 a Karlsruhe un'importante scuola politecnica: la \"Hochschule Karlsruhe\". Questa accademia \u00e8 ancora oggi la pi\u00f9 antica scuola tecnica di tutta la Germania.\nMorte.\nLa morte di Luigi I, avvenuta nel 1830, fu vista con sospetto dai contemporanei, che la collegarono alla vicenda di Kaspar Hauser. Con la morte di Luigi I si estingueva infatti il ramo diretto dei Baden. A lui succedette il fratellastro Leopoldo I di Baden, figlio di suo padre Carlo Federico e di Luisa Carolina Geyer von Geyersberg, da lui sposata in seconde nozze morganaticamente.\nDiscendenza.\nLuigi aveva parecchi figli, ma nessuno di questi suoi eredi pot\u00e9 aspirare al trono in quanto tutti avuti da matrimoni morganatici con donne il cui rango non era socialmente accettabile per l'epoca.\nDa una donna di cui non si conosce il nome ebbe:\nDa Caterina Werner (1799-1852), che dopo il matrimonio venne elevata al rango di contessa di Langenstein e Goldensheim, Luigi ebbe i seguenti eredi:"}
{"id": "1402941", "revid": "399", "url": "https://it.wikipedia.org/wiki?curid=1402941", "title": "Santa Lucia (Cava)", "text": ""}
{"id": "1402948", "revid": "1543377", "url": "https://it.wikipedia.org/wiki?curid=1402948", "title": "Giotto Ulivi", "text": " \nOriginario di Borgo San Lorenzo, Giotto Ulivi fu pievano di Santo Stefano a Campi dal 26 maggio 1878 alla scomparsa, avvenuta il 9 febbraio 1892.\nPersonalit\u00e0 di grande cultura e di molteplici interessi, Ulivi fu soprattutto un appassionato studioso di apicultura, a cui diede un grande contributo con opere come il \"Compendio teorico pratico di Apicoltura razionale\" (1869 - Firenze, Tipografia Cenniniana); \"Le api italiche\"; \"Vita di Campagna\"; \"Considerazioni sulla fecondazione dell'ape Regina\"; \"Esame critico delle teorie sulla partenogenesi delle Api\" e \"La Manna, mielata e melatica: osservazioni\". Fu inoltre fondatore e direttore della rivista \"\"L'Apicultura razionale\", edita dal 1882 alla sua scomparsa.\nIl suo paese natale lo ha ricordato con l'intitolazione del locale Istituto di istruzione superiore(), per tale intitolazione fu presa in considerazione anche la figura di Don Milani."}
{"id": "1402953", "revid": "729019", "url": "https://it.wikipedia.org/wiki?curid=1402953", "title": "Joseph Patrick Kennedy Jr.", "text": "Mor\u00ec in una missione aerea durante la seconda guerra mondiale, precisamente mentre stava partecipando al progetto Aphrodite, cio\u00e8 testando nuove tipologie di bombardamento basate sull'uso di bombardieri imbottiti di esplosivo, 10 tonnellate di Torpex, e radiocomandati su bersagli fortemente protetti. Il 12 agosto 1944 durante una di queste prove nei cieli del Suffolk con un altro aviatore a bordo, qualcosa non funzion\u00f2 e un malfunzionamento ai circuiti di ricezione radio fece riscaldare un componente e provocare l'innesco di un detonatore, con conseguente esplosione delle 10 tonnellate di Torpex a bordo. Come conseguenza il velivolo venne disintegrato in aria e precipit\u00f2. Del suo corpo non fu ritrovata alcuna traccia. Era scapolo e non aveva figli."}
{"id": "1402959", "revid": "729019", "url": "https://it.wikipedia.org/wiki?curid=1402959", "title": "Rivoli (metropolitana di Torino)", "text": "Rivoli \u00e8 una fermata della metropolitana di Torino, sita in corso Francia, all'incrocio con piazza Rivoli e con corso Vittorio Emanuele II.\nLa fermata \u00e8 stata resa operativa il 4 febbraio 2006, data dell'inaugurazione della linea 1 metropolitana, che allora era funzionante da Fermi a XVIII Dicembre.\nAll'interno della stazione, \u00e8 rappresentato, attraverso richiami araldici e alla stessa immagine stilizzata, il castello di Rivoli, una delle residenze sabaude della cintura torinese.\nInterscambi.\nLa stazione consente l'interscambio con la rete di superficie GTT."}
{"id": "1402960", "revid": "110157", "url": "https://it.wikipedia.org/wiki?curid=1402960", "title": "Marghita", "text": "Marghita (in ungherese \"Margitta\", in tedesco \"Margarethen am Brettenbach\") \u00e8 un municipio della Romania di 17.289 abitanti, ubicato nel distretto di Bihor, nella regione storica della Transilvania. Fanno parte del municipio anche le localit\u00e0 di Che\u021b e Ghenetea.\nStoria.\nIl nome Marghita trae origine da \"Margit\" (Margherita) e tuttora santa Margherita \u00e8 la patrona della citt\u00e0. Il primo documento in cui viene citata la citt\u00e0 risale al 1216. Nel XIV secolo Marghita divenne un possedimento feudale dei signori d'Ungheria.\nNel 1376 il re Luigi I d'Ungheria concesse alla citt\u00e0 il cosiddetto \"diritto di mercato\" e nei secoli successivi Marghita si svilupp\u00f2 come centro di attivit\u00e0 commerciali. Non mancarono anche qui rivolte contro il potere feudale, in particolare nel 1467 e nel 1514.\nNel 1823 circa la met\u00e0 degli edifici della citt\u00e0 venne distrutta da un grande incendio. La lenta ricostruzione giunse fino all'epoca della rivolta del 1848; dopo questi moti, gli abitanti furono riscattati dalla condizione di servi della gleba ed iniziarono a svilupparsi anche attivit\u00e0 manifatturiere.\nDopo la seconda guerra mondiale, durante la quale circa 1.700 ebrei della citt\u00e0 vennero sterminati nei campi di concentramento nazisti, l'avvento del regime comunista port\u00f2 alla nazionalizzazione di industrie e terre coltivabili, con investimenti anche consistenti. Dopo la fine del comunismo, la citt\u00e0 ha attraversato una fase di difficolt\u00e0 e stagnazione economica, ma anche qui si vedono negli ultimi anni segnali di ripresa analoghi a quelli del resto della Romania."}
{"id": "1402961", "revid": "764447", "url": "https://it.wikipedia.org/wiki?curid=1402961", "title": "TRACECA", "text": "TRACECA (acronimo di TRAnsport Corridor Europe-Caucasus-Asia) \u00e8 un'organizzazione internazionale di cooperazione economica costituita da 14 Stati dell'Europa orientale, del Caucaso e della regione dell'Asia centrale fondata nel 1998 con l'Accordo Multilaterale sul Trasporto internazionale per lo sviluppo del Corridoio di Trasporto Europa-Caucaso-Asia.\nOrigini.\nTRACECA \u00e8 stata istituita nel maggio 1993, con la firma dell'accordo multilaterale sui trasporti internazionali per lo sviluppo di iniziative di trasporto (compresa la creazione e lo sviluppo di un corridoio stradale) tra gli Stati membri dell'UE, il Caucaso e i paesi dell'Asia centrale. Il programma sostiene l'indipendenza politica ed economica delle ex repubbliche dell'Unione Sovietica migliorando il loro accesso ai mercati europei e globali attraverso strade, ferrovie e mare. Gli obiettivi del TRACECA sono stati sottolineati dall'Iniziativa di Baku del 2004, seguita da un'ulteriore conferenza ministeriale a Sofia, in Bulgaria, nel 2006.\nMembri.\nAttualmente i seguenti stati partecipano al programma TRACECA:\nPi\u00f9 i 28 stati membri dell'\nL'Iran ha ufficialmente aderito al TRACECA nel 2009 dopo che la richiesta \u00e8 stata accettata durante la riunione di settembre di quell'anno. Tuttavia, dal 2010 l'assistenza tecnica relativa al progetto non \u00e8 stata fornita all'Iran a causa della sicurezza delle Nazioni Unite e delle sanzioni dell'UE.\nA luglio 2016, la Grecia ha annunciato che stanno prendendo in considerazione l'adesione alle attivit\u00e0 di TRACECA come osservatore.\nSegretario generale.\nIl Segretariato Permanente \u00e8 stato creato nel marzo del 2000 con sede a Baku, Azerbaigian. Inaugurato il 21 febbraio del 2001 con la partecipazione del presidente dell'Azerbaijan Heyd\u0259r \u018fliyev, oltre a Javier Solana, Chris Patten, Anna Lindh. Il primo eletto come Segretario Generale fu un rappresentante della Georgia, l'ambasciatore Zviad Kvatchantiradze. \nL'attuale segretario generale \u00e8 Mircea Ciopraga, nominato dalla Commissione intergovernativa nel gennaio 2015.\nProgetti.\nTRACECA ha cinque gruppi di lavoro: trasporto marittimo, aeronautico, stradale e ferroviario, sicurezza dei trasporti e infrastrutture di trasporto. Tra i suoi progetti specifici c'era la creazione di un nuovo ponte per sostituire e proteggere l'antico ponte di Krasny Most, che si trova tra la Georgia e l'Azerbaijan."}
{"id": "1402967", "revid": "1305772", "url": "https://it.wikipedia.org/wiki?curid=1402967", "title": "Aguas", "text": "Il termine aguas o \u00e1guas (letteralmente dallo spagnolo e dal portoghese: plurale di acqua, ovvero \"acque\") pu\u00f2 riferirsi a:"}
{"id": "1402968", "revid": "1043", "url": "https://it.wikipedia.org/wiki?curid=1402968", "title": "\u00c1guas", "text": ""}
{"id": "1402969", "revid": "729019", "url": "https://it.wikipedia.org/wiki?curid=1402969", "title": "Monte Grappa (metropolitana di Torino)", "text": "Monte Grappa \u00e8 una fermata della metropolitana di Torino, situata in corso Francia, all'incrocio con i corsi Monte Grappa e Monte Cucco.\nLa fermata \u00e8 funzionante dal 4 febbraio 2006 quando la linea 1 della metropolitana subalpina venne resa agibile (soltanto nella tratta tra XVIII Dicembre e Fermi).\nLa vetrofania presente all'interno, presso la banchina, rappresenta simboli della montagna e degli alpini.\nInterscambi.\nLa stazione consente l'interscambio con la rete di superficie GTT."}
{"id": "1402970", "revid": "486946", "url": "https://it.wikipedia.org/wiki?curid=1402970", "title": "Istituto tecnico per geometri &quot;G.Salvemini &quot;", "text": ""}
{"id": "1402980", "revid": "729019", "url": "https://it.wikipedia.org/wiki?curid=1402980", "title": "Pozzo Strada (metropolitana di Torino)", "text": "La stazione di Pozzo Strada \u00e8 una fermata della metropolitana di Torino, sita in corso Francia, all'incrocio con Via Pozzo Strada, strada del Lionetto e via Gianfrancesco Re.\nLa fermata \u00e8 stata resa operativa il 4 febbraio 2006, data dell'inaugurazione della linea 1 metropolitana da XVIII Dicembre a Fermi.\nAl suo interno, sono presenti le vetrofanie di Nespolo raffiguranti il mondo agreste che, come ricorda il nome della via presso la quale sorge la fermata, era predominante nella zona prima dell'espansione cittadina."}
{"id": "1402981", "revid": "22416", "url": "https://it.wikipedia.org/wiki?curid=1402981", "title": "Ferrovia Tirso-Chilivani", "text": "La ferrovia Tirso-Chilivani era una linea ferroviaria a scartamento ridotto della Sardegna.\nStoria.\nLa Tirso-Chilivani nacque per iniziativa delle Strade Ferrate Secondarie della Sardegna negli ultimi anni del XIX secolo come bretella ferroviaria per congiungere la Macomer-Nuoro con la rete della Compagnia Reale delle Ferrovie Sarde a Chilivani, stazione costruita sulla linea Cagliari-Golfo Aranci nonch\u00e9 capolinea della diramazione per Sassari e Porto Torres. Inoltre la linea fu pensata per consentire agli abitanti di Ozieri di raggiungere facilmente lo scalo di Chilivani, realizzato ad alcuni chilometri di distanza dal centro cittadino.\nCostruita a scartamento da 950\u00a0mm come l'intera rete secondaria sarda, la prima parte della ferrovia fu aperta al traffico il 10 febbraio 1891, con l'apertura dei 9\u00a0km di linea tra Ozieri e Chilivani. Il resto della ferrovia fu inaugurato il 1\u00ba aprile 1893, data di apertura del tronco tra Ozieri e il capolinea scelto lungo la Macomer-Nuoro, la stazione di Tirso, attualmente nel territorio del comune di Illorai. Nel 1921 la gestione della linea pass\u00f2 alle Ferrovie Complementari della Sardegna.\nDopo i difficili anni di esercizio durante la guerra la ferrovia riprese la regolare attivit\u00e0, ma il dopoguerra per i 79 chilometri di questa strada ferrata non si presentava roseo: nel 1955 per via della sua tortuosit\u00e0 erano necessarie circa 5 ore per giungere dall'isolato capolinea di Tirso a Chilivani, con una velocit\u00e0 media di poco superiore ai 15 chilometri orari, troppo pochi per poter competere con le autolinee. La linea cos\u00ec rischi\u00f2 la chiusura gi\u00e0 negli anni cinquanta, ma il rischio fu scongiurato per qualche tempo, e la ferrovia pot\u00e9 usufruire dei nuovi mezzi a trazione termica introdotti dalle FCS nel 1962 (per i quali fu necessario adeguare l'armamento della linea), che ridussero considerevolmente i tempi di percorrenza.\nCi\u00f2 nonostante, complice anche la non rosea situazione finanziaria delle FCS che da l\u00ec a qualche anno sarebbero state commissariate, il 31 dicembre 1969 la linea cess\u00f2 la sua attivit\u00e0, lasciando il posto a un servizio di autolinee sostitutive.\nSituazione dopo la chiusura.\nUna parte della linea nei pressi delle ex stazioni di Ozieri e Vigne e nel primo tratto verso Ozieri dall'ex stazione di Pattada \u00e8 stata trasformata nel 2008 in percorso per escursioni in bicicletta o a cavallo. Per questo motivo il percorso ha assunto il nome di \"ippovia\". I due capolinea di Tirso e Chilivani sono ancora attivi al servizio rispettivamente delle linee Macomer-Nuoro e Cagliari-Golfo Aranci (sebbene a Chilivani non vi sia pi\u00f9 traccia dei fabbricati e delle infrastrutture ex FCS), mentre gli scali di Ozieri e di Bono sono stati riadattati a depositi per le autolinee dell'ARST.\nCaratteristiche.\nLa Tirso-Chilivani aveva una lunghezza complessiva di tra le due stazioni capolinea (entrambe in uso anche dopo il 1969), di cui quella della frazione ozierese posta lungo la ferrovia Cagliari-Golfo Aranci e scalo di diramazione per la linea verso Porto Torres, mentre l'impianto di Tirso \u00e8 servito dalla ferrovia Macomer-Nuoro. Il tracciato era armato con binari a scartamento da , con l'impiego di rotaie Vignoles da poste su traverse in legno, e si sviluppava per il 42,8% in rettilineo, con la presenza di curve di raggio minimo di e in oltre met\u00e0 dei casi con raggio di 100 m.\nPer quanto riguarda l'andamento altimetrico la linea presentava pendenze rilevanti in buona parte del suo sviluppo, con il 61,2% del tracciato avente pendenze superiori al 20\u2030 con punte massime del 30\u2030; mentre la porzione pianeggiante del percorso rappresentava il 13% del totale. Il culmine della linea era posto nella stazione di Pattada a quota 674 , la stazione di Tirso coi suoi 218 rappresentava invece il punto pi\u00f9 basso dell'intero tracciato.\nSulla linea la maggior parte degli scali intermedi erano attrezzati per gli incroci, facevano eccezione gli impianti di Bottida e Vigne, dotati comunque di un tronchino in aggiunta al binario di corsa; nelle stazioni di Tirso, Bono e Ozieri erano inoltre localizzati gli impianti di rimessaggio del materiale rotabile in uso sulla ferrovia.\nPercorso.\nIl tracciato della ferrovia aveva origine nelle campagne a sud di Illorai nell'isolata stazione di Tirso, punto pi\u00f9 basso del percorso, servita anche dalla Macomer-Nuoro, motivo per cui l'impianto continua a essere attivo nonostante la dismissione del tronco per Chilivani. Quest'ultimo si lasciava la linea per Nuoro a sud, affrontando un tratto in salita con sviluppo in buona parte curvilineo raggiungendo la stazione di Illorai, anch'essa posta al di fuori dell'omonimo centro abitato. Sempre in ascesa altimetrica la linea proseguiva costeggiando alcune colline con un percorso tortuoso, raggiungendo un altro impianto posto fuori da nuclei urbani, quello di Burgos-Esporlatu, realizzato a valle dei due comuni. Dopo meno di due chilometri di tracciato da questa stazione si raggiungeva la fermata di Bottida, alla periferia di Bottidda, da cui poi la linea terminava la sua salita raggiungendo la stazione di Bono, scalo che era dotato anche di una rimessa locomotive ed utilizzato dopo la chiusura della ferrovia per i servizi di autolinee delle varie concessionarie della rete a scartamento ridotto del centro Sardegna succedutesi negli anni.\nDal centro del Goceano la linea continuava verso nord-est, ma scendendo di altitudine in questo tratto: i successivi scali a essere raggiunti erano quelli di Anela, posto all'epoca poco fuori da questo borgo e, dopo una breve risalita altimetrica, Bultei, realizzato anch'esso fuori dal nucleo urbano e nei pressi della SS 128 bis, caratteristica che condivide anche con gli impianti successivi. Dalla stazione di Bultei, di cui non rimane pi\u00f9 traccia (i resti del fabbricato viaggiatori furono infatti demoliti a met\u00e0 anni duemila) si scendeva altimetricamente verso lo scalo di Benetutti-Nule, realizzato sulla SS 128 bis ad alcuni chilometri di distanza dai due comuni, analogamente a quanto fatto per le successive stazioni di Osidda, Buddus\u00f2 e Pattada: questo tratto di ferrovia vedeva un'ascesa altimetrica importante, che raggiungeva nello scalo pattadese il culmine dell'intero percorso.\nIl tracciato, che da Osidda ha iniziato a puntare verso nord-est, entrava nel territorio di Ozieri con una discesa ripida che costrinse gli ingegneri alla scelta di un percorso piuttosto tortuoso in questo tratto, raggiungendo il secondo impianto avente caratteristiche di fermata della ferrovia, quello di Vigne, noto in origine con il nome di \"Nugheddu\" dalla vicina Nughedu San Nicol\u00f2. Lasciata Vigne la discesa proseguiva entrando nel maggiore centro servito dalla ferrovia, Ozieri, attraversata trasversalmente nella sua parte meridionale: la stazione cittadina era il maggiore degli scali della ferrovia realizzati dalle SFSS, dotato di impianti di rimessaggio e manutenzione dei rotabili; come nel caso di Bono la struttura fu trasformata in un deposito per i mezzi delle autolinee ex FCS (dal 2010 gestite dall'ARST).\nL'ultimo tratto della linea fu il primo tronco ad essere aperto all'esercizio e collegava Ozieri alla frazione di Chilivani, in cui sorge l'omonima stazione (ribattezzata in seguito Ozieri-Chilivani): il tracciato, proseguendo la discesa iniziata a Pattada, attraversava terreni granitici e trachitici (in parte tramite trincee) e dopo aver valicato il rio Mannu terminava all'interno dello scalo chilivanese, attraversato dalla ferrovia Cagliari-Golfo Aranci e capolinea di quella per Porto Torres: la stazione, in uso anche dopo la chiusura della linea per Tirso, negli anni di attivit\u00e0 di quest'ultima era uno dei pochi scali sardi ad ospitare binari di entrambi gli scartamenti in uso nella rete pubblica dell'isola; l'area in uso alle FCS fu tuttavia smantellata pochi anni dopo la dismissione della Tirso-Chilivani per potenziare lo scalo merci della stazione."}
{"id": "1402984", "revid": "124123", "url": "https://it.wikipedia.org/wiki?curid=1402984", "title": "Numa Pompilio Tanzini", "text": "Ermenegildo Francolini, autore del libro intitolato \"Memorie storiche di San Casciano fiorentino\", (\"Montepulciano, pei tipi di Angiolo Fumi, 1847\") dedic\u00f2 questo suo lavoro a Numa Pompilio Tanzini e scrisse: \"Memorie di San Casciano in Val di Pesa - raccolte ed ordinate dal professore dott. Ermenegildo Francolini, al chiarissimo letterato P.Numa Pompilio Tanzini delle Scuole Pie \u2013 gi\u00e0 mio primo istitutore nelle matematiche discipline, ora indefesso professore di filosofia e fisica sperimentale nel collegio di S.Giovanni Evangelista in Firenze - In argomento di stima e di amicizia- O.Q.M.\"."}
{"id": "1402988", "revid": "1494169", "url": "https://it.wikipedia.org/wiki?curid=1402988", "title": "Buenas", "text": "Il termine buenas (aggettivo spagnolo che letteralmente significa \"buone\") pu\u00f2 riferirsi a:"}
{"id": "1402993", "revid": "110157", "url": "https://it.wikipedia.org/wiki?curid=1402993", "title": "Museo audiovisivo della Resistenza", "text": "Il Museo audiovisivo della Resistenza di Fosdinovo patrocinato dalle Province di Massa e Carrara e della Spezia \u00e8 dedicato al periodo storico della Resistenza italiana nella Lunigiana.\nSi trova in localit\u00e0 Le Prade nel comune di Fosdinovo, in provincia di Massa-Carrara ed \u00e8 stato inaugurato il 3 giugno 2000 alla presenza dell'allora Ministro della pubblica istruzione, Tullio De Mauro.\nConserva al suo interno numerose testimonianze audio-visive della lotta di Resistenza nel territorio Apuo-lunigianese, e quindi nell'area circostante la famigerata Linea Gotica, in cui si svolsero cruente battaglie tra partigiani e occupanti nazifascisti.\nIl museo, nato grazie all'impegno e alla determinazione di Paolino Ranieri, partigiano e primo sindaco di Sarzana (SP), \u00e8 dedicato alla memoria dei comandanti partigiani Alessandro Brucellaria \"Memo\" e Flavio Bertone \"Walter\" e di tutti coloro che hanno combattuto per la libert\u00e0.\nAl suo interno vi sono, fin dal 2000, anche videoambientazioni e percorsi interattivi permanenti dello Studio Azzurro, centro italiano di sperimentazione artistica e di produzione video."}
{"id": "1402995", "revid": "838137", "url": "https://it.wikipedia.org/wiki?curid=1402995", "title": "Gruppo residualmente finito", "text": "In algebra, un gruppo formula_1 \u00e8 residualmente finito se per ogni elemento non banale formula_2 esiste un omomorfismo di gruppi\na valori in un gruppo finito, tale che\nQuesta condizione pu\u00f2 essere espressa in vari modi equivalenti. I sottogruppi residualmente finiti contengono \"molti\" sottogruppi normali. Esempi di gruppi residualmente finiti sono i gruppi finiti, i gruppi liberi, i gruppi nilpotenti finitamente generati e i sottogruppi di formula_5 finitamente generati.\nDefinizioni alternative.\nLe definizioni seguenti sono equivalenti a quella data. "}
{"id": "1403006", "revid": "174925", "url": "https://it.wikipedia.org/wiki?curid=1403006", "title": "Quaterne di Ramanujan", "text": "In teoria dei numeri una quaterna di Ramanujan \u00e8 un insieme ordinato di quattro numeri naturali non nulli per cui la somma dei cubi del primo e del secondo numero \u00e8 uguale alla somma dei cubi del terzo e del quarto numero.\nIn forma algebrica, la quaterna formula_1 \u00e8 \"di Ramanujan\" se formula_2.\nLa denominazione \"quaterna di Ramanujan\" prende origine da un famoso aneddoto, secondo il quale il matematico inglese G. H. Hardy, recatosi in ospedale in visita al matematico indiano Ramanujan, osserv\u00f2 che il numero del taxi con cui era giunto, 1729, gli sembrava piuttosto insulso; Ramanujan rispose immediatamente che invece il numero era estremamente interessante, essendo il minimo intero [positivo] che si pu\u00f2 esprimere come somma (non ordinata) di due cubi [positivi] in due modi diversi.\nIl numero 1729 = 13 + 123 = 93 + 103 \u00e8 detto anche \"Numero di Hardy-Ramanujan\".\nSenza la condizione che i cubi debbano essere positivi, il minimo numero naturale esprimibile in due modi diversi come somma (non ordinata) di due cubi di numeri interi sarebbe 91:\nSenza la condizione che la somma dei cubi debba essere positiva, non ci sarebbe un \"numero minimo\" ma piuttosto un \"numero di minima norma\" esprimibile come somma di due cubi in due modi diversi: per ogni numero naturale \"n\" infatti avremmo\nIl matematico francese Bernard Fr\u00e9nicle de Bessy (1602-1675) aveva gi\u00e0 scoperto altre quaterne, oltre al numero 1729:\nIl numero pi\u00f9 grande di questo tipo fu scoperto da Eulero:\nformula_9.\nPropriet\u00e0.\nPer ogni coppia di numeri naturali non nulli \"a\" e \"b\", le quaterne formula_10 e formula_11 sono di Ramanujan.\nPer la propriet\u00e0 commutativa della somma e la propriet\u00e0 simmetrica dell'uguaglianza, se formula_12 \u00e8 una quaterna di Ramanujan allora lo sono anche tutte le quaterne ottenibili per permutazione di tali numeri che lascino le due coppie (non ordinate) di numeri formula_13 e formula_14 ai due membri opposti dell'uguaglianza, ad esempio formula_15.\nInoltre, data una qualsiasi quaterna di Ramanujan formula_12 ed un qualsiasi numero naturale non nullo formula_17, anche la quaterna formula_18 \u00e8 di Ramanujan. Per questo motivo la ricerca delle quaterne di Ramanujan pu\u00f2 essere limitata alle sole quaterne \"primitive\", ovvero costituite da numeri coprimi.\nTaxicab.\nLo stesso aneddoto che ha dato il nome alle quaterne di Ramanujan ha motivato la denominazione numeri taxicab (in inglese \"taxicab\" significa \"taxi\") per alcuni numeri naturali: l\"'formula_17-esimo numero taxicab\" formula_20 \u00e8 il pi\u00f9 piccolo numero naturale non nullo che si pu\u00f2 esprimere in formula_17 modi diversi come somma di due cubi positivi (non ordinati). Attualmente sono noti i primi sei numeri taxicab."}
{"id": "1403009", "revid": "64525", "url": "https://it.wikipedia.org/wiki?curid=1403009", "title": "Indentatura", "text": ""}
{"id": "1403010", "revid": "287204", "url": "https://it.wikipedia.org/wiki?curid=1403010", "title": "Alle cinque della sera (programma televisivo)", "text": "Alle cinque della sera \u00e8 stato un programma televisivo italiano andato in onda su Rai 3 nella stagione televisiva 1995/1996 con la conduzione di Marta Flavi. In onda dal luned\u00ec al venerd\u00ec dalle 17 alle 18, la prima puntata \u00e8 stata trasmessa il 20 novembre 1995. La trasmissione era stata ideata da Gianni Ippoliti, l'autore era invece Paolo Menghini.\nIl programma.\nLa trasmissione era condotta da Marta Flavi, alla sua prima esperienza in Rai dopo il successo di \"Agenzia matrimoniale\", in onda su Canale 5.\nIn onda in diretta, la trasmissione trattava ogni giorno i fatti di stretta attualit\u00e0, analizzando le notizie presenti sui quotidiani e approfondendole con dei collegamenti con le redazioni dei principali giornali italiani, uno diverso ogni settimana. La trasmissione manteneva uno stretto contatto con il pubblico da casa, che partecipava al talk show attraverso un gioco telefonico durante il quale si doveva rispondere a delle domande inerenti le notizie trattate, mentre il pubblico in studio - campione rappresentativo della \"gente comune\" - partecipava in ogni puntata ad un dibattito.\nDurante la trasmissione venivano inoltre trasmessi degli ironici servizi realizzati da Ippoliti, spesso incentrati sui fraintendimenti e gli equivoci che possono creare i titoli dei quotidiani."}
{"id": "1403015", "revid": "1782831", "url": "https://it.wikipedia.org/wiki?curid=1403015", "title": "Onorata Rodiani", "text": "Biografia.\nOnorata Rodiani era pittrice alla corte del marchese Cabrino Fondulo, a Castelleone nel 1450. Un giorno, nel respingere le molestie di un giovane cortigiano, prese un compasso e lo uccise. Per paura di Cabrino, la pittrice, una volta travestitasi da uomo, scapp\u00f2. Trov\u00f2 impiego presso una compagnia di ventura milanese.\nQuando vi fu, a Castelleone da respingere l'invasione veneziana, la compagnia di Onorata fu chiamata a difendere il castello. Dopo aver eroicamente combattuto, fu colpita. Inutili i soccorsi all'ospedale di Castelleone. Appena prima di morire, Onorata pronunci\u00f2 la famosa frase:\nVenne poi sepolta con funerali solenni nella Chiesa Parrocchiale di Castelleone."}
{"id": "1403017", "revid": "76963", "url": "https://it.wikipedia.org/wiki?curid=1403017", "title": "Tom Green (attore 1971)", "text": "Biografia.\nTom Green \u00e8 cresciuto ad Ottawa, in Ontario. Fratello dell'attrice Mary Jane Green, si \u00e8 diplomato alla Colonel High School nel 1990. Nel 1994 ha animato il suo primo show televisivo. Nel 2000 ha annunciato di aver lottato con un cancro ai testicoli, e nel 2001 si \u00e8 sposato con Drew Barrymore, da cui si \u00e8 separato dopo un solo anno. Possiede una casa ad Ottawa e una Los Angeles.\nNel febbraio 2019 ha ottenuto la cittadinanza statunitense."}
{"id": "1403018", "revid": "115751", "url": "https://it.wikipedia.org/wiki?curid=1403018", "title": "Nazionale di calcio dell'Italia femminile", "text": ""}
{"id": "1403019", "revid": "115751", "url": "https://it.wikipedia.org/wiki?curid=1403019", "title": "Nazionale di calcio della Svizzera femminile", "text": ""}
{"id": "1403021", "revid": "339392", "url": "https://it.wikipedia.org/wiki?curid=1403021", "title": "Nazionale di calcio degli Stati Uniti femminile", "text": ""}
{"id": "1403029", "revid": "68672618", "url": "https://it.wikipedia.org/wiki?curid=1403029", "title": "Mingw", "text": ""}
{"id": "1403032", "revid": "120069779", "url": "https://it.wikipedia.org/wiki?curid=1403032", "title": "Peter Sauber", "text": "Carriera.\n\u00c8 fondatore dell'omonima scuderia. Costru\u00ec la sua prima vettura, la Sauber C1 spinta da un motore Ford da 1 litro, nel 1970 e la pilot\u00f2 nelle cronoscalate del campionato nazionale svizzero, ma le prime affermazioni di un certo rilievo si ebbero con la Sauber C5. Tale vettura, spinta da un motore BMW 2 litri, vinse il Campionato Interserie del 1976 e fu schierata alla 24 Ore di Le Mans del 1977 e 1978. Nel 1979 allest\u00ec le Lola di Formula 2 vincendo il campionato, mentre nel 1979 e 1980 prepar\u00f2 le BMW M1.\nSponsorizzato dalla BASF, nel 1982 cominci\u00f2 con la Sauber SHS C6 la lunga militanza del suo team nel Campionato Mondiale Sportprototipi, dove nel 1985 si affili\u00f2 alla Mercedes e con essa conquister\u00e0 nel 1989 e 1990 sia il mondiale Endurance che la 24 Ore di Le Mans.\nLasciati gli sportprototipi, nel 1991 progett\u00f2 di far entrare la sua scuderia in Formula 1. Chiam\u00f2 quindi, nell'estate dello stesso anno Harvey Postlethwaite per la progettazione delle vetture. Intanto la Mercedes si stava interessando alla faccenda. Nel 1993 le Sauber debuttarono con il motore Ilmor, e l'anno successivo, fu la Mercedes a fornire in prima persona i motori alla scuderia svizzera. Peter Sauber ha il merito di aver lanciato molti giovani piloti, tra i quali Heinz-Harald Frentzen, Nick Heidfeld, Robert Kubica, Felipe Massa e il campione del mondo 2007 Kimi R\u00e4ikk\u00f6nen. Nel 2006 vende il team alla BMW, restando per\u00f2 azionista di minoranza della nuova BMW Sauber (20%).\nA fine 2009 rientra in possesso del team da lui fondato a seguito del disimpegno della BMW dalla Formula 1. La casa tedesca aveva avviato dei contatti con il fondo d'investimento Qadbak quale possibile acquirente, ma a causa delle difficolt\u00e0 sorte durante la trattativa, la BMW il 27 novembre 2009 ri-cede la scuderia a Peter Sauber, accordo per\u00f2 vincolato all'ammissione della scuderia al mondiale 2010. Il team Sauber Motorsport viene iscritto al Campionato mondiale di Formula 1 2010 e la trattativa va in porto.\nTra il 2010 e il 2012 Peter Sauber ha via via lasciato i suoi incarichi operativi all'interno del team a Monisha Kaltenborn, rimanendo per\u00f2 presidente del consiglio direttivo. \nIl 20 luglio 2016 Sauber vendette il team, in difficolt\u00e0 economiche e sommerso dai debiti, al consorzio svizzero Longbow Finance SA. Con questo l'imprenditore svizzero abbandon\u00f2, dopo 23 anni, il circus della F1.\nVita privata.\nPeter Sauber \u00e8 sposato con Christiane dal 1965 e vive a Wilen bei Wollerau, nel Canton Svitto. Hanno due figli: Philipp (nato nel 1971) e Alex (nato nel 1973). Il figlio Alex ha iniziato a lavorare per la Sauber nel 2010. La \"C\" nel nome delle monoposto della Sauber sta per Christiane. Suo fratello Werner Sauber (1947\u20131975) \u00e8 stato un regista e membro dell'organizzazione terroristica Movimento 2 giugno."}
{"id": "1403034", "revid": "834", "url": "https://it.wikipedia.org/wiki?curid=1403034", "title": "Djgpp", "text": ""}
{"id": "1403035", "revid": "33751", "url": "https://it.wikipedia.org/wiki?curid=1403035", "title": "Campionato iraniano di calcio", "text": "Il campionato iraniano di calcio () \u00e8 un insieme di tornei istituiti dalla Federazione calcistica dell'Iran (IRIFF).\nHa come prima divisione la Lega professionistica del Golfo persico.\nStoria.\nIl calcio fu importato in Persia, l'attuale Iran, agli inizi del XX secolo. Dal 1960 si iniziarono a disputare a Teheran dei tornei, il primo dei quali venne vinto dallo Shahin. Nel 1970, con il nome di \"Lega regionale\", si disput\u00f2 il primo torneo nazionale, vinto dal Taj.\nIl torneo, che dal 1973 aveva preso il nome di Coppa del Trono di Jamshid, venne interrotto nel 1978 a causa della rivoluzione iraniana e non venne disputato sino al 1989. In questo periodo si tennero solo alcuni tornei a carattere regionale. Dal 1990 si inizi\u00f2 a disputare la \"Lega Azadegan\", divenuta nel 2001 \"Lega professionistica d'Iran\" e nel 2006 \"Lega professionistica del Golfo persico\". Oggi la dizione Lega Azadegan \u00e8 utilizzata per designare la seconda divisione."}
{"id": "1403037", "revid": "767487", "url": "https://it.wikipedia.org/wiki?curid=1403037", "title": "The Bachelors", "text": "I Bachelors (in inglese \"The Bachelors\") sono un gruppo musicale irlandese nato a Dublino negli anni cinquanta del XX secolo e che ebbero il loro picco di notoriet\u00e0 in piena era \"beat\".\nSono fra gli artisti che si sono esibiti a \"Top of the Pops\" nel 1964.\nGruppo originario.\nComponenti del gruppo originale erano i musicisti - chitarra e contrabbasso - Conleth (Con) Cluskey (nato il 18 novembre 1941); Declan (Dec) Cluskey (nato il 23 dicembre 1942) e John Stokes (Sean James Stokes, nato il 13 agosto 1940).\nI tre nel 1957 avevano iniziato ad esibirsi insieme con il nome di \"The Harmonichords\" (talvolta scritto anche come \"The Harmony Chords\"), un gruppo strumentale in cui tutti i componenti suonavano l'armonica a bocca.\nCon quel nome parteciparono ad una puntata speciale dell\"'Ed Sullivan Show\" registrata a Dublino in occasione del giorno di San Patrizio e irradiata il 15 marzo 1959. In quell'occasione si esibirono eseguendo un brano in voga all'epoca, \"Danny Boy\".\nNascono \"The Bachelors\".\nCambiarono il nome in quello di \"The Bachelors\" nel 1962 su suggerimento di Dick Rowe, della casa discografica A&amp;R-Decca Records. A determinare la scelta di quel nome fu il fatto che quello - a loro dire - era \"il genere di ragazzi che piace alle ragazze\".\nNegli anni sessanta molte canzoni dei Bachelors ebbero un buon successo di pubblico scalando le classifiche di vendita dei dischi venduti, tanto in Europa quanto negli Stati Uniti.\nNel periodo in cui il beat era in auge, l'emittente radiofonica Radio Lussemburgo, specializzata nella diffusione di musica rock, trasmetteva sovente i loro motivi. Alcuni di questi brani erano \"cover\" di classici della musica pop, come \"Diane\" (inciso nel 1964). Altri brani - \"Marie\" (1964), \"I Wouldn't Trade You For the World\" (1965) e \"In the Chapel in the Moonlight\" - sarebbero invece stati lanciati dal gruppo che, nel 1965 partecip\u00f2 anche alle riprese del film \"I've Gotta Horse\", con Billy Fury.\nUna delle loro canzoni di maggior successo \u00e8 stata una particolare versione di \"Charmaine\", scritta da Erno Rap e Lew Pollack (gli stessi autori di \"Diane\") e basata su una melodia country nello stile praticato a Nashville (Tennessee), articolata su un delicato fraseggio fra chitarra country e pianoforte, diventata nel tempo un \"evergreen\" . Con questa canzone il gruppo raggiunse per la prima volta la vetta della \"hit parade\" dei dischi singoli in USA e il secondo posto nel Regno Unito.\n\u00c8 da notare che almeno quattro delle loro canzoni pi\u00f9 apprezzati erano versioni modernizzate di brani di film degli anni venti - \"Charmaine\", \"Diane\", \"Ramona\" e \"Marie\" - peraltro poi ripresi anche dalla cinematografia degli anni cinquanta.\nNel 1967, in Italia, parteciparono al Festival di Sanremo, cantando in coppia con I Giganti la canzone\" Proposta\" e, con Wilma Goich, il brano \"Per vedere quant'\u00e8 grande il mondo\".\nNegli anni novanta il gruppo \u00e8 stato al centro di una controversia legale fra i suoi componenti (nel tempo si sono avuti cambiamenti nell'organico) per il possesso dei diritti legali sul nome del complesso. Dalla vertenza legale sono sorti poi i \"The \"new\" Bachelors\" guidati da John Stokes mentre i fratelli Cluskey hanno continuato ad esibirsi come \"Con and Dec, The Bachelors\".\nSingoli.\nFra parentesi la posizione raggiunta nelle classifiche di vendita del Regno Unito (\u00e8 indicato anche il piazzamento eventuale raggiunto sul mercato statunitense):"}
{"id": "1403039", "revid": "219110", "url": "https://it.wikipedia.org/wiki?curid=1403039", "title": "MinGW", "text": "MinGW (acronimo di Minimalist GNU for Windows), in informatica, \u00e8 un ambiente di compilazione per processori x86 a 32 bit con sistema operativo Microsoft Windows.\nEsiste un fork, Mingw-w64, che, fra altri vantaggi, supporta i 64 bit.\nMinGW \u00e8 il porting in ambiente Windows del famoso compilatore GCC per Linux.\nInsieme con MinGW vengono distribuiti degli header file specifici di Windows per poter compilare programmi nativi per questo sistema operativo senza dover utilizzare nessuna libreria DLL di terze parti.\nInoltre ci sono alcune utilities tipiche di Linux. Infatti questo progetto \u00e8 nato proprio per rendere facile la programmazione a chi era abituato a sviluppare con GCC.\nNello specifico, la suite MinGW \u00e8 composta da:"}
{"id": "1403041", "revid": "124193013", "url": "https://it.wikipedia.org/wiki?curid=1403041", "title": "Jaufr\u00e9 Rudel", "text": "Biografia.\nJaufre Rudel \u00e8 famoso innanzitutto per un episodio narrato dalla biografia antica (\"vida\"), dove si narra del suo amore per la contessa di Tripoli (identificata da qualcuno con Melisenda, figlia del re Baldovino II di Gerusalemme), della quale avrebbe sentito parlare da alcuni pellegrini di Antiochia e di cui si sarebbe innamorato e per la quale avrebbe cominciato a comporre canzoni senza averla mai vista. Per riuscire a vederla, secondo la \"vida\", Jaufr\u00e9 si fece crociato e part\u00ec per l'Oriente. In viaggio si ammal\u00f2 e fu portato a Tripoli dove, morente, fu condotto dalla contessa. In un ultimo slancio vitale, dopo averla a lungo immaginata, riusc\u00ec cos\u00ec a vederla e stringerla tra le braccia \"per la prima e per l'ultima volta, nella realt\u00e0\", come scrisse poi Heine.\n\u00c8 originario della Saintonge e della sua vita \u00e8 certo che abbia avuto rapporti con Alfonso Giordano di Tolosa e con Ugo Bruno VII di Lusignano. Partecipa alla seconda crociata.\nPoesia.\nLa produzione di Jaufre Rudel \u00e8 caratterizzata da ci\u00f2 che \u00e8 stato definito un \"paradosso amoroso\", che \u00e8 per molti aspetti rappresentativo di un'ampia costellazione della poesia trobadorica. Si tratta dell'\"amor de lonh\", ovvero un amore che non vuole possedere ma godere di questo stato di non possesso. \nNel \"topos\" dell'amor cortese l'esperienza amorosa appare come una tensione costante verso l'irraggiungibile perfezione richiesta per essere degni di ricevere la grazia da madonna (in occitano \"midons\", ovvero \"mio signore\"), durante la quale l'amante si affina spiritualmente e intellettualmente. \nLa dama \u00e8, infatti, inaccessibile, perch\u00e9 \u00e8 sposata o perch\u00e9 \u00e8 lontana, spesso chiusa in un castello. \nL'unica condizione che consente il \"joi\" d'amore \u00e8 spesso il sonno, forse da interpretare come trasfigurazione poetica del \"bonus sopor\", ovvero lo stato di estasi e di distacco dalla carne. \nLa dama, infatti, \u00e8 descritta nella sua corporeit\u00e0, ma trascende la natura umana. \nPer tale motivo Dante interpreta la dama trobadorica collegandola alla definizione di filosofia, quale donna inaccessibile che non concede nulla ai suoi amanti, tranne lo sguardo.\nLa poesia di Jaufr\u00e9 Rudel, come quella di altri trovatori, si basa sul concetto di lirica del desiderio, fondata sull'indeterminatezza dei significati. La semplicit\u00e0 della forma, enunciata come cifra del suo stile gi\u00e0 dagli stessi che hanno allestito e \"antologizzato\" la sua produzione poetica, potrebbe tuttavia nascondere una pluralit\u00e0 di livelli di significazione. \nLa sua produzione, inoltre, risente molto della tradizione liturgica, sia sotto il profilo metrico e retorico sia sotto quello tematico. \nTra i riferimenti \u00e8 forse possibile individuare l'insegnamento di Bernardo di Chiaravalle e una polemica contro Ovidio (l'amore scelto da Jaufr\u00e9 non vuole e non ha bisogno di \"remedia\").\nVita e leggenda.\nSiamo a conoscenza delle notizie biografiche sui trovatori grazie a dei sintetici frammenti scritti in provenzale chiamati \"Vidas\", molti scritti da altri trovatori, come Uc de Saint Circ. La \"vida\" di Jaufr\u00e9, unita alla sua produzione di appena 6 (oppure 8 secondo alcuni) liriche, lo consegna alla leggenda. Le sue poesie parlando del suo famoso amore di lontano (\"amor de lonh\" e \"amor de terra londhana\", dir\u00e0 egli stesso).\nLa tradizione vuole che il poeta si sia innamorato di una donna senza averla mai vista, Melisenda, e che per lei abbia scritto le sue opere. Sempre per lei, per incontrarla, partecipa alla seconda Crociata, ma si ammala durante il viaggio. Sempre secondo la tradizione sarebbe morto sulla spiaggia di Tripoli nelle braccia della contessa che tanto aveva amato, avvertita dell'arrivo del poeta morente.\nElla lo avrebbe fatto seppellire con grandi onori in una cappella, e tanto sarebbe stata colpita da questo amore cos\u00ec puro e allo stesso tempo infelice, da farsi monaca. Non sappiamo se il biografo di Jaufr\u00e9 si sia attenuto alla verit\u00e0 storica dei fatti, o in quale misura, ma certo \u00e8 che il personaggio \u00e8 passato alla leggenda con queste caratteristiche. Nei suoi componimenti il trovatore dice che la sua donna \u00e8 la pi\u00f9 bella e che non ne esiste una migliore n\u00e9 Cristiana n\u00e9 \"juzia ni sarrazina\", cio\u00e8 n\u00e9 ebrea n\u00e9 saracena. Dovendosi per \"sarrezina\" intendere saracena di Spagna, c'\u00e8 chi ipotizza che il viaggio per trovare il suo amore lontano non fosse verso la Terra Santa, ma verso la Galizia, in Spagna, dov'\u00e8 la tomba di San Giacomo (Santiago di Compostela). Il viaggio viene citato solo di sfuggita, mentre troviamo altro riferimento che potrebbe far pensare alle Crociate. Dice infatti che il suo \"buon Garante\" (\"mos Bon Guarent\") lo chiama in aiuto. Con il \"buon Garante\" potrebbe essere inteso o il suo sovrano, che lo invita a seguirlo in Terra Santa, o Ges\u00f9 Cristo, garante per gli uomini dinnanzi a Dio.\nEssendo i testi brevi, e con un lessico semplice (nella \"vida\" si dir\u00e0 con \"povere parole\", sottolineando il gusto nel \"trobar ric\", che si stava diffondendo in quel periodo), \u00e8 facile trovare interpretazioni a pi\u00f9 livelli, e questo certo ha contribuito a creare il grande fascino di questo personaggio.\nInfluenza posteriore.\nMolti scrittori e poeti sono stati affascinati dalla figura di Jaufr\u00e9 Rudel e dalla sua leggenda che sembra cos\u00ec fittamente, quasi in modo inestricabile, intrecciarsi con la sua vita. Per citarne alcuni, si ricorda Edmond Rostand, che nella sua opera teatrale \"La Princesse Lointaine\" tratta di questa storia.\nGiosu\u00e8 Carducci \u00e8 autore di una poesia in cui racconta l'arrivo di Jaufr\u00e9 sulla spiaggia di Tripoli e la sua morte tra le braccia di Melisenda.\n\"Jaufr\u00e9\" \u00e8 il titolo di una poesia di Eugenio Montale dedicata a Goffredo Parise. La poesia si trova nella raccolta \"Diario del '71 e del '72\", 1973\nAl poeta \u00e8 stato intitolato il liceo di Blaye."}
{"id": "1403042", "revid": "1305772", "url": "https://it.wikipedia.org/wiki?curid=1403042", "title": "Tropiocolotes steudneri", "text": "Il geco nano del Nordafrica (\"Tropiocolotes steudneri\" ) \u00e8 un minuscolo sauro della famiglia Gekkonidae (gechi).\nDescrizione.\nGeco di piccolissima taglia, gli adulti arrivano fino a 5\u20136\u00a0cm di lunghezza compresa la coda. Al contrario della maggior parte delle specie di gechi, i \"T.steudneri\" sono privi di lamelle subdigitali e si arrampicano quindi solo su materiali che gli consentano una presa sufficiente. La sua colorazione varia dal giallo al marrone.\nBiologia.\nPrincipalmente \u00e8 attivo di notte o durante il crepuscolo; insettivoro e di abitudini terricole ma comunque in grado di arrampicarsi.\nRiproduzione.\nDepone circa 4 volte da giugno a settembre, un solo uovo per volta, relativamente grande per le dimensioni dell'animale.\nDistribuzione.\n\u00c8 una specie endemica della costa mediterranea del Nordafrica, in particolare Algeria, Libia, Egitto.\nSottospecie.\nLa specie \u00e8 monotipica. Non sembrano essere classificate sottospecie."}
{"id": "1403045", "revid": "1924342", "url": "https://it.wikipedia.org/wiki?curid=1403045", "title": "Back in Black (singolo AC/DC)", "text": "Back in Black \u00e8 un brano degli AC/DC, uscito nell'omonimo album (1980) e come singolo (1981).\nGrande classico dell'hard rock, \u00e8 stata riconosciuta al 4\u00ba posto nella lista stilata dall'emittente televisiva VH1 delle \"40 migliori canzoni heavy metal della storia\", e figura (alla 187\u00aa posizione) nella lista delle 500 migliori canzoni secondo Rolling Stone.\nHa inoltre ricevuto una certificazione dalla RIAA per il superamento del milione di download della suoneria di \"Back in Black\" effettuati dalla rete.\nDescrizione.\nScritta dal trio Malcolm Young/Angus Young/Brian Johnson, la canzone appare come sesta traccia dell'album \"Back in Black\". Il pezzo si apre con uno dei \"riff\" di chitarra pi\u00f9 celebri della storia del rock, costituito da tre semplici accordi ripetuti (Mi5/Re/La). La canzone viene in particolar modo apprezzata per la sua capacit\u00e0, riconosciuta del resto alla musica degli AC/DC in generale, di esprimere una potenza ed un'energia enormi, cosa che gli ha permesso di divenire nell'immaginario collettivo uno dei pi\u00f9 importanti simboli della musica hard rock.\nSuccesso commerciale.\n\"Back in Black\" raggiunse nel 1981 la posizione numero 37 nella classifica di \"Billboard's Hot 100\" e la numero 51 di \"Billboard's Mainstream Rock Tracks\".\nCover.\nIl brano, per via della sua immensa popolarit\u00e0, \u00e8 stato soggetto di numerose cover da parte di altri gruppi. "}
{"id": "1403058", "revid": "6923", "url": "https://it.wikipedia.org/wiki?curid=1403058", "title": "Bangor RFC", "text": "Il Bangor Rugby Football Club \u00e8 una squadra gallese di rugby a 15 della citt\u00e0 di Bangor. Fu fondato nel 1876 e attualmente partecipa alla WRU Division Five North, la sesta serie gallese.\nStoria.\nIl Bangor fu fondato nel 1876 e aveva tra le proprie file anche tre giocatori che avrebbero giocato nella nazionale: Hugh Vincent, Charles Allen and Godfrey Derbishire. Nel 1881 i rappresentanti del club erano presenti al Castle Hotel di Neath quando, con altri dieci squadre, fu fondata la Welsh Rugby Union. Nello stesso anno Godfrey Derbishire gioc\u00f2 la prima partita in assoluto della nazionale gallese.\nDopo lo scoppio della prima guerra mondiale il rugby in Galles cess\u00f2 di essere giocato e il Bangor RFC fu sciolto. Sebbene si torn\u00f2 a giocare a questo sport subito dopo la fine della guerra, il Bangor fu rifondato solo nel 1929."}
{"id": "1403065", "revid": "124840008", "url": "https://it.wikipedia.org/wiki?curid=1403065", "title": "Stazione di Settimo Torinese", "text": "La stazione di Settimo Torinese \u00e8 una stazione ferroviaria sulla ferrovia Torino-Milano, a servizio della citt\u00e0 di Settimo Torinese. L\u2019impianto \u00e8 diramazione della ferrovia Canavesana.\nStoria.\nLa stazione venne attivata nel 1856, con la realizzazione del primo tratto della ferrovia.\nNei pressi della stazione si trovava il capolinea della Tranvia Torino-Settimo Torinese, attiva tra il 1884 e il 1954.\nStrutture e impianti.\nLa stazione dispone di due fabbricati di stazione, in capo a RFI e GTT.\nIl piazzale \u00e8 composto da 5 binari. \nPer l'attraversamento dei binari \u00e8 presente un sottopassaggio pedonale che collega la stazione al parcheggio a nord della stessa.\nSino agli anni 1990, il piazzle dei binari era provvisto di uno scalo merci ubicato ad est che disponeva di un magazzino merci e da un piano caricatore rialzato, entrambi serviti da un binario tronco. Presso lo scalo erano presenti altri due brevi binari tronchi; lo stesso venne dismesso dopo la chiusura delle Acciaierie Ferrero.\nLa stazione ha sub\u00ecto una importante ristrutturazione terminata il 22 Gennaio 2018. Sono stati innalzati i marciapiedi a 55 centimetri (lo standard previsto a livello europeo per i servizi ferroviari metropolitani) per agevolare l\u2019accesso ai treni, completato il restyling del fabbricato sia della parte esterna sia dei locali interni (biglietteria e sala d\u2019attesa) del sottopassaggio, di tutte le pensiline e dei servizi igienici. Attivato un nuovo sistema di informazioni ai viaggiatori e l\u2019innovativo servizio \"Wi-Fi Station\". \nLe novit\u00e0 sono state presentate dal Direttore Territoriale Produzione Torino di RFI, Paolo Grassi al Sindaco di Settimo, Fabrizio Puppo.\nIl restyling del fabbricato di stazione e dei suoi elementi architettonici \u00e8 stato sviluppato in accordo con la Soprintendenza per l\u2019Archeologia, le Belle Arti ed il Paesaggio.\nI servizi igienici sono stati riqualificati con nuovi arredi e rivestimenti; restyling anche per il sottopassaggio che si presenta ora con nuovi rivestimenti, pavimentazione ed illuminazione. Installato un nuovo sistema di informazione ai viaggiatori di ultima generazione costituito da monitor sia ai binari sia negli spazi comuni di stazione e impianto audio. Gli interventi completano quanto gi\u00e0 realizzato: il prolungamento su via Schiapparelli e l\u2019installazione degli ascensori a servizio di tutti i marciapiedi per l\u2019abbattimento delle barriere architettoniche.\nAttivato il servizio \"Wi-Fi Station\" che permette ai viaggiatori di essere connessi, con accesso a informazioni utili per il viaggio. \u00c8 sufficiente inserire il proprio numero di telefono e il codice di conferma a quattro cifre ricevuto via SMS per entrare nel portale dedicato e collegarsi gratuitamente alla rete. Sempre attiva anche la possibilit\u00e0 di registrarsi tramite \"social login\", collegandosi direttamente con i propri account Facebook, Twitter e LinkedIn.\nA gennaio 2021 \u00e8 iniziato l'ammodernamento dell'armamento del 5\u00ba binario, riattivato nel dicembre dello stesso anno. Il binario 4 invece \u00e8 diventato tronco.\nNell'estate 2021 il binario 3 ha visto l'ammodernamento dell'armamento con l'eliminazione del prolungamento lato Milano (gi\u00e0 scollegato da diversi anni), la conseguente eliminazione del deviatoio di ingresso e uscita dalla Canavesana e nuove traversine.\nDal 19 dicembre 2021 \u00e8 stato anche attivato l' Apparato centrale computerizzato a capo di RFI per gli impianti da e per la Ferrovia Canavesana, il che esclude quindi Settimo Torinese dalle stazioni controllate anche da GTT in quanto con questa modifica, la stazione di Settimo e i relativi impianti sono ora totalmente in mano a RFI.\nMovimento.\nLa stazione \u00e8 servita da treni regionali in servizio sulle linee 1 e 2 del Servizio Ferroviario Metropolitano di Torino per Pont Canavese / Chivasso.\nL'1 e 2 sono i binari di corsa della ferrovia Torino-Milano, utilizzati per la fermata di alcuni treni regionali (Novara- Torino P.N./Torino P.N.-Novara) e dei treni della linea SFM2 Pinerolo-Chivasso del SFM; i binari 3 e 4 (ex 5) sono serviti dai treni della linea SFM1 Rivarolo - Chieri (\u00e8 stato eliminato il prolungamento del binario 3 lato Milano gi\u00e0 scollegato e dunque inutilizzato).\nL'effettivo binario 4 resta invece disattivato, gi\u00e0 diventato tronco da alcuni mesi.\nServizi.\nLa stazione dispone di:\nInterscambi.\nNei dintorni della stazione ci sono le fermate delle linee della rete suburbana di bus 49, SE1, SE2 e SM1, delle linee urbane 1 e 2, oltre a un paio di linee interurbane della provincia."}
{"id": "1403071", "revid": "1005847", "url": "https://it.wikipedia.org/wiki?curid=1403071", "title": "Disegno di Legge Levi-Prodi", "text": "Il disegno di Legge Levi-Prodi (giornalisticamente definito lammazzablog o ddL antiweb, comprendendo anche le modifiche susseguenti), \u00e8 una proposta di legge per la riforma dell'editoria italiana.\nRisalente al 3 agosto 2007, viene approvata dal Consiglio dei ministri il 12 ottobre 2007 (XV Legislatura) e prende il nome dal suo principale autore Ricardo Franco Levi e dell'allora presidente del Consiglio dei ministri Romano Prodi.\nIl sopraggiunto cambio di governo e le molte critiche, interromperanno l'iter fino alla nuova ripresentazione in parlamento il 9 giugno 2008 da parte dello stesso deputato Ricardo Franco Levi, con piccole modifiche al testo precedente (XVI Legislatura). Pur avendo avuto l'avallo del consiglio dei ministri e manifestazioni favorevoli da pi\u00f9 parlamentari, la proposta di legge non venne approvata in forma definitiva. L'iter al 23 marzo 2009 si trova allo stato di \"assegnazione alla VII Commissione Cultura\".\nI punti salienti della riforma proposta.\nIl disegno di legge ridefinisce i requisiti che un mezzo di informazione deve possedere per essere ritenuto un \"prodotto editoriale\", equiparando di fatto le testate giornalistiche informatiche a quelle cartacee. Ridistribuisce di conseguenza anche le modalit\u00e0 per accedere ai finanziamenti pubblici.\nCon tali definizioni, evidentemente, l'intero web italiano (blog, forum, siti culturali, e cos\u00ec via), ricadrebbe nell'obbligo di registrarsi al registro degli operatori di comunicazione, di nominare un direttore responsabile di testata, e di essere assoggettabile a pi\u00f9 severi oneri legali.\nXV Legislatura.\nNon appena approvato dal Consiglio dei ministri, le critiche sul DDL della denuncia del sito Civile.it blogsfera, tra cui Beppe Grillo.\nA seguito di ci\u00f2, due degli stessi ministri che lo avevano approvato si dissociano dal disegno di legge: Antonio Di Pietro, Ministro delle infrastrutture e Paolo Gentiloni, Ministro delle comunicazioni, ammettendo d'aver votato senza aver letto il provvedimento. Anche Pietro Folena, presidente della Commissione Cultura della Camera, si dichiara contrario alla norma.\nLe successive modifiche al DDL che Ricardo Franco Levi promette con una lettera aperta, non hanno ripercussioni concrete e non smorzano quindi le polemiche. Critiche giungono anche dal prestigioso quotidiano britannico The Times che, con un articolo di forte sarcasmo (intitolato \"Un assalto geriatrico ai blogger italiani\"), accusa la proposta di legge d'essere figlia di legislatori che non comprendono nulla di innovazione e di internet, a causa della loro ignoranza ed eccessiva senilit\u00e0.\nCon la caduta del Governo Prodi II agli inizi del 2008, l'iter della legge si arresta.\nXVI Legislatura.\nNel giugno 2008, pochi mesi dopo l'inizio della XVI Legislatura, lo stesso Levi (rieletto come deputato del Partito Democratico), presenta un disegno di legge sull'editoria analogo al precedente. La nuova proposta di legge viene assegnata alla VII Commissione cultura il 6 novembre 2008.\nA seguito di un'indagine del giornalista Luca Spinelli che denuncia la nuova legge e ne descrive i possibili effetti, il 10 novembre 2008 scoppia una polemica nazionale con le vibranti polemiche da parte di associazioni (Assoprovider, Altroconsumo...) e di noti giornalisti, tra i quali lo stesso Spinelli che definir\u00e0 la norma \u00ab\"passibile di pi\u00f9 interpretazioni e quindi potenzialmente molto pericolosa\"\u00bb, approfondendo la situazione in un successivo editoriale a cui si allineeranno le critiche di altri opinionisti e politici come Vincenzo Vita, Giuseppe Giulietti, Gad Lerner, Pino Scaccia, Beppe Grillo, Mina Welby, ed altri.\nDopo lo scoppio delle polemiche e a seguito delle notevoli proteste dalla Rete, il deputato Ricardo Franco Levi dichiara con un comunicato stampa e in un intervento alla Camera l'intento di \u00abcancellare dal testo il breve capitolo su internet\u00bb. Ricevendo, tuttavia, ulteriori critiche per la presa di posizione poco chiara e non seguita da fatti.\nLa norma si trova allo stato in fase di \"assegnazione alla VII Commissione Cultura\"."}
{"id": "1403077", "revid": "6923", "url": "https://it.wikipedia.org/wiki?curid=1403077", "title": "All the Things She Said (t.A.T.u.)", "text": "All The Things She Said \u00e8 il singolo di debutto internazionale del duo russo t.A.T.u., pubblicato il 19 agosto 2002 come primo estratto dal primo album in studio in inglese \"200 km/h in the Wrong Lane\".\n\u00c8 indubbiamente il brano che ha lanciato in breve tempo il gruppo alla fama. La canzone \u00e8 diventata un grande successo in fatto di vendite e trasmissioni, raggiungendo la prima posizione in diversi paesi del mondo, tra cui Australia, Germania, Giappone, Irlanda, Nuova Zelanda, Regno Unito e Svizzera. Il singolo ha inoltre raggiunto la posizione numero 20 della \"Billboard\" Hot 100 negli Stati Uniti, rendendo le t.A.T.u. il primo gruppo russo ad aver segnato la classifica nella top 40.\n\"All the Things She Said\" divent\u00f2 una delle maggiori hit del 2003 raggiungendo la posizione numero tre nelle classifiche europee dei singoli del 2003, soltanto dietro a \"Lose Yourself\" di Eminem e a \"Where Is the Love?\" dei The Black Eyed Peas.\nDescrizione.\nIl brano \u00e8 la versione inglese di \"Ja so\u0161la s uma\" (trad.: \"Ho perso la testa\"), primo singolo delle t.A.T.u. pubblicato nel 2000 ed estratto dallo stesso album in lingua russa \"200 po vstre\u010dnoj\". Il testo della canzone narra l'amore tra due giovani ragazze che va oltre i pregiudizi di chi \u00e8 intorno.\nConsiderata un inno lesbo, \"All the Things She Said\" costituisce la seconda traccia dell'album d'esordio internazionale \"200 km/h in the Wrong Lane\", uscito nel 2002. La canzone, scritta da Sergio Galoyan, Trevor Horn, Martin Kierszenbaum, Elena Kiper e Valery Polienko, e prodotta da Trevor Horn, \u00e8 stata mixata e registrata da Robert Orton agli UMG Studios di Santa Monica, California. Nel 2006 il singolo \u00e8 riapparso nella raccolta dei maggiori successi del duo \"The Best\".\nDella canzone esisitono due demo, la prima intitolata \"I've Lost My Mind\" e la seconda \"I'm Going Mad\" (traduzioni fedeli del titolo della versione originale russa del brano). Alcuni estratti di entrambe le demo sono disponibili su piattaforme come YouTube.\nAccoglienza.\nLa canzone si \u00e8 classificata alla posizione numero 452 nella rivista \"Blender\" tra \"Le 500 migliori canzoni da quando sei nato\", ed \u00e8 stata quotata all'ottavo posto nella classifica di AOL \"Le 100 migliori canzoni pop del decennio\" (anni 2000). Rebecca Bary di \"The New Zealand Herald\" posiziona la canzone al numero 5 sulle \"Top Ten Best Singles del 2003\", mentre Bill Lamb di \"About.com\" elenca il brano nella \"Top 100 Pop Songs of 2003\" al 31\u00ba posto e nella sua \"Top 10 Contemporary Girl Group Songs\" al 10\u00ba posto.\nVideo musicale.\nIl videoclip, che presenta le medesime riprese della versione russa \"Ja so\u0161la s uma\" ma modificate in modo tale da non rendere visibile il labiale, inizia mostrando delle persone sotto la pioggia davanti ad una rete metallica. Allargata l'inquadratura si nota che le persone stanno osservando due ragazze, Lena e Julia, che si trovano dall'altra parte della rete. Vestite in uniforme scolaresca ostentano la loro omosessualit\u00e0 scatenando indignazione tra gli osservatori. Il video termina mostrando che non sono le due cantanti ad essere imprigionate come si era fatto credere, bens\u00ec coloro che le osservano. Si tratta di una metafora su come le uniche persone libere sono quelle che mostrano il loro amore senza temere di essere giudicate. Il video si conclude con la fuga delle due.\nInizialmente era previsto il reshoot del video per la versione in inglese del brano. Il 1\u00ba luglio 2002 cominciarono le nuove riprese relative soltanto alle parti in cui le ragazze cantano. Per ricreare la stessa atmosfera del primo video girato nel 2000, venne ricostruita parzialmente la medesima scenografia, comprese le reti metalliche e il grande muro alle spalle delle ragazze, ma il risultato si dimostr\u00f2 meno attraente rispetto al video originale. Pertanto, si decise di utilizzare le precedenti riprese, modificando le scene in cui il labiale era visibile. Brevissime parti del video girato in inglese sono tuttavia trapelate in rete successivamente.\nIl video del brano fu il primo video musicale di artiste russe ad ottenere una certificazione Vevo per aver raggiunto nel 2016 cento milioni di visualizzazioni.\nControversie.\nIl video musicale suscit\u00f2 notevoli polemiche in diverse nazioni per l'inscenamento di tematiche omosessuali tra minorenni. Diverse organizzazioni protestarono contro la sua pubblicazione e ne tentarono il divieto, mentre alcune stazioni musicali rimossero le scene del bacio tra le cantanti. Nella versione \"ripulita\" della clip, la parte in cui si intravede la biancheria di Julia sotto la gonna da collegiale fu sostituita con una scena di Lena che si aggrappa alla rete metallica. Fu inoltre rimosso il frame mostrante i dettagli anatomici delle ragazze, visibili attraverso le camicie bagnate dalla pioggia.\nEsibizioni dal vivo.\nLe t.A.T.u. eseguirono la canzone in molti programmi televisivi di tutto il mondo. Negli Stati Uniti apparvero per la prima volta al \"Tonight Show\" con Jay Leno, dove le ragazze crearono confusione per essersi baciate senza aver prima ottenuto il permesso di farlo. Cantarono poi il brano su \"Jimmy Kimmel Live!\", \"AOL Sessions\", \"Mad TV\", al \"Carson Daly Show\", a \"Total Request Live\" e nel pre-show degli MTV Europe Music Awards 2002. La canzone fu inoltre cantata agli MTV Movie Awards 2003, in quest'ultima occasione insieme al singolo successivo \"Not Gonna Get Us\".\nIn Italia la canzone fu presentata durante la trentanovesima edizione del Festivalbar nel 2002, con un'esibizione aspramente criticata a causa del bacio che le due artiste si scambiarono sul palco.\nSuccesso commerciale.\nIl brano ha ricevuto certificazioni come dischi d'oro e di platino in tutto il mondo. \u00c8 il primo singolo lanciato da artiste russe a raggiungere la prima posizione nella classifica britannica, posizione che ha mantenuto per ben 4 settimane, e nella classifica australiana, dove \u00e8 rimasto in cima per due settimane.\nLa canzone debutt\u00f2 nelle chart europee nell'autunno del 2002 e raggiunse la posizione numero 1 in diversi paesi, tra cui Austria, Danimarca, Germania, Italia e Spagna. In Italia il brano trascorse quattro settimane consecutive al vertice delle classifica, rimanendovi complessivamente diciannove settimane, e vinse il disco di platino nel paese per le oltre copie vendute. Rimase inoltre per circa quattro settimane alla numero 1 del programma \"Top of the Pops\", nella sua versione italiana.\nNell'ottobre del 2002 debutt\u00f2 in Svezia e in Finlandia, dove segn\u00f2 la posizione numero due in poche settimane. Successivamente il singolo venne pubblicato nel novembre del 2002 anche in Svizzera, dove raggiunse la posizione numero uno per sette settimane consecutive. Verso la fine dell'anno 2002 il singolo fu pubblicato anche in Francia, Danimarca e negli Stati Uniti. Esso arriv\u00f2 alla seconda posizione in Francia per tre settimane, in cima alla classifica danese per una settimana e negli Stati Uniti raggiunse la posizione numero 20 per due settimane, con oltre copie vendute nel territorio statunitense. Entro la fine dell'anno la canzone era alla posizione numero 33 nella classifica svizzera di fine anno (2002), con soli due mesi di permanenza dal debutto in classifica, e alla posizione numero 94 in Francia, dove il singolo aveva passato solo 3 settimane in classifica. Nella classifica italiana di fine anno, invece, il singolo figurava al terzo posto.\nNel gennaio del 2003, \"All the Things She Said\" debutt\u00f2 anche in Austria, Nuova Zelanda e nel Regno Unito, dove arriv\u00f2 44esimo ancora prima che uscisse, grazie alle importazioni. Una volta pubblicato, il singolo piomb\u00f2 alla prima posizione con pi\u00f9 di copie vendute e mantenne il primo posto per quattro settimane consecutive. Questo divent\u00f2 il primo ed unico singolo delle artiste a raggiungere la prima posizione nel Regno Unito e rimase nella UK Chart per quindici settimane. Dopo aver passato quattro settimane in cima alle classifiche britanniche il singolo ricevette dalla British Phonographic Industry il disco d'argento per aver venduto pi\u00f9 di copie nel paese (nel luglio del 2013 il singolo \u00e8 stato certificato oro nel Regno Unito per aver superato le unit\u00e0 di vendita, ed \u00e8 stato poi certificato platino nel 2020 per aver venduto oltre copie). Il brano raggiunse inoltre il primo posto nella Irish Singles Chart per quattro settimane consecutive. In Australia il singolo pass\u00f2 due settimane in cima alle classifiche e vinse il disco di platino per la vendita di pi\u00f9 di copie.\nComplessivamente, \"All the Things She Said\" arriv\u00f2 a vendere nel 2003 quasi cinque milioni di copie in tutto il mondo, figurando al settimo posto tra i singoli pi\u00f9 venduti al mondo di quell'anno. Nel Regno Unito il brano fin\u00ec alla posizione numero 6 tra i singoli pi\u00f9 venduti del 2003, con pi\u00f9 di copie, e alla posizione numero 16 tra i singoli pi\u00f9 venduti del 2003 in Francia.\nAltri media.\n\"All the Things She Said\" \u00e8 apparsa in molteplici eventi televisivi: \u00e8 stata la sigla della wrestler della WWE Victoria da dicembre 2002 fino a maggio 2004. Inoltre, il brano \u00e8 apparso durante la scena finale della serie \"Birds of Prey\" sul canale WB, nell'episodio del 2003 \"Devil's Eyes\", ed \u00e8 stato inserito nella colonna sonora del film \"Questione di tempo\" (2013)."}
{"id": "1403085", "revid": "690118", "url": "https://it.wikipedia.org/wiki?curid=1403085", "title": "Fiat 621", "text": "Il Fiat 621 fu uno dei primi autocarri prodotti dalla Fiat V.I.. Venne presentato nel 1929.\nStoria.\nCon una portata media di 2,5 t - il Fiat 621 conoscer\u00e0 un successo mai uguagliato. Verr\u00e0 infatti fabbricato non soltanto in Italia, ma anche in Polonia e Russia in quasi 50.000 esemplari in varie versioni fra cui una elettrica, a gasogeno e anche semicingolata dotato di un motore Fiat benzina 6 cilindri di 2516 cm\u00b3 e 45 cv con valvole laterali.\nIl Fiat 621 sar\u00e0 il primo autocarro venduto con una cabina chiusa. Poco dopo appare il Fiat 621P, il primo autocarro a 3 assi con una portata di 3500 kg. Molte altre versioni seguirono fino al 1939. Sar\u00e0 il primo autocarro ad essere regolarmente importato in Francia.\nLe fabbricazioni estere.\nOltre che in Italia dove verr\u00e0 fabbricato tra il 1929 ed il 1939, il Fiat 621 \u00e8 stato prodotto in altri paesi, presso fabbriche Fiat:"}
{"id": "1403090", "revid": "287204", "url": "https://it.wikipedia.org/wiki?curid=1403090", "title": "Capo San Rocco", "text": "Capo San Rocco (portoghese \"Cabo de S\u00e3o Roque\") si trova in Brasile nella parte settentrionale dello Stato del Rio Grande do Norte, nel comune di Maxaranguape.\nSi tratta di un luogo spesso ricordato, in quanto \u00e8 il punto pi\u00f9 stretto dell'Atlantico. Ovvero, se si preferisce, il punto del continente sud-americano pi\u00f9 prossimo all'Africa.\nEsso segna, inoltre, il punto di divaricazione fra le due coste principali del Brasile: \nPer ci\u00f2 stesso, il capo ha avuto un ruolo rilevante nelle esplorazioni del XV e XVI secolo: ad esempio l\u00ec si arrest\u00f2, nel 1499, Amerigo Vespucci, che aveva seguito la costa sin da Maracaibo.\nInfine, il Capo \u00e8 ricordato spesso anche dagli studiosi di correnti marine. Qui, infatti, giunge, dal golfo di Guinea, la corrente sud-equatoriale che proprio al Capo San Rocco si biforca in due rami: la corrente del Brasile, a mezzogiorno, e la corrente nord-equatoriale, verso ponente, sino ai Caraibi, ove prende il nome di corrente del Golfo."}
{"id": "1403091", "revid": "287204", "url": "https://it.wikipedia.org/wiki?curid=1403091", "title": "Bardia", "text": "Bardia o Bardiyah (in arabo \u0627\u0644\u0628\u0631\u062f\u064a\u0629, \"Al Bard\u012byah\"), \u00e8 una localit\u00e0 della Libia orientale situata a pochi chilometri dal confine con l'Egitto.\nStoria.\nDurante la seconda guerra mondiale fu teatro di aspri combattimenti tra l'esercito italiano e quello inglese. Inizialmente tenuta dal XXIII Corpo d'armata comandato dal generale Annibale Bergonzoli, fu conquistata durante l'Operazione Compass dalla 6\u00aa Divisione australiana il 5 gennaio 1941, per essere poi ripresa dalle forze dell'asse nel corso dello stesso anno.\nFu nuovamente presa dagli inglesi nell'autunno del 1941 nell'ambito dell'operazione Crusader e torn\u00f2 nuovamente in mano delle forze italo-tedesche nell'estate del 1942, per poi essere di nuovo conquistata, questa volta definitivamente, dagli inglesi nell'autunno del 1942 dopo la battaglia di El-Alamein."}
{"id": "1403099", "revid": "122647323", "url": "https://it.wikipedia.org/wiki?curid=1403099", "title": "Severina", "text": "Severina \u00e8 un romanzo di Ignazio Silone, ultima opera letteraria dello scrittore abruzzese.\nSilone inizi\u00f2 a lavorare al romanzo durante il suo soggiorno per motivi di precaria salute a Fiuggi, nel 1977; lo scritto rest\u00f2 incompiuto per la morte dell'autore sopraggiunta il 20 agosto 1978 a Ginevra\nIl romanzo fu reso nella stesura definitiva dalla moglie dello scrittore scomparso, Darina Laracy la quale ne cur\u00f2 anche, nel 1981 la pubblicazione postuma.\nNel \"Museo Silone\" a Pescina \u00e8 conservato l'originale del romanzo, in parte manoscritto ed in parte dattiloscritto, con il titolo \"La speranza di Suor Severina\".\nTrama.\nIl romanzo narra la storia di una giovane orfana di madre che viene allevata in un convento. Nel corso di una manifestazione di disoccupati la giovane assiste all'uccisione di un manifestante ad opera della polizia. Severina rifiuta di avallare la versione ufficiale delle autorit\u00e0, secondo quanto le aveva detto la Madre Superiora. Inizia per la giovane un periodo buio e di isolamento, confortata solo dall'amicizia del padre spirituale Don Gabriele. Severina muore dopo esser rimasta ferita gravemente ad una manifestazione di operai cui era stata indotta a partecipare."}
{"id": "1403104", "revid": "247222", "url": "https://it.wikipedia.org/wiki?curid=1403104", "title": "Masters of Horror (colonna sonora)", "text": "Masters of Horror \u00e8 una compilation dei brani musicali che furono inseriti nelle stagioni dell'omonima serie televisiva. Nel 2005 venne pubblicato il primo volume mentre l'anno successivo usc\u00ec il secondo volume."}
{"id": "1403106", "revid": "832642", "url": "https://it.wikipedia.org/wiki?curid=1403106", "title": "Clima dell'Emilia-Romagna", "text": ""}
{"id": "1403114", "revid": "54666", "url": "https://it.wikipedia.org/wiki?curid=1403114", "title": "Elsa Olivieri Sangiacomo", "text": ""}
{"id": "1403121", "revid": "110157", "url": "https://it.wikipedia.org/wiki?curid=1403121", "title": "\u0160uja", "text": "\u0160uja \u00e8 una citt\u00e0 della Russia europea centrale (oblast' di Ivanovo).\nSorge nella pianura fra i fiumi Volga e Kljaz'ma, sulla sponda sinistra della Teza, 32 chilometri a sudest del capoluogo Ivanovo; \u00e8 il capoluogo del \"rajon\" \u0160ujskij. \u00c8 la terza citt\u00e0 della \"oblast'\" per numero di abitanti.\nLa citt\u00e0 appare nelle cronache a partire dal 1393, quando era una propriet\u00e0 (\"vot\u010dina\") dei principi \u0160ujskij; compare con l'attuale nome a partire dal 1539."}
{"id": "1403131", "revid": "287204", "url": "https://it.wikipedia.org/wiki?curid=1403131", "title": "Juana", "text": "Juana pu\u00f2 riferirsi a:"}
{"id": "1403132", "revid": "57342", "url": "https://it.wikipedia.org/wiki?curid=1403132", "title": "Niba (attore)", "text": "Biografia.\nMimo e teatro.\nLa sua formazione artistica ha inizio nel 1998 quando si iscrive alla scuola di mimo secondo il metodo Decroux. L'anno successivo inizia a lavorare come attore professionista con il Teatro del Canguro di Ancona, Teatro Stabile di Innovazione per l\u2019infanzia e i giovani, con cui collabora per sei anni. Nello stesso periodo, con altri attori professionisti, fonda la \"Compagnia Vicolo Corto\" e gli \"Inflessibili\". La prima nasce nel 1999 all'insegna della commistione dei linguaggi teatrali e della fusione di stili differenti: dalla commedia dell'arte fino ad un teatro fisico e di sperimentazione. Gli \"Inflessibili\", invece, sono un gruppo teatral-cabarettistico, pantomimato, poco parlato, con il quale Barbini giunge in finale al Festival Nazionale del Cabaret di Torino del 2001. Continua la sua formazione frequentando diversi seminari e laboratori artistici (mimo, clown, movimento corporeo) compreso uno stage nel 2004 con Marcel Marceau al Teatro Regio di Torino.\nStop-motion.\nCon un progetto chiamato \"Androni-ba\" fonde il suo modo di fare teatro con alcune sculture-installazioni create da lui stesso. Con l'ausilio della tecnica d'animazione stop-motion infonde vita ed azione ad androidi con protesi artificiali, armi o misteriose attrezzature, e umanoidi avvolti da luci intermittenti e fasciature mediche. Per creare ed assemblare questi \"mutanti\" utilizza materiale di vario tipo che viene dalle discariche e dalle isole ecologiche: manichini, pezzi di motore, scarti, rifiuti che hanno esaurito il proprio ciclo produttivo, attrezzi da laboratorio e vecchi giocattoli.\nDal 2004 inizia a realizzare, in collaborazione con Matteo Giacchella, diversi millimetraggi e cortometraggi sperimentali con la tecnica dello stop-motion. Tra questi c'\u00e8 \"ContrappassoUno\", cortometraggio vincitore della sezione \"Italian window\" promossa da Cult Network e Fox per il \"Festival RESFest\" di Roma, con Achille Bonito Oliva presidente di giuria. Oltre a questo premio, vince la menzione speciale della giuria del festival CortoLovere presieduto da Bruno Bozzetto, e risulta semifinalista al David di Donatello, sezione cortometraggi.\nZelig: Man in Blob.\nNel 2007 partecipa in anteprima a Zelig Off per poi entrare nello show principale per due stagioni di fila, dove acquista grande notoriet\u00e0.\nDurante \"Man in Blob\", il numero portato sul palco di Zelig, Niba compie il procedimento inverso al doppiaggio (playback): prende spunto da frasi di celebri film, pubblicit\u00e0 o qualsiasi programma televisivo, cartoni animati compresi, ne riproduce la traccia sonora montando gli spezzoni secondo una certa continuit\u00e0 e la mima attraverso il movimento delle labbra, cos\u00ec da risultare lui stesso la fonte di monologhi assurdi, ironici e comici, ma legati spesso da un argomento; ci\u00f2 \u00e8 dato dal fatto che il saggio montaggio della traccia rende frasi di significato apparentemente diverso, consecutive e aventi un certo senso (un po' come il programma Blob).\nIn questo complesso procedimento, Niba \u00e8 anche aiutato da una particolare gestualit\u00e0 e da un abbigliamento alquanto insolito (la sua pettinatura, per esempio, \u00e8 un misto di capelli ricci e stirati, e la tenuta elegante \u00e8 accompagnata da scarpe da ginnastica un po' come Rino Gaetano e Piero Chiambretti).\nIl 17 aprile 2009 partecipa alla quinta puntata del Fiorello Show in onda in prima serata su Sky Uno. Da un'idea di Fiorello e degli autori del programma, crea per questa occasione un blob utilizzando tutte le voci dello showman siciliano di Viva Radio 2. In seguito a questa performance, lo terr\u00e0 nel pre-show del Fiorello Show per due settimane.\nNell'agosto 2009 \u00e8 ospite al Premio Internazionale del Cinema \"Rodolfo Valentino\", condotto da Carlo Conti e in onda in prima serata su Rai Uno e Rai International, presentando un medley di due dei suoi \"blob\".\nSerie tv e spot.\nNel 2010 \u00e8 coautore, coproduttore e protagonista della puntata pilota di \"Megalomane\", una produzione ispirata a \"Megaloman\", serie giapponese trasmessa in tv negli anni ottanta. Megalomane racconta in versione comico-surreale le avventure di un supereroe vanitoso dalla lunga chioma bianca, stravolte ed arricchite con gag e mosse di karate improbabili.\nNel 2011 \u00e8 coautore e protagonista di alcuni video virali tra cui \"Lube The Soul Kitchen\" \u2013 video virale commerciale per l'azienda Lube Cucine \u2013 \"Il Domatore The Circus 1\" e \"L'uomo volante The Circus 2\".\nIl suo nome d'arte, \"Niba\", deriva dai Mostri \"Aniba\" di Jeeg Robot d'acciaio."}
{"id": "1403147", "revid": "599013", "url": "https://it.wikipedia.org/wiki?curid=1403147", "title": "Jonathan Coleman", "text": "Carriera.\nColeman \u00e8 un difensore di stecca destra. \u00c8 stato selezionato dai Detroit Red Wings nel 1993 al secondo giro, ma non ha mai giocato in NHL. Numerose le presenze nelle principali \"minors\" nordamericane (IHL e AHL) e in diversi campionati europei (Russia, Austria, Germania, Svizzera, Italia, Svezia).\nStatistiche.\n\"Statistiche aggiornate a luglio 2011.\""}
{"id": "1403149", "revid": "212348", "url": "https://it.wikipedia.org/wiki?curid=1403149", "title": "Gulliver's Travels", "text": ""}
{"id": "1403152", "revid": "88740", "url": "https://it.wikipedia.org/wiki?curid=1403152", "title": "Marias", "text": "Il termine Marias, spesso anche Mar\u00edas, pu\u00f2 riferirsi a:"}
{"id": "1403153", "revid": "1043", "url": "https://it.wikipedia.org/wiki?curid=1403153", "title": "Mar\u00edas", "text": ""}
{"id": "1403155", "revid": "599013", "url": "https://it.wikipedia.org/wiki?curid=1403155", "title": "BESYS", "text": "BESYS, o Bell Operating System, \u00e8 il sistema operativo precursore del pi\u00f9 famoso Unix.\nStoria.\n1957 da Bell Labs, sviluppato nei Bell Laboratories, a capo del progetto vi era Victor Vyssotsky. In seguito, si cercarono migliorie che portarono alla creazione del Multics (Multiplexed Information and Computing Service), sviluppato attivamente a partire dal 1964."}
{"id": "1403158", "revid": "46626", "url": "https://it.wikipedia.org/wiki?curid=1403158", "title": "Terje H\u00e5konsen", "text": "Biografia.\nConsiderato come uno dei pi\u00f9 influenti e importanti rider della scena mondiale, H\u00e5konsen \u00e8 un atleta completo. Nella sua carriera ha scritto le pagine sia del freestyle, sia del freeride, contribuendo tantissimo al progresso di uno sport giovane come lo snowboard. \nDa giovanissimo si pu\u00f2 dire un atleta polivalente. Intraprende (e con discreti successi agonistici) calcio, sci alpino e sci nordico, ma a 14 anni, nel 1988, scopre l'amore con la tavola che lo porter\u00e0 a soli 15 anni (1989) ad entrare nel Team Burton, sponsor assieme al quale svilupper\u00e0 molti anni dopo l'innovativo materiale \"Alumafly\", attraverso cui vengono oggi costruite le moderne tavole specifiche per il freeride.\nNel 1990 ottiene la sponsorizzazione di Oakley e nel 1992 quella di Volcom.\nNegli anni '90 domina completamente la scena del freestyle internazionale, aggiungendo oltre ai suoi successi personali nella disciplina anche la soddisfazione di aver creato una nuova manovra invert molto spettacolare: il \"The Haakon Flip\".\nNel 1996 ottiene la consacrazione nel mondo dello snowboard con il lungometraggio \"Subject Haakonsen\".\nNel 1998 lo snowboard debutta alle Olimpiadi invernali di Nagano, ma H\u00e5konsen le boicotta, insieme ad altri atleti, per il disaccordo sull'ingerenza della FIS nel mondo dello snowboard. \nNel 1999 Terje H\u00e5konsen fond\u00f2, insieme con Daniel Franck, l'Arctic Challenge, evento apprezzato dalla comunit\u00e0 internazionale dello snowboard che si tiene annualmente in Norvegia."}
{"id": "1403160", "revid": "125153903", "url": "https://it.wikipedia.org/wiki?curid=1403160", "title": "OpenMCU", "text": "OpenMCU \u00e8 un server di conferenza che utilizza il codec H.323. Praticamente \u00e8 un programma che serve per parlare in multiconferenza, cio\u00e8 per parlare in VOIP con pi\u00f9 persone contemporaneamente. OpenMCU fa parte del progetto OpenH323."}
{"id": "1403161", "revid": "729019", "url": "https://it.wikipedia.org/wiki?curid=1403161", "title": "Tri Nations 1998", "text": "Il torneo Tri Nations 1998 si svolse tra l'11 luglio e il 22 agosto 1998. Vincitrice del Tri Nations \u00e8 risultata la squadra del ."}
{"id": "1403164", "revid": "93556", "url": "https://it.wikipedia.org/wiki?curid=1403164", "title": "Sandy Denny", "text": "In veste di cantante dei Fairport Convention, nel 1968, si \u00e8 resa artefice della prima\nfusione tra folk tradizionale inglese e rock; da quell'esperienza avrebbe avuto origine l'intera corrente britannica del folk rock.\nIl grande rispetto di cui godeva in ambito musicale indusse molti artisti a ricercarla per delle collaborazioni; va in particolare ricordato il duetto vocale di cui fu protagonista con Robert Plant nel brano \"The Battle of Evermore\", contenuto in Led Zeppelin IV, in seguito al quale pass\u00f2 alla storia come unica voce ad aver affiancato Robert Plant nell'intera discografia dei Led Zeppelin.\nCome nel caso di altri artisti, la fama di Sandy Denny \u00e8 cresciuta in misura considerevole dopo la sua morte fino a generare un vero e proprio culto tra gli amanti del genere, anche attraverso una nutrita serie di pubblicazioni che, a partire dalla met\u00e0 degli anni ottanta, ha contribuito ad alimentarne il seguito.\nDal 1998 una nuova variet\u00e0 coltivata di Hemerocallis porta il suo nome.\nBiografia.\nL'infanzia e la formazione musicale.\nSi avvicin\u00f2 alla musica folk sin dalla tenera et\u00e0 grazie agli stimoli della nonna, di origini scozzesi, cantante di pezzi tradizionali britannici. Inizi\u00f2 a studiare chitarra e pianoforte, nonostante le forti rimostranze della famiglia, e si inser\u00ec nel coro della sua scuola dove ben presto scopr\u00ec le enormi potenzialit\u00e0 della sua voce eterea e avvolgente. Nell'adolescenza, Sandy frequent\u00f2 un corso di ostetricia presso il Royal Brompton Hospital senza per\u00f2 smettere di coltivare la sua naturale inclinazione verso la musica: \u00e8 in quegli anni che inizi\u00f2 a frequentare \"folk club\" londinesi come il \"Les Cousins\", il \"Bunjies\" o lo \"Scots Hoose\", inserendosi cos\u00ec in un tessuto musicale all'epoca in grande fermento.\nLa primissima met\u00e0 degli anni sessanta, oltre ad aver assistito all'ascesa di gruppi rigorosamente inglesi quali Beatles, Rolling Stones, Animals e Who, aveva portato in grembo un altro filone fondamentale quale quello dei cantautori folk statunitensi, capitanato da Bob Dylan. Il vecchio continente non ne rimase immune, anche perch\u00e9, man mano che montava la contestazione del '68, furono proprio questi cantautori a farsi carico di diffondere il messaggio della protesta e il \"folk\" divenne il mezzo \"par excellence\" mediante il quale il vessillo di pace, amore e solidariet\u00e0 aggreg\u00f2 immediatamente milioni di persone.\nIn Inghilterra si diffusero rapidamente diversi folk club, e le canzoni di cantautori come Joan Baez, Joni Mitchell, Crosby, Stills and Nash e lo stesso Dylan divennero materia fondamentale con cui le emergenti leve folk del vecchio continente dovettero confrontarsi per poter creare il loro \"background\".\nL'esordio radiofonico e discografico.\nL'impronta artistica di questi artisti, sulle primissime incisioni di una Sandy Denny appena diciannovenne, \u00e8 di tutta evidenza: la prima apparizione \"ufficiale\" della cantante risale al 1966, quando partecip\u00f2 ad alcune sessioni radiofoniche per la BBC all'interno del programma \"Folk Song Cellar\". L'esordio discografico vero e proprio avvenne invece l'anno successivo: in due sessioni che ebbero luogo il 22 marzo e il 26 aprile 1967, Sandy incise diversi pezzi per la Saga Records che sarebbero finiti su alcune pubblicazioni, inizialmente di altri artisti: tre brani registrati nella prima sessione furono inclusi nell'LP \"Alex Campbell &amp; His Friends\" e altri sei registrati nella seconda vennero pubblicati su \"Sandy and Johnny\" di Johnny Silvo.\nRaggiunti gli allori del riconoscimento internazionale, i brani sarebbero stati ripubblicati pi\u00f9 volte e in modo disordinato a nome della cantante (si veda ad esempio \"The Original Sandy Denny\", B&amp;C/Mooncrest, 1978) fino a trovare definitiva e integrale collocazione nell'antologia \"Where The Time Goes - The Early Years\" (Castle Records, 2005).\nSempre nel 1967 la cantante accett\u00f2 l'offerta degli Strawbs per una collaborazione, e in maggio registr\u00f2 col gruppo una dozzina di pezzi per il disco \"All Our Own Work\", sette dei quali la videro impegnata come voce solista. In tutto questo, venne fissata su nastro una delle prime composizioni in assoluto di Sandy, \"Who Knows Where the Time Goes?\", in seguito reincisa in versione differente con i Fairport Convention. \"Who Knows Where the Time Goes?\", con la sua dolcissima progressione vocale e i suoi versi malinconici e riflessivi, sarebbe divenuta in breve la canzone-simbolo della cantante e del suo modo di concepire il genere, oltre che la pi\u00f9 amata dai suoi estimatori, e nel 2007 il pubblico dei BBC Radio 2 Folk Awards l'avrebbe votata quale \"canzone folk preferita\".\nDel brano si possono contare attualmente circa una cinquantina di \"cover\" da parte di altri artisti.\nL'ingresso nei Fairport Convention e la nascita del Folk-Rock.\nNonostante il suo esordio con riproposizioni discografiche di vecchi standard del folk d'oltreoceano, la direzione che la giovanissima cantautrice voleva intraprendere era gi\u00e0 ben definita e decisamente originale rispetto alle tendenze musicali dell'epoca: le prime sessioni radiofoniche e numerosi \"bootleg\" di registrazioni casalinghe del 1966 testimoniano una Sandy Denny alle prese con sue personali riletture di antichi brani della tradizione folk albionica, le stesse che da l\u00ec a pochissimo avrebbero fatto diventare i Fairport Convention il gruppo di spicco dell'intero corso del folk rock britannico.\nAll'inizio del 1968 i Fairport Convention erano un gruppo alla ricerca di una voce femminile, ruolo rimasto scoperto a causa della rottura con Judy Dyble dopo il loro omonimo lavoro d'esordio. L'audizione di Sandy Denny avvenne nel maggio 1968: leggenda vuole che gli allibiti membri del gruppo, dopo il provino, l'abbiano letteralmente supplicata di entrare a far parte dell'organico.\nLa cantante sarebbe passata con il gruppo appena diciotto mesi: sotto la sua guida, i \"Fairport Convention\" avrebbero subito un radicale stravolgimento stilistico, liberandosi delle compassate sonorit\u00e0 degli esordi per elaborare, primi fra tutti gli altri gruppi del filone, una dinamica fusione tra le sonorit\u00e0 rock tipiche dell'epoca e le atmosfere arcane dell'antico folk britannico.\nIl risultato di questa decisa correzione di rotta furono \"What We Did on Our Holidays\", \"Unhalfbricking\" e \"Liege &amp; Lief\", tre dischi partoriti tutti nel 1969 e testimoni dell'itinerario verso il nuovo corso: \"Liege &amp; Lief\", in particolare, costituisce il punto di approdo dell'intero processo di elaborazione ed \u00e8 tuttora considerato dalla critica specializzata quale capostipite e opera massima nel genere.\nRaccontano gli stessi membri della formazione dell'epoca come, trovandosi in tour, Sandy proponesse loro, durante le prove, riletture di antichi \"traditionals\" britannici; riletture verso le quali il gruppo inizi\u00f2 a manifestare un interesse sempre crescente, anche per via della sorprendente alchimia creata dall'accostamento della voce maestosa e spettrale della cantante alle atmosfere nebbiose di quei vecchi pezzi.\nLe enormi possibilit\u00e0 di sviluppo della strada indicata dalla cantante, mai affrontata prima da alcuno, erano pi\u00f9 che evidenti: cos\u00ec \"Unhalfbricking\", il lavoro successivo, venne concepito in modo pi\u00f9 omogeneo verso quella direzione solamente tentata nel precedente \"What We Did on Our Holidays\". La rotta era stata tracciata in modo univoco: il traguardo, per il gruppo, era quello di dimensionarla in modo adeguato. Fu quanto successe con \"Liege &amp; Lief\", quarto lavoro di studio del gruppo e terzo con Sandy alla voce. \"Liege &amp; Lief\" \u00e8 comunemente considerato il capolavoro dei Fairport Convention: capolavoro che, come spesso accade, risult\u00f2 pesantemente influenzato dagli eventi.\nLa sofferta gestazione di \"Liege &amp; Lief\".\nNella primavera del 1969, durante uno dei tanti spostamenti del tour promozionale di \"Unhalfbricking\", il bus utilizzato per gli spostamenti da una \"location\" all'altra ebbe un brutto incidente che cost\u00f2 la vita al batterista del gruppo, Martin Lamble, e alla ragazza di Richard Thompson, Jeannie Taylor.\nI membri del gruppo ne furono sconvolti.\nVenne immediatamente ventilato da tutti lo scioglimento, ma si ritenne di dover meditare pi\u00f9 a lungo su questa ipotesi, se non altro per evitare che la decisione fosse troppo condizionata dall'emotivit\u00e0 del momento.\nCon l'intenzione di concedere ai musicisti un periodo di assoluta quiete in cui lasciar sedimentare l'accaduto e riordinare le idee, il manager Joe Boyd affitt\u00f2 un'austera villa vittoriana a Farley Chamberlayne, nei pressi di Winchester, completamente immersa nel silenzio e nella quiete delle colline dell'Hampshire e lontana da ogni avamposto civile.\nLa scelta si rivel\u00f2 adeguata: la pace del luogo e lo strettissimo contatto con la natura furono un balsamo per le ferite interiori di tutti i componenti del gruppo. In breve tempo venne corretto il tiro delle intenzioni inizialmente manifestate. La scelta fu di proseguire, ma verso una direzione tutta diversa da quella che aveva caratterizzato il periodo con Martin Lamble: a testimonianza di ci\u00f2, oltre al nuovo batterista Dave Mattacks, venne inserito nell'organico Dave Swarbrick nel ruolo di violinista e \"fiddler\".\nFu la sterzata definitiva verso il nuovo corso.\nSecondo quanto affermato dai diretti interessati, i lavori per le nuove canzoni furono intensi, quasi animati da un'aura di misticismo folk; come ricorda il bassista Ashley Hutchings, la musica era tutt'uno con quello che vivevano quotidianamente, dalle passeggiate nei boschi ai giochi tra i prati, ai pranzi raccolti attorno al tavolo dell'accogliente cucina della villa.\nL'aria della tarda primavera, la quiete assoluta della villa e la dolcezza delle colline in fiore furono complici del miracolo: i Fairport Convention si fecero trasportare dalla magia del luogo per la loro musica, e il risultato fu eccezionale. Non solo la strada indicata da Sandy Denny aveva trovato completo riconoscimento, ma i membri del gruppo ne avevano interiorizzato lo spirito nel modo pi\u00f9 pieno.\nIl nuovo canone definito dal gruppo, di impostazione moderna ma permeato di temi antichi e di sicuro impatto evocativo, ricevette subito il plauso degli estimatori e non ci volle molto perch\u00e9 \"Liege &amp; Lief\" divenisse l'abbecedario di tutti i gruppi angloirlandesi che in seguito decisero di imboccare la strada del folk-rock, non ultimi i Chieftains e i Corrs.\nNel 2006 il disco sarebbe stato premiato quale \"disco folk pi\u00f9 influente nella storia\" nel corso dei BBC Radio 2 Folk Awards e nel giugno 2007 sarebbe stato collocato dalla rivista musicale Mojo al 58\u00ba posto nella classifica dei \"100 Dischi che hanno cambiato il Mondo\".\nL'addio ai Fairport Convention.\nIl progetto per\u00f2 abort\u00ec prima di quanto chiunque potesse sospettare.\nDopo alcune date per la promozione dell'LP, Sandy Denny e il bassista Ashley Hutchings lasciarono i Fairport Convention; Sandy, in particolare, sentiva il bisogno di dare maggior forma alla propria dimensione cantautorale e prefer\u00ec dedicarsi a un progetto pi\u00f9 personalizzato, ponendo fine a un percorso creativo che aveva appena raggiunto la sua dimensione ottimale. \u00c8 un dato di fatto che in quel periodo la vena creativa della cantante, all'epoca appena ventiduenne, fosse al suo apice: ma \u00e8 altrettanto vero che erano le affinit\u00e0 elettive esistenti tra Sandy e gli altri componenti del gruppo a permettere che questa sua vena creativa trovasse la sua forma ideale.\nAll'interno dei Fairport Convention la cantante aveva trovato quel supporto umano e musicale di cui la sua personalit\u00e0 insicura e malinconica aveva bisogno per esprimersi al massimo; i componenti del gruppo, Richard Thompson su tutti, assecondavano di buon grado la sua naturale attitudine folk e in qualche modo riuscivano a infonderle sicurezza con il loro sound cos\u00ec personale ma anche cos\u00ec rispondente alle sue aspettative: la loro presenza e il loro entusiasmo le risultavano cos\u00ec da stimolo e la incoraggiavano a proseguire per quel corso.\nLo stato di grazia la accompagn\u00f2 fin quando venne affiancata dal supporto musicale di almeno uno dei suoi vecchi compagni, anche durante la carriera solista: ma ogni volta che tale supporto veniva meno era inevitabile rilevare come alla vena creativa della cantante, comunque presente, mancasse quel qualcosa in pi\u00f9 necessario a cementarla e renderla perfettamente compiuta. In retrospettiva, il sound inconfondibile dei Fairport Convention le risult\u00f2 essere una base irrinunciabile: lei stessa ne converr\u00e0 con amarezza qualche anno dopo, quando la sua situazione personale e creativa era a un passo dall'autodistruzione.\nLa formazione dei Fotheringay.\nL'uscita dai Fairport Convention, comunque, la vedeva carica di aspettative: lungi dal sentirsi smarrita, la cantante era invece ansiosa di riprendere e ampliare quel percorso cos\u00ec stimolante intrapreso con i suoi precedenti compagni d'avventura.\nIn un nonnulla mise insieme una nuova formazione sotto le insegne di Fotheringay (richiamo neppure troppo velato all'esperienza appena conclusa) e nella primavera del 1970 tir\u00f2 fuori dal cilindro il primo (e unico) album del gruppo: era passato soltanto un semestre dalla rottura con i Fairport Convention. Nell'organico del gruppo fin\u00ec anche Trevor Lucas, futuro marito di Sandy e all'epoca suo compagno: la sua presenza, lungi dall'essere una semplice voce d'inventario, si rivel\u00f2 a lungo termine uno dei fattori della dispersione della vena artistica della cantante. Nei Fotheringay, infatti, si verific\u00f2 una sostanziale mutazione degli equilibri interni dovuta a un'inevitabile confusione tra la vita privata (la relazione tra Sandy e Trevor, vero vivaio di travagli fuori e dentro il gruppo) e quella artistica.\nL'omonimo esordio dei Fotheringay, scritto per grandissima parte da Sandy, contiene diversi brani riconosciuti quali suoi grandi classici, ricevendo un'accoglienza pi\u00f9 che soddisfacente da critica e pubblico: fu subito evidente, per\u00f2, che le sonorit\u00e0 della nuova formazione non avevano n\u00e9 il piglio n\u00e9 tanto meno la personalit\u00e0 di quelle dei Fairport Convention, suggerendo a tratti l'impressione di poter essere quasi d'ostacolo al potenziale espressivo della cantante.\nL'esperienza Fotheringay, ad ogni modo, ebbe vita molto breve.\nA scrivere l'epitaffio della band fu il manager Joe Boyd, che aveva segu\u00ecto Sandy nella sua dipartita dai Fairport Convention: convinto che per poter raggiungere platee pi\u00f9 ampie occorresse valorizzare la sua vena cantautorale, la convinse dell'inopportunit\u00e0 di giocare la parte della cantante-factotum in un gruppo opponendole la considerazione che la prospettiva di una carriera solista le avrebbe offerto margini pi\u00f9 ampi di libert\u00e0.\nLa carriera solista e la collaborazione con i Led Zeppelin.\nIl 31 gennaio 1971, sul palcoscenico della Queen's Hall di Londra, i Fotheringay si dissolsero (almeno come ragione sociale). Sandy inizi\u00f2 cos\u00ec a gestire la maggiore libert\u00e0 d'azione che la nuova dimensione le concedeva: si dedic\u00f2 subito a lavorare al suo primo progetto da solista e ader\u00ec alla proposta dei Led Zeppelin di affiancare, in un duetto rimasto negli annali della musica, la voce di Robert Plant in un brano del loro quarto, storico album senza titolo , convenzionalmente identificato come \"Led Zeppelin IV\". Il pezzo in questione \u00e8 \"The Battle Of Evermore\", gioiello folk per il quale Sandy offr\u00ec una delle prestazioni pi\u00f9 intense della sua carriera.\nFu l'unica volta in cui venne ammessa un'altra voce solista nel gruppo oltre a quella di Robert Plant.\nL'esperienza fu senz'altro assai gratificante, dato che in tal modo Sandy diede il suo contributo a una delle pietre miliari della storia del rock; se ci\u00f2 non bastasse, il risultato fu che chiunque abbia acquistato una copia di \"Led Zeppelin IV\" (le stime del 2008 certificano quasi 40 milioni di copie vendute in tutto il mondo, di cui 23 solo negli Stati Uniti) difficilmente avrebbe dimenticato il suo nome. La collaborazione con i Led Zeppelin per\u00f2 \u00e8 solo la testimonianza pi\u00f9 nota della considerazione di cui la cantante godeva presso gli altri artisti: nel corso della sua breve carriera, Sandy Denny ricevette proposte di collaborazione anche dal chitarrista degli Who Pete Townshend (su richiesta del quale accett\u00f2 di impersonare il ruolo della Nurse per la rappresentazione teatrale della loro rock opera, \"Tommy\") e dal chitarrista Lowell George, per non parlare delle collaborazioni informali con Don Henley degli Eagles e del legame con Frank Zappa e con la cantante Mama Cass.\nOltre all'esperienza con i Led Zeppelin, comunque, Sandy stava riempiendo quei mesi a cavallo tra 1970 e 1971 con la scrittura di brani destinati alla sua prima esperienza \"in proprio\".\n\"The North Star Grassman and the Ravens\".\nUn'adeguata riflessione avrebbe senz'altro favorito l'artista nel prendere adeguatamente le misure alla nuova dimensione in cui si era collocata, ma questo comportava il rischio di perdere quell'attenzione del pubblico tanto faticosamente catturata negli anni precedenti: dall'altro lato, per\u00f2, affrontare di fretta un passo importante come quello dell'esordio comprendeva il rischio concreto di produrre un risultato privo di direzione e di stimoli. Sandy decise cos\u00ec di essere semplicemente sincera con s\u00e9 stessa, traducendo in musica proprio i contrastanti stati d'animo generati in lei dall'esordio e dai cambiamenti umani che stava vivendo.\nSbocci\u00f2 cos\u00ec \"The North Star Grassman and the Ravens\", un lavoro dalle tinte fosche, brumose e autunnali, attraverso le quali la cantante racconta se stessa e il modo in cui sta affrontando emotivamente i vari aspetti della sua esistenza, artistica e non. \"The North Star Grassman\" \u00e8 un LP fortemente intimistico e privo di qualsivoglia artificiosit\u00e0, a partire dalle musiche, quasi tutte fredde e avvolgenti come nebbia: tutto \u00e8 molto naturale, spontaneo e nudo, e per questo lungi dall'essere lineare; la completa antitesi di quella preoccupazione, di quell'ansia di collocarsi sul \"mainstream\" che pi\u00f9 avanti i soliti consiglieri del diavolo si preoccuperanno di instillare nella personalit\u00e0 insicura della cantante.\nIn retrospettiva, \"The North Star Grassman\" \u00e8 il lavoro pi\u00f9 sincero e coerente di Sandy Denny da solista: da brani come \"Late November\", \"Next Time Around\" e dalla stessa \"title-track\", persino dall'immagine arcana e oscura scelta per copertina dell'LP, emerge inequivocabile il rifiuto verso ogni compromesso melodico o lirico e ogni ammiccamento alle classifiche.\nNon sono immuni da questa filosofia neppure i testi: i versi composti dalla cantante per \"The North Star Grassman\", impostati come se fossero parti di un flusso di coscienza, possiedono un'articolazione volutamente sibillina e di ardua decifrabilit\u00e0.\nDurante la registrazione dell'LP Sandy si fece affiancare da una formazione piuttosto articolata, composta in gran parte da membri dei Fotheringay e da alcuni dei Fairport Convention, incaricati di coprire i ruoli strategici: cos\u00ec Richard Thompson, cui era legata a doppio filo d'amicizia, ebbe l'incarico di curare le chitarre assieme al compagno della cantante Trevor Lucas, e Dave Swarbrick si occup\u00f2 delle parti di \"fiddle\".\n\"The North Star Grassman\", prodotto da Richard Thompson, suscit\u00f2 ottime impressioni tra musicisti e critica di quel 1971 che ne vide la pubblicazione. In qualche modo il disco ebbe anche il suo momento commerciale, seppur breve: spinto dalla popolarit\u00e0 della cantante, in crescita in quel periodo anche grazie alla collaborazione con i Led Zeppelin, l'LP esord\u00ec in classifica al numero 31 per poi rapidamente scomparire. Le date di promozione del disco, anche se relegate a spazi molto racchiusi, ebbero comunque un buon seguito, confermando l'attenzione del pubblico verso la cantante: ma nulla di pi\u00f9.\n\"Sandy\".\nNel frattempo, la vena creativa della cantante continuava a produrre: nel 1972, dopo appena un anno dall'esordio, vede la luce \"Sandy\", considerato da critica e pubblico quale disco pi\u00f9 ispirato della sua attivit\u00e0 da solista, nonch\u00e9 opera fondamentale del folk-rock britannico, in coppia con \"Liege &amp; Lief\".\n\"Sandy\" si poneva come evoluzione logica del discorso intrapreso col lavoro d'esordio; le strutture e gli intrecci rimanevano rigorosamente orientati al folk, ma la gamma espressiva della cantante sembrava aver ritrovato un piglio pi\u00f9 gioioso e aperto, non soltanto sotto il profilo delle sonorit\u00e0 ma anche attraverso testi meno ermetici di quelli del suo predecessore: in quello che era il nuovo quadro della vita di Sandy Denny iniziavano ad alternarsi le luci alle ombre, e assieme alle tinte brumose e autunnali che avevano colorito tutti i brani scritti per il precedente lavoro stavolta emergevano anche ballate gioiose e distese.\nOltre a presentare il solito gusto per il folk, tanto di propria mano quanto sotto forma di \"traditionals\" rielaborati, non sfuggivano per\u00f2 alcuni ammiccamenti verso il pop, seppure soltanto in due episodi dell'album.\nNon \u00e8 difficile, in retrospettiva, cogliere proprio in quei due brani l'onnipresente dubbio della cantante sulla sua effettiva attitudine verso il genere e sulla direzione musicale da intraprendere.\nDa quanto affermano coloro che la conobbero, sembra che la cantante fosse dotata di un vivissimo senso di autocritica: dote che formava per\u00f2 una pessima combinazione con la sua personalit\u00e0 insicura e malinconica, portandola troppo spesso a mettere in discussione la qualit\u00e0 del suo lavoro e persino le effettive potenzialit\u00e0 della sua voce. Su questo lato, tenuto a freno per lo pi\u00f9 dalle reazioni ammirate che le sue composizioni e la sua voce evocativa e maestosa suscitavano, vi furono alcuni che non ebbero difficolt\u00e0 a marciare, con risultati a lungo termine disastrosi.\nIl fallimento del progetto \"The Bunch\" e i primi cedimenti.\nNon c'\u00e8 alcuna spiegazione, difatti, all'abbandono da parte della cantante della sua carriera solista, cos\u00ec ispirata musicalmente e in un momento di crescita cos\u00ec evidente, per dedicarsi ad alcuni progetti che avrebbero segnato in modo irrimediabile la sua discesa verso la totale dispersione di quella vena che l'aveva resa oggetto di un vero e proprio culto per gli appassionati del folk albionico.\nNello stesso anno della pubblicazione di \"Sandy\", il 1972, si fece coinvolgere nel progetto \"The Bunch\" assieme ad alcuni membri dei Fairport Convention e dei Fotheringay. Il progetto in questione, dato alle stampe col titolo \"Rock On\", consisteva in una rilettura di alcuni classici tradizionali rock and roll, da Buddy Holly a Elvis Presley passando per Jerry Lee Lewis: facile immaginare come mai il lavoro sia passato completamente inosservato, anche alla luce della scelta di un repertorio irrimediabilmente scontato. La pessima riuscita del progetto \"The Bunch\", per quanto non circondato da particolari aspettative gi\u00e0 in partenza, contribu\u00ec a minare la pur precaria stabilit\u00e0 musicale raggiunta della cantante che improvvisamente inizi\u00f2 a cercare supporto nella direzione sbagliata per il suo successivo lavoro.\nFu cos\u00ec che da pi\u00f9 parti iniziarono a giungere pressioni verso la cantante, non ultimo dal suo compagno Trevor Lucas. Sandy, che aveva bisogno di sentire verso di s\u00e9 sicurezza e fiducia per riuscire a cogliere la sua delicata vena creativa, venne colpevolizzata in modo sistematico per il suo attaccamento al folk (troppo obsoleto per i tempi, a loro dire) e progressivamente spinta ad abbandonarlo per ambire a raggiungere pi\u00f9 ampie platee di ascolto.\nIl momento non fu casuale anche per quanto riguardava il contesto musicale dell'epoca: diverse cantanti, nello stesso periodo, abbandonarono la strada del folk (un nome su tutti \u00e8 quello di Joni Mitchell) per seguire le sirene del jazz o della musica leggera, attratte dal miraggio della maggiore popolarit\u00e0.\n\"Like An Old-Fashioned Waltz\" e l'abbandono del folk.\nIl risultato di tale opera di logoramento \u00e8 immediatamente riscontrabile in \"Like An Old-Fashioned Waltz\", s\u00e9guito discografico di \"Sandy\", dato alle stampe nel 1973.\nQuello che colpisce immediatamente l'ascoltatore, anche se non purista del genere, \u00e8 la bizzarra pomposit\u00e0 degli arrangiamenti di archi, di una ridondanza tanto ostentata quanto fuori luogo (la cantante li definiva, con amaro sarcasmo, \"cappotti di pelliccia\"), neppure accostabili a quelli dei due lavori precedenti, volti invece a conferire un aspetto arcano e nebuloso alle composizioni e a creare una generale rarefazione delle atmosfere.\nLa resa della cantante, cos\u00ec fortemente condizionata da quel delicatissimo equilibrio strumentale che sorreggeva le sue opere precedenti, ne risult\u00f2 irrimediabilmente compromessa, tagliando fatalmente le frequenze di un progetto che, per il livello di buona parte delle composizioni, avrebbe invece potuto ben competere con i precedenti. Prova ne sia il fatto che, ascoltando i brani dell'album reincisi dalla cantante per la BBC Radio, nello stesso periodo ma in versione per sola voce e pianoforte, emerge in modo inequivocabile quella dimensione delicata e intimistica tragicamente soffocata, nelle registrazioni originali, dallo zelo di arrangiatori troppo impegnati a rendere pi\u00f9 commerciali i pezzi.\nIl matrimonio e l'inizio della crisi personale.\nLa risposta del pubblico a un album con simili presupposti fu deludente. Per la cantante non fu facile gestire tale situazione, da lei reputata di crisi creativa ma, pi\u00f9 realisticamente, riconducibile a uno smarrimento di identit\u00e0 musicale, peraltro a lei non imputabile; a ci\u00f2 si aggiunsero i problemi personali, aggravatisi a seguito del matrimonio, il 20 settembre 1973, col suo storico compagno e produttore Trevor Lucas.\nMolti furono coloro che tentarono di dissuaderla dalla sua intenzione di sposare Lucas, mossi dalla convinzione che questi fosse soltanto un arrivista che le stava accanto per portare avanti i propri progetti sfruttando le sue ottime credenziali discografiche: il padre della cantante, a riprova del suo radicale dissenso, si rifiut\u00f2 persino di partecipare alla cerimonia.\nSandy ne era consapevole (in un'intervista del 1970 disse di s\u00e9, a proposito della relazione con Lucas, \"sono una codarda\"), ma non ebbe mai la forza di venire a capo della situazione proprio per la sua naturale e perenne insicurezza.\nA seguito di questi fatti, la cantante inizi\u00f2 una discesa progressiva e inarrestabile verso l'autodistruzione, iniziando a dedicarsi a stravizi di vario tipo, a fare uso di stupefacenti e a bere smodatamente.\nLa breve \"reunion\" con i Fairport Convention.\nL'instabilit\u00e0 segu\u00ecta al progetto \"The Bunch\" e aggravatasi con \"Like An Old-Fashioned Waltz\" non era destinata a rientrare. La crisi di identit\u00e0 musicale la spinse a tentare di recuperare quello che era stato il suo periodo di massimo splendore creativo: fu cos\u00ec che nel 1974 venne ufficializzato il ritorno di Sandy Denny nel ruolo di voce solista dei Fairport Convention.\nGli estimatori del gruppo accolsero, com'era ovvio, la notizia in modo trionfale, ma si trattava di un'iniziativa poco ponderata: d'altronde, la \"reunion\" avveniva esclusivamente come ragione sociale e non certo come assetto, dato che tutti i membri della formazione del 1969 avevano abbandonato il gruppo, eccezion fatta per Simon Nicol che comunque non aveva dato - fino ad allora - alcun contributo significativo al progetto.\nL'assenza della formazione originale e in particolare del chitarrista Richard Thompson fu alla base dell'impossibilit\u00e0, per la cantante, di ricreare quella magia che cinque anni prima le aveva consentito di tessere assieme ai suoi compagni la trama fatata di \"Liege &amp; Lief\": cos\u00ec, quello che doveva essere un accogliente ritorno a casa, col suo elettrizzante carico di aspettative e di responsabilit\u00e0, rivel\u00f2 ben presto i contorni della disfatta.\nIl tour mondiale che aveva visto il ritorno di Sandy Denny si rivel\u00f2 un completo disastro, al punto che il gruppo si vide costretto a tirar fuori dal cilindro un album \"ad hoc\" per poter far fronte al baratro economico in cui le casse della formazione erano precipitate. Tale condizione di necessit\u00e0 trov\u00f2 forma in un \"live\", dato alle stampe con il titolo di \"Live Convention\", nel 1974, appena qualche mese dopo il rientro della cantante nei ranghi della band.\nLa situazione non miglior\u00f2 nel 1975, con l'uscita di un lavoro di studio sempre sotto le insegne dei Fairport Convention, \"Rising for the Moon\". Nonostante presenti diversi spunti pi\u00f9 che buoni e alcuni addirittura eccellenti, la registrazione di studio non riesce a coprire quelle che sono le pecche della formazione: un sound discreto ma anonimo, lontanissimo dalle migliori prove della formazione del 1969, un repertorio complessivamente non all'altezza e soprattutto la voce di Sandy Denny priva dello smalto e delle fosche suggestioni che l'avevano resa massima incarnazione dello spirito del genere.\nIl ritorno da solista con \"Rendezvous\".\nL'album ebbe un'accoglienza a dir poco deludente da parte del pubblico: oltre a questo, lo stato in cui annaspava il gruppo, a causa della generale disarmonia interna e dei continui contrasti tra la cantante e l'onnipresente marito Trevor Lucas, convinse la Island Records a non concedere ulteriore fiducia al progetto, che venne cos\u00ec affondato; oltre a ci\u00f2, sul finire del 1976 Sandy rimase incinta.\nNonostante la confusione e l'abbattimento del periodo la cantante inizi\u00f2 a scrivere i brani per quello che sarebbe stato il suo ultimo disco, \"Rendezvous\".\nLa situazione parve momentaneamente offrire qualche speranza di risalita, anche in virt\u00f9 delle aspettative che accompagnavano l'uscita del disco: sembra persino che la cantante, in quel periodo, avesse progettato di trasferirsi negli Stati Uniti con il marito Trevor per tentare di recuperare il rapporto; la nascita prematura della piccola Georgia Rose Lucas, il 12 luglio 1977, stravolse per\u00f2 ogni progetto.\n\"Rendezvous\", uscito nella prima met\u00e0 del 1977, non ottenne alcun riscontro: colpa, come nel caso del precedente \"Like An Old-Fashioned Waltz\", di un repertorio opaco e raramente degno di nota, di un ormai smaccato ammiccamento alla musica pop e dei soliti arrangiamenti di esemplare pesantezza, cos\u00ec lontani da quegli standard di semplicit\u00e0 ed eterea magia nei quali la cantante aveva trovato il suo stato di grazia anni addietro.\nNell'autunno del 1977 il fondatore della Island Records, Chris Blackwell, non potendo giustificare gli investimenti della casa discografica su Sandy, giunse alla decisione di non rinnovarle neppure il contratto relativo alle sue successive uscite da solista.\nNonostante fosse ormai cronicamente dipendente dall'alcool e sempre pi\u00f9 schiacciata dalla sua travagliata situazione personale, giunta al limite della paranoia, Sandy pianific\u00f2 una serie di date dal vivo al fine di attirare l'attenzione delle case discografiche. L'iniziativa si rivel\u00f2 infruttuosa, tanto sotto il profilo promozionale, quanto - inaspettatamente - sotto quello del riscontro del pubblico; Sandy tenne cos\u00ec quella che sarebbe stata la sua ultima esibizione dal vivo il 27 novembre 1977 al Royalty Theatre di Londra.\nLa rottura col marito e la morte.\nNei primi mesi del 1978 il travagliato matrimonio con Trevor Lucas raggiunse livelli drammatici, al punto che il 13 aprile Trevor si imbarc\u00f2 su un aereo per l'Australia con un biglietto di sola andata in tasca. Aveva con s\u00e9 la piccola Georgia.\nNel marzo 1978, Sandy trascorse un periodo presso i propri genitori, in Cornovaglia. Durante questo breve soggiorno si procur\u00f2 una ferita alla testa a seguito di una caduta dalle scale in un momento di ubriachezza; nonostante l'infortunio non fosse propriamente banale, l'opportunit\u00e0 di un controllo medico non venne presa in considerazione, a quanto pare su pressione della madre, preoccupata di non far sapere in giro che Sandy fosse dedita all'alcol. Stando ai racconti della sua amica Miranda Ward, per\u00f2, nei giorni successivi all'evento Sandy inizi\u00f2 ad accusare dei fortissimi mal di testa, tanto che lei stessa si premur\u00f2 di prenotarle una visita di controllo per luned\u00ec 17 aprile.\nQuella mattina, Miranda lasci\u00f2 le chiavi di casa a un musicista che abitava nei paraggi, John Cole, prima di recarsi al lavoro.\nAlle 14.30 dello stesso giorno Cole, non ricevendo risposta, entr\u00f2 in casa della cantante e la trov\u00f2 riversa in fondo alle scale.\nMezz'ora dopo Sandy venne ricoverata al Queen's Mary Hospital di Roehampton, in coma, a causa di un'emorragia cerebrale.\nDopo un tentativo di rimuovere chirurgicamente l'emorragia che non sort\u00ec gli effetti sperati, la cantante si spense all'Atkinson Morley Hospital senza mai riprendere conoscenza il 21 aprile 1978, all'et\u00e0 di soli trentuno anni.\nSandy Denny riposa nel cimitero di Putney Vale.\nEredit\u00e0 musicale.\nA Sandy Denny viene comunemente attribuita la prima sperimentazione nell'accostamento dei brani tradizionali britannici alle sonorit\u00e0 rock e west coast in voga sul finire degli anni sessanta. Va comunque segnalato che i membri dei Fairport Convention, gruppo di cui fu cantante nel 1969, giocarono un ruolo essenziale nel corso di questa elaborazione; oltre al gusto chitarristico di Richard Thompson, capace di conferire coerenza alla rilettura dei brani tradizionali in chiave contemporanea mantenendone intatto lo spirito, fondamentale fu il contributo di ricerca svolto presso la Cecil Sharp House dal bassista Ashley Hutchings durante i lavori per \"Liege &amp; Lief\": quello che viene generalmente indicato come \"primo disco folk-rock del filone britannico\" nacque proprio sugli antichi brani e testi recuperati da Hutchings, oltre che sul vastissimo repertorio folk tradizionale posseduto da Sandy.\nIl canone musicale definito da Sandy Denny con i Fairport Convention nei diciotto mesi di permanenza alla guida della formazione, oltre ad avere indelebilmente segnato il percorso successivo del gruppo dopo il suo abbandono, rimane a tutt'oggi alla base dell'esperienza musicale degli artisti folk rock angloirlandesi che sarebbero venuti - come ad esempio Kate Bush, che tra l'altro la cita esplicitamente nella canzone \"Blow away (for Bill\"), Kate Rusby o i Corrs - e persino di alcuni gruppi a loro precedenti come i Pentangle, i Chieftains, i Clannad o i Lindisfarne - e contemporanei; discorso a parte meritano i Corrs, gruppo progressivamente accostatosi alla musica pop ma comunque basato su solidi elementi folk rock, spesso mutuati in modo esplicito proprio da Sandy Denny e dai Fairport Convention.\nEchi di tale ciclo di sperimentazione a cavallo tra il folk e il rock contemporaneo sono riscontrabili anche in gruppi decisamente hard come i Led Zeppelin - non a caso il gruppo volle proprio Sandy Denny come voce di contraltare a quella di Robert Plant in \"The Battle Of Evermore\" - e persino heavy metal come i Thin Lizzy, gruppo irlandese che non di rado ha inserito nei propri brani elementi di Irish folk; Philip Lynott, cantante del gruppo, ha peraltro registrato un tributo a Sandy assieme al gruppo irlandese dei Clann Edair, nel 1984.\nLa musica di Sandy Denny, in specie nella sua veste pi\u00f9 eminentemente cantautorale, ha spesso varcato quelli che sono gli stretti confini folk rock per approdare a generi anche poco affini; il brano \"Remember\" dei Groove Armada, inserito nell'album \"Lovebox\" del 2003, \u00e8 basato sulla traccia vocale estratta dal brano \"Autopsy\" (contenuta nell'album \"Unhalfbricking\"), con l'aggiunta di parti interpretate dal London Community Gospel Choir mentre \"Who Knows Where the Time Goes\", che attualmente conta una cinquantina di riproposizioni da parte di altri artisti, \u00e8 stato reinterpretato anche da cantanti decisamente distanti dal folk come la jazzista Nina Simone, Judy Collins o Cat Power; analogo discorso vale per la rilettura del brano \"Solo\" ad opera di Fish, ex frontman del gruppo progressive rock Marillion, proposta nell'album \"Songs from the Mirror\" del 1993.\nNell'album \"North Atlantic Drift\" del 2003, la band inglese Ocean Colour Scene ha dedicato il pezzo \"She's Been Writing\" a Sandy Denny."}
{"id": "1403168", "revid": "1305772", "url": "https://it.wikipedia.org/wiki?curid=1403168", "title": "Stenodactylus doriae", "text": "Il geco delle sabbie dalla coda a frusta (\"Stenodactilus doriae\" \u00e8 un piccolo sauro della famiglia Gekkonidae (gechi).\nDescrizione.\n\u00c8 un piccolo geco che raggiunge da adulto gli 8\u201310\u00a0cm; ha grandi occhi dalle palpebre fisse e pupilla a fessura verticale. La colorazione \u00e8 beige, che nelle ore notturne diventa chiaro fino quasi a diventare trasparente. La sua livrea \u00e8 inoltre caratterizzata da disegni irregolari marroni e da due linee, sempre marroni, che corrono lungo i fianchi.\nBiologia.\nIl geco delle sabbie dalla coda a frusta, come suggerisce il nome, \u00e8 un geco deserticolo e di abitudini prevalentemente terrestri.\nDistribuzione.\n\u00c8 una specie endemica del medio oriente, in particolare dell'Iraq.\nSottospecie.\nSi tratta di una specie monotipica, non risultano classificate sottospecie."}
{"id": "1403171", "revid": "6923", "url": "https://it.wikipedia.org/wiki?curid=1403171", "title": "Section Eight Productions", "text": "Section Eight Productions \u00e8 stata una casa di produzione cinematografica fondata nel 2001 dal regista Steven Soderbergh e dall'attore George Clooney.\nHa prodotto diverse pellicole di successo tra cui \"Lontano dal paradiso\", \"Insomnia\", \"Syriana\", \"A Scanner Darkly - Un oscuro scrutare\", e \"Michael Clayton\", oltre ai film in cui Clooney ha vestito i panni di regista: \"Confessioni di una mente pericolosa\" e \"Good Night, and Good Luck\".\nIn accordo col desiderio di Soderbergh di dedicarsi maggiormente al lavoro di regista anzich\u00e9 di produttore, a luglio 2006 la Section Eight Productions ha chiuso i battenti lasciando spazio alla neonata Smokehouse Productions, fondata il 1\u00ba agosto 2006 da George Clooney e Grant Heslov."}
{"id": "1403175", "revid": "1498232", "url": "https://it.wikipedia.org/wiki?curid=1403175", "title": "The Supremes", "text": "The Supremes sono state un gruppo vocale femminile statunitense in auge negli anni sessanta e anni settanta.\nStoria del gruppo.\nOriginariamente fondato nel 1959 con il nome The Primettes a Detroit, Michigan, il trio aveva un repertorio che includeva musica doo-wop, pop, soul, Broadway e disco. Furono il gruppo di maggior successo commerciale della Motown, con dodici singoli in vetta alla classifica Billboard Hot 100. La maggior parte dei loro successi furono scritti dal principale team produttivo della Motown Holland-Dozier-Holland.\nNel 1959 le due quindicenni Florence Ballard e Mary Wilson si incontrarono in una gara canora. Il produttore Milton Jenkins voleva fondare un gruppo femminile che facesse da \"gruppo sorella\" ai The Primes (formati da Paul Williams ed Eddie Kendricks, che in seguito formeranno The Temptations). Jenkins pens\u00f2 immediatamente alla Ballard e alla Wilson, a cui aggiunse la sedicenne Betty Travis, mentre Paul Williams raccomand\u00f2 Diana Ross, quindicenne di Detroit.\nIl gruppo fu chiamato The Primettes e nel 1960 ottenne un contratto discografico con la Motown che le diede il nome le render\u00e0 celebri, The Supremes. La Travis lasci\u00f2 il gruppo all'inizio del 1962 perch\u00e9 i genitori volevano si concentrasse negli studi; la Ross, la Ballard e la Wilson proseguirono la propria carriera come trio.\nIl primo singolo delle Supremes, pubblicato nell'aprile del 1961, fu \"I Want a Guy\", a cui segu\u00ec \"Buttered Popcorn\" e altri tre singoli, nessuno dei quali riusc\u00ec ad ottenere risultati degni di nota. Il primo brano a portare popolarit\u00e0 alle Supremes fu \"When the Love Light Starts Shining\" che riusc\u00ec ad arrivare alla posizione 23 della \"Billboard Hot 100\" nel 1963. Tuttavia fu soltanto nel 1964 grazie a \"Where Did Our Love Go (singolo)\", brano dei produttori Holland-Dozier-Holland e rifiutato dalle Marvelettes, che le Supremes conobbero il vero successo. Il singolo riusc\u00ec ad arrivare in vetta alla \"Hot 100\" e alla classifica R&amp;B.\nIl singolo seguente \"Baby Love\" (1964) ripet\u00e9 il successo ed arriv\u00f2 al primo posto anche nel Regno Unito. Quando anche \"Come See About Me\" arriv\u00f2 al primo posto nella Billboard Hot 100 per due settimane ed in Canada, le Supremes divennero il primo gruppo ad avere tre singoli consecutivi in vetta alla classifica. I successivi \"Stop! In the Name of Love\" e \"Back in My Arms Again\" furono anch'essi numero uno nella Billboard Hot 100 ed in Canada. Il singolo \"I Hear a Symphony\" nel 1965 raggiunge la prima posizione nella Billboard Hot 100 per due settimane.\nIl 10 settembre 1966 venne pubblicato \"You Can't Hurry Love\", forse il loro brano pi\u00f9 conosciuto, che rimase in vetta alla classifica dei singoli pi\u00f9 venduti per diverse settimane. Il successivo 19 novembre \"You Keep Me Hangin' On\" raggiunge ancora la prima posizione nella Billboard Hot 100 per due settimane. L'11 marzo 1967 anche il singolo \"Love Is Here and Now You're Gone\" raggiunge la prima posizione nella Billboard Hot 100 ed il 13 maggio \"The Happening\" riporta il gruppo al primo posto negli Stati Uniti. Il 30 novembre 1968 il singolo \"Love Child\" riporta il gruppo in prima posizione per due settimane nella Billboard Hot 100 ed in Canada, in terza in Australia e settima in Svizzera.\nAll'apice del loro successo a met\u00e0 anni sessanta, i mezzi di informazione cominciarono a parlare delle Supremes come possibili rivali dei Beatles quanto a popolarit\u00e0 mondiale. La loro esperienza rese possibile per i futuri artisti R&amp;B afro-americani di arrivare ad un notevole successo discografico.\nDurante gli anni sessanta le Supremes avevano avuto Diana Ross come cantante principale, e la sua figura divenne rapidamente molto celebre rispetto a quella delle altre, al punto che nel 1967 il presidente della Motown, Berry Gordy, decise di rinominare il gruppo in Diana Ross &amp; The Supremes e sostitu\u00ec Florence Ballard con Cindy Birdsong. Tuttavia, nel 1970 la Ross lasci\u00f2 il gruppo per intraprendere la carriera da solista.\nLondra, 19 novembre 1968.\nNegli anni sessanta, il \"Royal Command Show\" \u00e8 uno dei pi\u00f9 importanti appuntamenti per la nobilt\u00e0 britannica. Si tratta di uno spettacolo musicale di beneficenza che si svolge a Londra, a cui prende parte l'intera famiglia reale. Si privilegiano, ovviamente, gli interpreti britannici, ma non si disdegnano le star straniere di successo. Le Supremes, all'epoca avevano gi\u00e0 avuto tre LP al 1\u00ba posto delle classifiche, e \"Baby Love\" (1964), fu il primo singolo in assoluto di un gruppo femminile a raggiungere il 1\u00ba posto nelle classifiche inglesi.\nNell'edizione del 1968, il ruolo di ospiti d'onore spetta alle Supremes. Il gruppo ha alle spalle un quinquennio di successi (gi\u00e0 undici volte numero 1 nelle classifiche dei singoli USA; il dodicesimo ed ultimo numero uno, \"Someday Will Be Toghether\", arriver\u00e0 nell'anno successivo, poco prima dell'abbandono del gruppo da parte di Diana Ross). Forti del loro successo mondiale (alla fine del 1968 avevano gi\u00e0 venduto oltre 50 milioni di dischi), il gruppo non si fa mettere in soggezione dall'idea di cantare davanti a tutta la famiglia reale. Tra gli spettatori, erano presenti, tra gli altri, Paul McCartney, Michael Caine, Cat Stevens, Shirley Bassey, Roman Pola\u0144ski e sua moglie Sharon Tate. Inizia il concerto che procede tranquillamente, come si conviene quando \u00e8 presente la famiglia reale al gran completo.\nVerso la fine per\u00f2, dopo la riedizione della canzone \"Somewhere\" (nella quale Diana Ross aveva inserito un suo monologo), le sue due compagne fanno un passo indietro e lasciano la Ross sola davanti al microfono, mentre la musica si ferma. La cantante inizia a parlare: \"Non ho molte occasioni di parlare a persone potenti come chi mi sta davanti oggi. Io, come vedete, sono nera, mentre voi siete bianchi. Io canto e voi mi ascoltate, poi quando tutto \u00e8 finito ce ne andiamo insieme dalla sala. Ci sono posti nel mondo, compreso alcuni stati del mio paese, gli Stati Uniti, dove neri e bianchi non hanno gli stessi diritti, non possono neanche uscire dalla stessa porta. Vorrei che ci pensaste quando tornerete nelle vostre case\". Mentre la Ross si allinea alle sue compagne, nella sala cade un silenzio imbarazzato.\nQualcuno, dalle ultime file, batte timidamente le mani, altri lo seguono. In breve, tutta la platea, compresi i membri della famiglia reale, si alza in piedi e prolunga l'applauso per due minuti consecutivi. Diana Ross ringrazia ed annuncia il brano successivo. Alla fine del concerto, le Supremes vennero salutate e ricevute dalla Regina madre. Il giorno dopo, i giornali inglesi misero in risalto quanto avvenuto pi\u00f9 che altro per il fatto che Diana Ross mise in difficolt\u00e0 la famiglia reale inglese che, per legge, non pu\u00f2 prendere posizioni in fatto di politica sia nazionale che internazionale.\n\"Someday We'll Be Together\" nell'ottobre del 1969 divenne, ironicamente, dopo l'addio dato il 14 gennaio 1970 dalla Ross alle Supremes, l'ultimo numero uno delle Supremes nella Billboard Hot 100 (il 12\u00b0 numero uno nelle classifiche Americane in soli cinque anni!). A quel punto il gruppo ritorn\u00f2 al nome \"The Supremes\" e la formazione del gruppo cambi\u00f2 frequentemente. Lynda Laurence (al posto della Birdsong nel 1972), Scherrie Payne e Susaye Greene e Karen Jackson (al posto della Wilson nel 1976) diventarono membri del gruppo negli anni settanta. Gli anni successivi non videro mai pi\u00f9 ripetersi il successo del periodo precedente. Alla fine le Supremes si sciolsero nel 1977 dopo una carriera di quasi vent'anni.\nEventi successivi.\nIl 20 dicembre 1981 debutta a Broadway \"Dreamgirls\", un musical che segue le vicende di un gruppo femminile R&amp;B chiamato \"The Dreams\", e chiaramente ispirato alla storia delle Supremes.\nNel maggio 1983, Mary Wilson, Diana Ross, e Cindy Birdsong si riunirono in occasione di uno speciale televisivo per i festeggiamenti dei 25 anni della Motown Records.\nNel 1984, la Wilson scrisse il romanzo \"Dream Girl: My Life As a Supreme\".\nNel 1988 le Supremes sono state inserite nella Rock and Roll Hall of Fame e nel 1998 nella Vocal Group Hall of Fame.\nL'11 marzo 1994 il gruppo ha ricevuto la stella nella Hollywood Walk of Fame. I loro nomi sono inclusi anche nella Young Hollywood Hall of Fame (1960's).\nNel 2006 il regista Bill Condon ha realizzato \"Dreamgirls\", un adattamento cinematografico del musical, che vinse tre Golden Globe e due premi Oscar.\nNel 2021 muore Mary Wilson."}
{"id": "1403176", "revid": "298055", "url": "https://it.wikipedia.org/wiki?curid=1403176", "title": "Sharon Marsh", "text": ""}
{"id": "1403186", "revid": "287204", "url": "https://it.wikipedia.org/wiki?curid=1403186", "title": "Santo Antonio do Jacinto", "text": ""}
{"id": "1403187", "revid": "111334301", "url": "https://it.wikipedia.org/wiki?curid=1403187", "title": "Il fascismo. Origini e sviluppo", "text": "Il fascismo. Origini e sviluppo (titolo originario \"Der Faschismus: seine Entstehung und seine Entwicklung\") \u00e8 un saggio di Ignazio Silone sulla dittatura fascista, la sua genesi e la sua affermazione.\nFu terminato dall'autore abruzzese nel 1931 e pubblicato a Zurigo in lingua tedesca nel 1934 dalla casa editrice Europa Verlag.\nLa monografia \u00e8 stata pubblicata per la prima volta in Italia soltanto nel 1992 da SugarCo .\nIl saggio rivisita gli anni di storia italiana caratterizzata dall'avvento e dallo sviluppo del fascismo.\nSilone analizza le cause che hanno originato il fenomeno, testimoniando l'estrema difficolt\u00e0 a ridurle semplicisticamente e considerandole nel loro insieme."}
{"id": "1403188", "revid": "6923", "url": "https://it.wikipedia.org/wiki?curid=1403188", "title": "Ensenada", "text": "Ensenada (Jta' Sam\u00e1k Wa' U' in lingua kiliwa) \u00e8 uno dei 5 comuni dello Stato messicano della Bassa California. Conta abitanti secondo il censimento del 2010.\nL'area metropolitana di Ensenada costituisce la terza citt\u00e0 per ordine di grandezza dello Stato messicano della Bassa California con abitanti.\nGeografia.\nConfina: a Nord con i Comuni di Playas de Rosarito, Tijuana, Tecate e Mexicali, a Ovest con l'Oceano Pacifico, a est: con il Comune di Mexicali e col Golfo di California (Mar de Cort\u00e9s), e al Sud con lo Stato della Bassa California del Sud.\nIl comune si estende su una superficie di \u00a0km\u00b2 (pari a quella della Bosnia-Erzegovina).\nLocalit\u00e0 principali.\nLa citt\u00e0 di Ensenada \u00e8 a capo dell'omonimo comune che \u00e8 diviso in 24 delegazioni."}
{"id": "1403189", "revid": "486946", "url": "https://it.wikipedia.org/wiki?curid=1403189", "title": "SV Ried im Innkreis", "text": ""}
{"id": "1403190", "revid": "124909314", "url": "https://it.wikipedia.org/wiki?curid=1403190", "title": "Fu\u00dfball-Bundesliga 1997-1998 (Austria)", "text": "L'edizione 1997-98 del campionato di calcio della Bundesliga vide la vittoria finale dello Sturm Graz.\nCapocannoniere del torneo fu Geir Frig\u00e5rd (LASK Linz), con 23 reti."}
{"id": "1403198", "revid": "1488961", "url": "https://it.wikipedia.org/wiki?curid=1403198", "title": "Putifarre", "text": "Potifar (ebraico: \u05e4\u05bc\u05d5\u05b9\u05d8\u05b4\u05d9\u05e4\u05b7\u05e8 / \u05e4\u05bc\u05d5\u05b9\u05d8\u05b4\u05d9\u05e4\u05b8\u05e8, egiziano antico: Ptah-wer; \"Ptah \u00e8 grande\"), detto anche Putifarre, \u00e8 un personaggio della storia di Giuseppe, narrata nel libro della Genesi .\nBiografia.\nGiuseppe, venduto come schiavo dai fratelli, venne portato in Egitto e l\u00ec acquistato da Potifar, flabellifero e capo delle guardie del faraone. Potifar, ammirando le capacit\u00e0 e l'onest\u00e0 del giovane, decise di nominarlo prima suo servitore personale e, in seguito, maggiordomo e amministratore dei suoi averi.\nGrazie all'accorta amministrazione di Giuseppe, la casa di Potifar divenne splendida per le ricchezze. La moglie del generale, avvinta dalla bellezza del giovane, \"punt\u00f2 gli occhi\" su di lui e cerc\u00f2 di sedurlo, ma questi si sottrasse alle sue offerte amorose. Un giorno, mentre Potifar era assente, la moglie lo aggred\u00ec nuovamente perch\u00e9 voleva unirsi a lui, ma Giuseppe fugg\u00ec via e un lembo della sua veste rimase tra le mani della donna. La traditrice, furente per il rifiuto dello schiavo, si vendic\u00f2 calunniandolo davanti al marito. Potifar, credendo alle parole della moglie, lo fece imprigionare e condurre nelle prigioni del faraone, dalle quali Giuseppe venne poi liberato per essere condotto alla presenza del sovrano dell'Egitto e interpretare il suo celebre sogno. \nLa versione elohista della Genesi dice, invece, che Potifar era un sacerdote di On, la cui figlia si spos\u00f2 poi con Giuseppe.\nIl nome della moglie di Potifar non \u00e8 menzionato nella Bibbia. Un commentario medioevale sulla Torah la denomina per\u00f2 \"Zuleika\", cos\u00ec come anche il Corano, che cambia invece il nome di Potifar in quello di Al-Aziz, probabilmente per sottolineare il potere politico del personaggio: Aziz significa infatti \"potente\".\nRecenti studi vogliono collegare la figura di Potifar con quella di Ptahwer, un ufficiale di Amenhotep III, faraone della XVIII dinastia."}
{"id": "1403199", "revid": "74415", "url": "https://it.wikipedia.org/wiki?curid=1403199", "title": "Locomotiva FS E.645", "text": ""}
{"id": "1403203", "revid": "74801", "url": "https://it.wikipedia.org/wiki?curid=1403203", "title": "Rochester (Minnesota)", "text": "Rochester \u00e8 un comune (\"city\") degli Stati Uniti d'America e capoluogo della contea di Olmsted nello Stato del Minnesota. La popolazione era di persone al censimento del 2010, il che la rende la terza citt\u00e0 pi\u00f9 grande dello stato e la pi\u00f9 grande al di fuori dell'area metropolitana di Minneapolis-Saint Paul. Nella citt\u00e0 vi ha la sede principale della Mayo Clinic, famosa istituzione medica che impiega oltre persone nella sola Rochester.\nGeografia fisica.\nSecondo lo United States Census Bureau, ha un'area totale di 54,75 miglia quadrate ().\nStoria.\nRochester \u00e8 stata fondata nel 1854 e intrecciata nel 1855. Rochester fu sviluppata come stop della diligenza tra Saint Paul, Minnesota, e Dubuque, Iowa. Quando la ferrovia \u00e8 arrivata negli anni 1860, ha portato nuovi residenti e opportunit\u00e0 di business. Nel 1863, il Dr. Mayo si trasfer\u00ec in citt\u00e0 come chirurgo esaminatore per i coscritti della guerra civile. La comunit\u00e0 prese il nome dalla citt\u00e0 di Rochester nello Stato di New York.\nSociet\u00e0.\nEvoluzione demografica.\nSecondo il censimento del 2010, c'erano persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'82,0% di bianchi, il 6,3% di afroamericani, lo 0,3% di nativi americani, il 6,8% di asiatici, il 2,0% di altre etnie, e il 2,6% di due o pi\u00f9 etnie. Ispanici o latinos di qualunque etnia erano il 7,2% della popolazione."}
{"id": "1403217", "revid": "92723", "url": "https://it.wikipedia.org/wiki?curid=1403217", "title": "Niki Sanders", "text": "Nicole \"Niki\" Sanders \u00e8 un personaggio della serie televisiva \"Heroes\", interpretato da Ali Larter e doppiato da Claudia Catani.\nBiografia.\nNiki e sua sorella Jessica vivevano con loro padre Hal, un alcolista. Questo in preda ai fumi dell'alcol picchiava le figlie finch\u00e9 non uccise Jessica; quindi abbandon\u00f2 Niki per non fare del male anche a lei. Qualche anno dopo (24 aprile 2006), Hal ritorn\u00f2 da Niki il giorno del suo primo anniversario di sobriet\u00e0. Qui conobbe la sua famiglia, composta da suo marito D.L. Hawkins e suo figlio Micah. Invitato a cena dalla famiglia di sua figlia, Hal dimostr\u00f2 di non essere cambiato affatto: infatti, regal\u00f2 a Micah un computer portatile e si arrabbi\u00f2 molto quando vide che il bambino lo aveva smontato. Cos\u00ec si allontan\u00f2 nuovamente. Dopo che usc\u00ec dalla casa, la personalit\u00e0 di Niki venne sostituita da Jessica, la sorella morta a causa del padre e da quel momento Jessica decise di proteggere Niki dai pericoli come aveva gi\u00e0 fatto in vita.\nPrima stagione - Volume uno: Genesi.\nNella serie, Niki vive da sola con Micah a Las Vegas, dopo l'arresto di D.L. per il furto di due milioni di dollari, e per vivere fa la spogliarellista su Internet. Ha dei debiti con Linderman, il boss locale nonch\u00e9 capo di D.L. Un giorno andarono da lei due dei suoi scagnozzi per riprenderla durante uno dei suoi spogliarelli. Niki sviene e al suo risveglio trova i due uomini uccisi barbaramente e la sua immagine riflessa le intima di tacere sull'accaduto. Niki e Micah vanno nel deserto e lei guarda la cassetta girata dai due uomini e vede se stessa ucciderli. Li seppellisce nella sabbia e trova i cadaveri della banda di D.L. Tornando a casa riceve un altro incarico: andare a letto con un candidato al congresso degli Stati Uniti, che si riveler\u00e0 essere Nathan Petrelli. Niki non vuole accettare, ma mentre cerca di allontanarsi arriva uno scagnozzo di Linderman che minaccia di far del male a Micah. Jessica prende il sopravvento su Niki e, dopo aver quasi ucciso l'uomo, torna da Nathan concedendoglisi selvaggiamente. La mattina dopo Nathan scompare e Niki viene indagata come ultima persona ad averlo visto, ma poche ore dopo questo ritorna misteriosamente e le chiede spiegazioni. Niki confesser\u00e0 il complotto ai suoi danni e torna a casa con il suo debito cancellato.\nPochi giorni dopo D.L. evade e la polizia circonda casa sua nel caso vi ritornasse, in effetti si fa vivo qualcuno, ma \u00e8 Ando Masahashi, uno dei clienti virtuali di Niki. Quando \u00e8 notte fonda, questi ricompare in casa e intima la moglie di non dire niente alla polizia, proclamandosi innocente e dicendole che qualcuno pu\u00f2 provarlo. Ma quando vanno dagli uomini che potrebbero scagionarlo, trovano questi squartati come animali. Niki torna a casa e parla faccia a faccia con Jessica: \u00e8 stata lei a uccidere la banda di D.L., a rubare i due milioni di dollari e a uccidere chi poteva testimoniare contro di lei. Indica a Niki dove prendere i soldi, questa li prende e viene sorpresa dal marito. Jessica e D.L. combattono e grazie al potere dell'intangibilit\u00e0, vince D.L. che scappa con Micah. Dopo l'accaduto, Jessica prende completamente il sopravvento su Niki e pianifica la sua vendetta; grazie a una telefonata di Micah riesce a rintracciare D.L. e gli spara. Questo, ferito, scappa nel bosco con Micah, dove gli parla di Jessica che, ogni tanto, si sostituisce a sua madre. Niki ritorna in s\u00e9 e, vedendo la maglietta insanguinata che D.L. aveva lasciato per far perdere le sue tracce, teme che sia accaduto il peggio. D.L. e Micah la raggiungono e Jessica cerca di ucciderlo colpendo Micah. Vedendo il pericolo rappresento da Jessica per gli altri, Niki si costituisce per i crimini di cui era stato accusato il marito.\nIn carcere Niki convive costantemente con un'infuriata Jessica che trova assurdi i motivi per i quali si \u00e8 fatta arrestare. Quando il suo avvocato le dice che probabilmente finir\u00e0 sulla sedia elettrica, Jessica chiede la terapia psichiatrica. In una delle sedute quasi uccide la terapeuta, ma, nonostante questo, poco dopo viene liberata da Linderman che l'ha assoldata come killer. Dopo aver affrontato Matt Parkman, Jessica, che ormai \u00e8 diventata la personalit\u00e0 dominante, uccide l'ex cliente di Linderman; il suo nuovo obiettivo \u00e8 Nathan Petrelli. Dopo aver ucciso gli agenti dell'FBI che lo spalleggiavano, la donna si reca dal malcapitato. Qui Niki riprende il controllo e consegna la sua pistola a Nathan e chiede a questi di tramortirla per far capire a Jessica di aver ripreso il controllo e di essere di nuovo la personalit\u00e0 dominante. Tempo dopo Jessica viene convocata da Linderman in persona, che le chiede \"in prestito\" Micah, in modo che questo usi il suo potere di controllo dell'elettronica per far risultare Nathan Petrelli vincitore alle elezioni. Dopo il secco rifiuto della donna, Linderman fa rapire il bambino da Candice Wilmer, una donna con il potere di trasformarsi in chiunque lei voglia (in questo caso in Niki).\nDopo essersi accorti dell'assenza di loro figlio, Niki e D.L. si recano nel palazzo di Linderman e, grazie a D.L., trovano una stanza segreta dove trovano fascicoli sulle loro vite. I due si convincono di essere degli esperimenti genetici che Linderman si era divertito a monitorare (ancora non sanno che esistono altre persone come loro e che proprio Linderman stesso \u00e8 come loro), ma capiscono anche che Micah \u00e8 a New York. Allora Niki e D.L. vi si recano per riprendersi loro figlio. Qui incontrano Matt Parkman (con grande stupore di Jessica che credeva di averlo ucciso) e il signor Bennet. Quando D.L. e Jessica trovano Linderman, lui offre a Jessica 20 milioni di dollari per uccidere D.L. ma questa capisce cosa \u00e8 davvero importante per Niki, perci\u00f2 la libera e abbraccia D.L., inconsapevole che Linderman stia per spararle. D.L. intercetta il colpo e uccide Linderman penetrandogli il cervello con un pugno. Niki affronta quindi Candice Wilmer che, trasformata in Jessica, la sconfigge. Qui Jessica rivela a Niki che quella che sta affrontando non \u00e8 lei e Niki manifesta per la prima volta da sola il suo vero potere, una superforza con la quale riesce a stendere Candice. Dopodich\u00e9 lascia l'edificio con D.L., Molly, Mohinder, Matt e Micah, che assistono allo scontro finale tra Sylar e Peter. Quando Sylar sta per uccidere Peter con un parchimetro, Niki lo disarma e Peter, ora in grado di usare il potere di Niki, le dice di tornare dalla sua famiglia. Lei va da loro, e vede Nathan che vola con Peter nella stratosfera per permettergli di esplodere.\nSeconda stagione - Volume due: Generazioni.\nNella seconda stagione, Niki, D.L. e Micah riescono finalmente ad avere una vita normale grazie a Bob che, oltre ad aver pagato le spese mediche di D.L., ha dato a Niki una pillola speciale che non permette a Jessica di manifestarsi. Dopo averne sperimentato i tremendi effetti collaterali, Niki smette di prendere la pillola; l'effetto \u00e8 l'avvento di una terza personalit\u00e0 di nome Gina, che lascia Las Vegas per andare a una festa a Los Angeles. D.L. si rende conto della situazione attuale e chiede a Gina di liberare Niki, ma uno degli invitati alla festa gli spara, uccidendolo. In seguito al fatto, Niki lascia Las Vegas e porta Micah dalla famiglia di suo marito, promettendogli che sarebbe tornata quando sarebbe riuscita a liberarsi definitivamente di Jessica e Gina.\nCos\u00ec Niki diventa un'agente della Compagnia e le assegnano come partner Mohinder Suresh. Durante un'operazione, Maury Parkman le invia una visione di D.L. che le dice di uccidere il suo capo. Per fermarsi, Niki s'inietta il virus che Mohinder sta studiando, ammalandosi gravemente. Allora Mohinder e Bob, il loro capo, decidono di provare a rintracciare Claire Bennet, una ragazza con il potere di rigenerarsi da ogni ferita, il cui sangue potrebbe salvarla.\nLa donna quindi torna dal figlio, per avvisarlo del rischio che sta per correre. Tuttavia, deve correre in salvo della nipote Monica, rapita nel tentativo di restituire a Micah alcuni fumetti e una medaglia al valore, ricordo del padre. Mentre la casa va in fiamme, Niki si sacrifica, morendo, per permettere la salvezza di Monica.\nPoteri e abilit\u00e0.\nNiki come le sue sorelle \u00e8 stata alterata geneticamente per poter sviluppare poteri speciali, la sua capacit\u00e0 \u00e8 quindi sintetica.\nHa il potere della superforza ma inizialmente non riesce ad usarla se non quando \u00e8 preda dell'altra personalit\u00e0 (Niki soffre di personalit\u00e0 multiple), che non riesce a controllare. Quando la personalit\u00e0 alternativa si sostituisce a quella originale, lei non \u00e8 cosciente e non riesce ad opporsi quindi in alcun modo. Quando riprende il controllo non sa quindi le azioni compiute dalla sua personalit\u00e0 alternativa.\nI nomi delle alter ego di Niki vengono da persone o eventi importanti della sua vita: Jessica era la sorella morta per difenderla dagli attacchi del padre ubriaco, mentre Gina era lo pseudonimo che us\u00f2 quando scapp\u00f2 di casa a tredici anni.\nCuriosit\u00e0.\nTim Kring inizialmente voleva creare un personaggio con il potere della bilocazione e Niki doveva essere una showgirl. Tuttavia, Ali Larter sembrava non avere il fisico adatto per interpretare una showgirl, cos\u00ec la professione del personaggio venne cambiata in spogliarellista."}
{"id": "1403234", "revid": "112104633", "url": "https://it.wikipedia.org/wiki?curid=1403234", "title": "Guaifola", "text": "Guaifola \u00e8 l'unica frazione di Balmuccia: si trova in Valsesia, all'imboccatura della Val Sermenza.\nDegno di nota \u00e8 l'oratorio nel quale si trovano delle opere di Antonio Orgiazzi e dei dipinti di Giovanni Avondo."}
{"id": "1403241", "revid": "22229", "url": "https://it.wikipedia.org/wiki?curid=1403241", "title": "Storia della Bulgaria dopo il 1989", "text": ""}
{"id": "1403246", "revid": "78273", "url": "https://it.wikipedia.org/wiki?curid=1403246", "title": "Dipinti", "text": ""}
{"id": "1403254", "revid": "33689", "url": "https://it.wikipedia.org/wiki?curid=1403254", "title": "Campo da golf", "text": "Un campo da golf \u00e8 un'area destinata alla pratica di questo gioco, e definita e riconosciuta ufficialmente come tale. Un campo da golf \u00e8 in genere costituito da uno o pi\u00f9 \"percorsi\" di 18 buche. Ogni buca \u00e8 posta al termine di un percorso costituito da varie zone: lungo il percorso possono presentarsi difficolt\u00e0, o \"ostacoli\", di varia natura.\nBisogna distinguere fra campo da golf e circolo, che \u00e8 un'associazione che si occupa del mantenimento del campo e dell'istituzione di infrastrutture, come la \"club house\", che in genere ha un bar, e un'area di pratica in cui \u00e8 possibile esercitarsi in tiri lunghi, approcci o putt sul green di pratica e quindi affinare la tecnica, magari con l'aiuto di un professionista.\nArea di partenza.\nL'area di partenza (\"tee\") \u00e8 una zona con erba accuratamente rasata, da cui i golfisti partono per il gioco di una buca. I giocatori devono colpire per la prima volta entro o dietro degli speciali paletti (chiamati \u201cbattitori\u201d), se partono oltre rischiano una penalit\u00e0 o il loro colpo pu\u00f2 essere annullato. Da questo punto in genere si supporta la pallina con uno supporto sagomato in legno o plastica chiamato \"tee\" per tenere sollevata la palla e che facilita l'uso del driver, il bastone per i tiri pi\u00f9 lunghi. Ogni buca ha pi\u00f9 aree di partenza, per uomini e per donne che, essendo in genere meno potenti, raggiungono distanze pi\u00f9 brevi e quindi hanno un vantaggio; i tee per i professionisti sono arretrati rispetto a quelli per i dilettanti. I paletti che delimitano il \"tee\" assumono colori differenti in base allo status (dilettante o professionista) e al sesso a cui sono dedicati. Generalmente si utilizzano: il colore bianco, per i giocatori uomini professionisti, il colore giallo per i giocatori uomini dilettanti, blu o nero, per le giocatrici donne professioniste e infine rosso per le giocatrici donne dilettanti. \nFairway e rough.\nIl fairway (dall'inglese \"giusta\" o \"bella via\") \u00e8 un'area estesa costituita da erba rasata in modo da rendere facile il gioco della palla. Di norma, si estende da poco oltre l'area di partenza fino ad arrivare nei pressi del green della buca (il fairway intorno al green prende comunemente nome di \u201cavangreen\u201d) e in larghezza per qualche decina di metri. Ai lati del fairway c'\u00e8 il \u201cprimo taglio\u201d che costituisce circa un metro e mezzo di erba tagliata a media lunghezza, pi\u00f9 esternamente si trova il rough, ovvero erba alta che rende difficile il gioco della palla, designato per penalizzare quei giocatori che non hanno eseguito correttamente il colpo precedente. In alcuni campi \u00e8 presente l'heavy rough, si tratta di erba ancora pi\u00f9 alta e quasi completamente incolta che rende difficilissimo il gioco della palla.\nIl fairway di una buca non \u00e8 sempre diritto: pu\u00f2 curvare a destra o a sinistra nel corso della buca: questo viene definito come \"dogleg\". Spesso, lungo i lati della buca corrono dei paletti bianchi che stanno a indicare il \"fuori limite\": se la palla finisce oltre questi paletti, allora il colpo \u00e8 annullato e bisogna, con la penalit\u00e0 di un colpo, tirare nuovamente dal punto precedente.\nAltri elementi del campo.\nOstacoli.\nMolte buche possiedono qualche ostacolo, per rendere il gioco della stessa pi\u00f9 difficile ma anche avvincente. Esistono i \"bunker\", in genere ai lati del fairway o prima di un green, che rendono difficoltosa l'uscita essendo pieni di sabbia. Gli \"ostacoli d'acqua\", indicati da paletti gialli, e gli \"ostacoli d'acqua laterali\", segnalati invece con paletti rossi, sono costituiti da fiumi, mari, laghi, ruscelli ma anche pozze profonde e vuote, da cui \u00e8 sempre difficile giocare ed \u00e8 invece comune perdere una palla. \u00c8 possibile giocare da un ostacolo d'acqua, ma senza toccare il terreno o l'acqua prima di effettuare il colpo. Se invece si preferisce estrarre la palla al di fuori dell'ostacolo oppure se la palla \u00e8 persa all'interno dell'ostacolo, \u00e8 possibile droppare la palla secondo alcune regole, con la penalit\u00e0 di un colpo.\nOstruzioni.\nVi possono inoltre essere le \"ostruzioni\", oggetti strettamente artificiali, che rendono impossibile eseguire un colpo o interferiscono con una corretta traiettoria della palla. Esse possono essere \"movibili\" se mosse senza un irragionevole sforzo, e invece \"inamovibili\" se rimuoverle \u00e8 impossibile o vietato. \u00c8 lecito spostare la posizione della palla nel caso vi sia un'ostruzione (oppure spostare l'ostruzione stessa) senza subire alcuna penalit\u00e0.\nCondizioni anormali del terreno.\nQueste sono condizioni in genere temporanee che non permettono un gioco corretto sul percorso. Possono essere, ad esempio, l\"'acqua occasionale\", cio\u00e8 ristagni momentanei d'acqua per via di abbondanti precipitazioni (non sono quindi assolutamente ostacoli), dai quali \u00e8 possibile rimuovere senza penalit\u00e0 la palla e dropparla nel punto pi\u00f9 vicino dove ovviare. Le condizioni anormali includono il \"terreno in riparazione\", cio\u00e8 quelle aree del percorso che stanno subendo una manutenzione straordinaria o ordinaria e dalle quali quindi non \u00e8 agevole giocare. Esse sono in genere indicate da paletti blu, e se la palla finisce all'interno di suddetto terreno, \u00e8 consentito tirarla fuori senza alcuna penalit\u00e0.\nGreen.\n\u00c8 l'area con erba pi\u00f9 rasata, entro la quale si trova la buca con la bandierina, dedicata al gioco di precisione eseguito con il putter.\nCourse e slope rating.\nAd ogni campo da golf vengono assegnati due numeri per descriverne la difficolt\u00e0. Il primo, denominato course rating, rappresenta il numero ideale di colpi che un giocatore scratch, si pu\u00f2 aspettare di fare in un giro regolare; esso pu\u00f2 essere maggiore o minore del Par del campo. Nonostante il Par infatti sia basato su dati quali la lunghezza delle buche, queste ultime possono risultare mediamente pi\u00f9 facili o difficili a seconda di eventuali ostacoli, fuori limite, ecc. In genere il suo valore \u00e8 compreso fra 67 e 77.\nIl secondo, lo slope rating, rappresenta invece il livello di difficolt\u00e0 per un giocatore medio, cio\u00e8 con handicap esatto pari a 18. Questo numero varia fra 55 e 155, ma per un campo medio \u00e8 113. I due valori di rating vengono poi utilizzati per calcolare l'effettivo handicap di gioco per un giocatore, che varia quindi a seconda della difficolt\u00e0 del campo in modo da uniformare i risultati delle competizioni fra terreni diversi."}
{"id": "1403264", "revid": "287204", "url": "https://it.wikipedia.org/wiki?curid=1403264", "title": "Ferrate", "text": "Ferrate \u00e8 una frazione di Alto Sermenza in Valsesia. Il paese si trova in Val d'Egua lungo la riva dell'omonimo torrente, sulla strada per Carcoforo, ad un'altitudine di 1158 metri sul livello del mare.\nStoria.\nLa parrocchia divenne autonoma da Rimasco nel 1722. Fino alla prima met\u00e0 dell'Ottocento Ferrate era un comune autonomo, dal quale dipendevano le frazioni di Balmella, Molino Caferagotti, Oro e Campo Ragoccio. Contava 230 abitanti.. Venne unito al comune di Rimasco con il Regio decreto del 10 gennaio 1835.\nEdifici di interesse.\nDegni di nota sono l'Oratorio di San Giovanni Battista, la cui costruzione risale al XV secolo od un'epoca anteriore e che contiene affreschi attribuiti a Teseo Cavallazzi, e la chiesa dell'Assunta o Madonna delle Ferrate, affiancata da un campanile, e costruita su di un precedente oratorio seicentesco. Un piccolo dipinto della Vergine, custodito nella chiesa dietro un'inferriata, sarebbe stato protagonista di un miracolo, da cui il nome di Madonna delle Ferrate."}
{"id": "1403280", "revid": "1776051", "url": "https://it.wikipedia.org/wiki?curid=1403280", "title": "I Won't Dance", "text": "I Won't Dance \u00e8 il secondo singolo della band heavy metal svizzera Celtic Frost, pubblicato il 23 marzo 1987 da Noise Records, pochi mesi prima della pubblicazione del terzo disco \"Into the Pandemonium\".\nNello stesso anno \u00e8 stato ristampato in Europa con l'aggiunta della bonus track \"Tristesses de la Lune\"."}
