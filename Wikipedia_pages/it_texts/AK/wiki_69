{"id": "1352576", "revid": "547992", "url": "https://it.wikipedia.org/wiki?curid=1352576", "title": "Aldo Donati (cantante)", "text": "Biografia.\nInizia la carriera artistica nel 1971, incidendo il primo 45 giri per la Roch Records; entra poi nel vivaio della casa discografica RCA Italiana, e nel 1974 \u00e8 tra i fondatori del gruppo Schola Cantorum con il quale incide alcuni dischi e con cui partecipa a \"Senza rete\", trasmissione di Giancarlo Nicotra condotta da Alberto Lupo insieme a Lino Banfi. Tra i successi pi\u00f9 importanti: \"Lella\", \"E lassame perde\" (colonna sonora del film \"Squadra antimafia\"), \"Le tre campane\" e \"Il mio amore\", oltre a canzoni come \"Questa sporca vita\" e \"Mim\u00ec ma non ci sei solo tu\" che ha il testo di Giorgio Conte, oltre a cover di brani italiani e stranieri.\nNumerose sono le partecipazioni a manifestazioni canore e trasmissioni televisive quali \"Festivalbar\", \"Cantagiro\", \"Un disco per l'estate\", \"Girofestival\", \"Domenica In\", \"Buona Domenica\", \"Maurizio Costanzo Show\". Da solista si ricordano i brani: \"E ti amo\", \"E mi metto a cantare\", \"Canter\u00f2 canter\u00f2 canter\u00f2\", \"Cantando\", \"Le nuvole\". Nel 1977 compone e canta l'inno per la (squadra di cui \u00e8 tifoso e di cui condurr\u00e0 alcuni programmi alla stessa dedicati sull'emittente televisiva Teleroma 56), \"Inno alla Lazio - S\u00f2 gi\u00e0 du ore\", di cui verr\u00e0 realizzata anche una versione in lingua inglese.\nNel 1980 incide a Miami in collaborazione con Andrew Loog Oldham (produttore dei Rolling Stones) e Mitch Mitchell (batterista di Jimi Hendrix) \"Canter\u00f2 canter\u00f2 canter\u00f2\", brano grazie al quale raggiunge da solista la finale del Festival di Sanremo, a cui partecipa anche nelle edizioni 1978, 1986 e 1993 come componente della Schola Cantorum. Nel 1978 Pietro Garinei ed Elvio Monti lo vogliono al teatro Sistina per partecipare alla commedia musicale \"Rugantino\", con Enrico Montesano, Alida Chelli, Aldo Fabrizi e Bice Valori, dove recita e canta i brani \"Roma nun fa' la stupida stasera\", \"Tirollallero\" e \"Ciumachella de Trastevere\".\n\u00c8 autore per Sylvie Vartan, Jeanne Mas, Emmanuel. In Italia le sue canzoni sono cantate da Gianni Morandi, Mina, Il tenore Pietro Ballo, Gianni Nazzaro, Donatella Rettore ed altri. Al Festival di Sanremo 2003, Iva Zanicchi interpreta \"Fossi un tango\", scritta da lui insieme a Loriana Lana. Con Mina ha una lunga collaborazione artistica: per lei compone \"Mio di chi\" (Donati-Panella-Fia), \"Cos\u00ec\" (Donati-De Angelis), \"Lo faresti\" (Donati-Limiti), \"Amornero\" (Donati-Panella-Fia). Mina interpreta anche (con arrangiamento di Massimiliano Pani) \"Canzoni stonate\" (testo di Mogol) canzone che ha il merito di rilanciare, nel 1981, Gianni Morandi dopo anni di assenza dalle scene. 25 anni dopo uscir\u00e0 \"Amore\", \u00e8 titolo del CD di Andrea Bocelli uscito a gennaio 2006, nel quale il cantante toscano interpreta brani sentimentali tra cui la stessa \"Canzoni stonate\", cantata in coppia con Stevie Wonder, anche in versione spagnola con il titolo di \"Canci\u00f3n desafinada\".\nNella stagione teatrale 2005-2006 Maurizio Costanzo e Alex Britti lo scelgono come interprete, insieme ai ragazzi di \"Amici di Maria De Filippi\", della commedia musicale \"Lungomare di Ostia\". Dal 2006 partecipa spesso ai programmi di Teleroma 56 come \"F\u00fctbol\" come opinionista sportivo. Con il giornalista Lamberto Giorgi, da settembre 2008, conduce la trasmissione \"FM Derby\" e successivamente \u00e8 lui stesso conduttore del programma \"FM Lazio\". Nel giugno 2009, vince il \"Festival degli autori\" di Sanremo con la canzone \"Diverso\" con il testo di Giorgio Faletti.\nLa stessa canzone diverr\u00e0 \"L'intesa perfetta\", cantata da Renato Zero, in coppia col giovane Luca Giacomelli Ferrarini nel suo tour \"ALT in tour\" a cavallo tra il 2016 e il 2017.\nNello stesso periodo Mina eseguir\u00e0 l'ultimo brano scritto da Aldo con il testo di Loriana Lana, \"Quando la smetter\u00f2\" come 10^ traccia dell'album \"Le migliori\" del 2016, realizzato con la collaborazione di Adriano Celentano. Quest'ultimo brano diverr\u00e0, cos\u00ec, la sesta canzone del cantautore eseguita da Mina, la prima post-mortem.\nLa malattia e la morte.\nIl 4 novembre 2009 gli viene diagnosticata un'emorragia cerebrale, a causa di un aneurisma, per il quale cade in coma. \nMuore a Roma presso il Policlinico Agostino Gemelli il 24 agosto 2014 all'et\u00e0 di 66 anni, dopo 5 anni dall'episodio emorragico. La sera stessa la Lazio gioca con il lutto al braccio nella gara del quarto turno di Coppa Italia giocata allo Stadio Olimpico contro il Bassano Virtus e vinta per 7-0. I funerali religiosi vennero celebrati il 27 agosto presso la Basilica di Santa Maria in Montesanto; in seguito il suo corpo \u00e8 stato cremato."}
{"id": "1352578", "revid": "1543377", "url": "https://it.wikipedia.org/wiki?curid=1352578", "title": "Francesco Abate", "text": "Attivit\u00e0 musicale.\nEsordisce come disc jockey a Radio Alter all'et\u00e0 di 14 anni. Poi trasmette da Radio Citt\u00e0, Radio Flash e Studio 96 programmi sul mondo \"indie\". Cura l'organizzazione di concerti e festival (\"Flash Festival\" e \"Rock Area\") e lavora nel management di gruppi musicali.\n\u00c8 tra i fondatori di Radio X, la prima emittente in Europa a trasmettere su Internet.\nDal 1991 al 2004 fa il deejay nei club della Sardegna col nome di \"Frisco\".\nDal 1999 al 2001 \u00e8 alla direzione artistica di Radiolina. Dopo anni di inattivit\u00e0, nel 2010 torna alla radio come conduttore insieme alla giornalista Caterina Pinna sulle frequenze regionali di Rai Sardegna con il programma \"Cibo per la mente\".\nAttivit\u00e0 di scrittore.\nIl suo esordio come scrittore \u00e8 del 1996 con \"L'Oratorio - Vietato ai minori di 14 anni\", breve racconto, inserito nella collettiva Racconti di Celluloide (Alambicco). Da allora ha scritto 10 romanzi (due con Massimo Carlotto, uno con Saverio Mastrofranco ovvero l'attore Valerio Mastandrea) per le case editrici Castelvecchi, Il Maestrale, Frassinelli, Edizioni Ambiente ed Einaudi. Ha partecipato a 9 raccolte di racconti, scritto pi\u00e8ce teatrali, testi per la televisione e sceneggiature cinematografiche. Alcuni suoi libri sono tradotti in Francia, Germania, Paesi Bassi, Belgio e Grecia. In Francia sono stati pubblicati i romanzi \"Ultima di campionato\" (\"Derniere journ\u00e9e de championat\"), \"Il cattivo cronista\" (\"Le chroniqueur sans coeur\"), \"Chiedo scusa\" (\"Je demand pardon\") tradotti da Marc Porcu per la Fosse aux Ours; \"Mi fido di te\" \u00e8 stato tradotto nei Paesi Bassi con il titolo \"Ik vertrouw je\" da Etta Maris per la Lebowsky Publisher, in Germania con il titolo \"Ich vertraue dir\" per Bertelsmann, in Francia e in Grecia. Nel 1999 ha vinto il miglior soggetto al Premio Solinas con \u2018Ultima di campionato\u2019, con \"Mi fido di te\" ha vinto il Premio del Libraio Citt\u00e0 di Padova 2007, con il romanzo \"Chiedo scusa\", Einaudi Stile Libero, nel 2011 ha vinto il Premio Alziator, nel 2014 ha vinto il Premio Lawrence con il romanzo \"Un posto anche per me\", Einaudi Stile Libero. Dal 2013 cura la collana Freschi per Carac\u00f2 Editore.\nIl suo ultimo romanzo \u00e8 \"Torpedone trapiantati\u201d, Torino, Einaudi , 2018."}
{"id": "1352579", "revid": "767487", "url": "https://it.wikipedia.org/wiki?curid=1352579", "title": "Alberto Cheli", "text": "Biografia.\nInterprete dalla voce possente (soprattutto nei toni acuti e nei falsetti) ha fatto parte della Schola Cantorum, da cui si \u00e8 allontanato brevemente per incidere, nel 1979 con la CGD, il brano \"Cavalli alati\" (che ebbe un discreto riscontro di vendite) e per partecipare al Festival di Sanremo 1980 con \"Passer\u00e0\" senza per\u00f2 riscuotere il seguito del disco precedente.\nDopo queste esperienze soliste ha partecipato ancora alle attivit\u00e0 del gruppo che, con formazioni diverse e con alterne fortune, si \u00e8 ripresentato a Sanremo e in altre manifestazioni canore."}
{"id": "1352582", "revid": "1983214", "url": "https://it.wikipedia.org/wiki?curid=1352582", "title": "Po\u0219aga", "text": "Po\u0219aga (in ungherese \"Pods\u00e1ga\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 7 villaggi: Cor\u021be\u0219ti, Ince\u0219ti, Lunca, Or\u0103\u0219ti, Po\u0219aga de Jos, Po\u0219aga de Sus, S\u0103gagea.\nPo\u0219aga si trova nella zona dei Monti Apuseni e nei dintorni si trovano numerose grotte e le riserve naturali di \"Cheile Po\u0219\u0103gii\" e di \"Sc\u0103ri\u021ba-Belioara\".\nNel territorio di Po\u0219aga de Jos sono stati ritrovati ornamenti e monete in argento risalenti al I secolo a.C., oggi conservati al Museo di Storia dell'Arte di Vienna, in quanto i ritrovamenti sono stati effettuati all'epoca della dominazione Austroungarica. Sono state inoltre ritrovate tracce di dfruttamento minerario di epoca Dacica e Romana.\nIl pi\u00f9 antico documento che cita Po\u0219aga de Jos risale al 1365 e la localit\u00e0 \u00e8 citata come \"Posthaga\" e, in ungherese, \"Also Pods\u00e1ga\". "}
{"id": "1352584", "revid": "287204", "url": "https://it.wikipedia.org/wiki?curid=1352584", "title": "Posaga", "text": ""}
{"id": "1352587", "revid": "767487", "url": "https://it.wikipedia.org/wiki?curid=1352587", "title": "Gianfranco De Angelis", "text": "Biografia.\nHa debuttato nel cinema nel 1972 in \"I familiari delle vittime non saranno avvertiti\". In televisione \u00e8 comparso in due episodi della serie televisiva di genere poliziottesco del 1973 \"Qui squadra mobile\", prodotta dalla RAI. Nel 1975 ha preso parte allo sceneggiato televisivo \"Ritratto di donna velata\". Nel 1976 \u00e8 tornato al cinema in \"Oh, mia bella matrigna\", il cui \"cast\" comprendeva anche Sabina Ciuffini e Gloria Piedimonte.\nNel 1977 \u00e8 passato al mondo della canzone incidendo il brano \"Stai con me\", sigla di una trasmissione di Radio Montecarlo. Nel medesimo periodo ha interpretato numerosi fotoromanzi, ad alcuni dei quali partecipa anche l'allora ancora semi sconosciuta Barbara De Rossi. Nel 1980 De Angelis ha partecipato al Festival di Sanremo con \"E pensare che una volta non era cos\u00ec\" con la casa discografica RCA.\nPi\u00f9 avanti, nel 1993, De Angelis \u00e8 tornato ancora al cinema con il film \"C'\u00e8 Kim Novak al telefono\", girato a fianco di Jacques Perrin, Anna Falchi e Sylva Koscina alla sua ultima apparizione cinematografica. De Angelis ha avuto modo di ricoprire nel mondo dello spettacolo anche altri ruoli quali l'attore di teatro, l'assistente alle riprese (1999, in \"Il mio viaggio in Italia\")."}
{"id": "1352590", "revid": "830939", "url": "https://it.wikipedia.org/wiki?curid=1352590", "title": "Cautio muciana", "text": "La cautio muciana era una \"procedura\" usata dai giuristi dell'antica Roma.\nNel mondo romano l'idea di obbligazioni sottoposte a condizioni risolutive non era contemplata. Tuttavia, a partire dal I secolo a.C., si dette subito esecuzione ai legati con condizione potestativa negativa (che altrimenti si sarebbe verificata solo con la morte dell'interessato, rendendo quindi impossibile al legatario di trarne vantaggio), previa prestazione di una \"stipulatio\" o \"cautio\" (detta \"muciana\" dal nome del console Quinto Mucio Scevola) da parte del legatario con la quale lo stesso legatario prometteva all'erede che avrebbe restituito quanto datogli subito a titolo di legato se la condizione fosse venuta a mancare. Si ebbe cos\u00ec la trasformazione di una condizione sospensiva in una risolutiva.\nLa \"cautio muciana\" si va dunque ad aggiungere alla lunga lista di artifici utilizzati dai giuristi romani per porre rimedio a situazioni pratiche senza modificazioni dei principi generali."}
{"id": "1352591", "revid": "729019", "url": "https://it.wikipedia.org/wiki?curid=1352591", "title": "Cantoni-Krumm", "text": "La Cantoni-Krumm fu un'industria meccanica sorta a Legnano, in Lombardia, nel 1874, dopo l'entrata in partecipazione di Eugenio Cantoni nelle officine di Luigi Krumm.\nL'azienda fu destinata alla costruzione e alla riparazione di macchinari tessili. In seguito divenne direttore generale Franco Tosi, che riusc\u00ec a liquidare gli altri azionisti. Nel 1881 la societ\u00e0 prese il nome di \"Franco Tosi\"."}
{"id": "1352592", "revid": "126257", "url": "https://it.wikipedia.org/wiki?curid=1352592", "title": "Cantoni krumm", "text": ""}
{"id": "1352593", "revid": "80598", "url": "https://it.wikipedia.org/wiki?curid=1352593", "title": "Donato Ciletti", "text": "Biografia.\nDopo aver fatto parte de I Profeti, che lascia nel 1976, ha partecipato al Festival di Sanremo 1978 con \"Anna Anna\" arrivando finalista."}
{"id": "1352598", "revid": "1543377", "url": "https://it.wikipedia.org/wiki?curid=1352598", "title": "Primi comuni italiani per altitudine", "text": "Il seguente \u00e8 un elenco dei primi 30 comuni italiani per altitudine, in ordine decrescente.\nIl seguente \u00e8 un elenco degli ultimi 15 comuni italiani per altitudine, in ordine decrescente."}
{"id": "1352601", "revid": "115500699", "url": "https://it.wikipedia.org/wiki?curid=1352601", "title": "Ventilconvettore", "text": "Il ventilconvettore (in inglese fan coil unit), chiamato anche aerotermo per le installazioni a soffitto, \u00e8 un terminale utilizzato negli impianti di riscaldamento e climatizzazione. Trova largo impiego soprattutto negli impianti di climatizzazione misti aria/acqua.\nClassificazione.\nIn base alla loro collocazione, esistono due tipologie costruttive di ventilconvettori:\nIn base alla struttura del sistema:\nStruttura.\nUn ventilconvettore (abbreviato con VC o FC) \u00e8 costituito da un carter metallico all'interno del quale sono presenti una o due batterie di scambio termico aria/acqua, un ventilatore, un filtro dell'aria, una vaschetta per la raccolta della condensa nel solo caso in cui venga usato per scopi di raffreddamento (l'aria, raffreddandosi a seguito dello scambio termico, subisce una parziale condensazione del vapore acqueo in essa presente); all'esterno presenta i collegamenti con le reti dell'acqua calda e/o refrigerata.\nPer installazioni a vista, possono essere dotati di un mobile di copertura che maschera la struttura, i collegamenti elettrici, l'eventuale comando e i collegamenti idraulici con le eventuali valvole di intercettazione.\nNei sistemi ad una sola batteria di scambio termico (2 tubi) il fluido di scambio, caldo o freddo, circola negli stessi tubi, per cui si pu\u00f2 avere, nello stesso periodo, solo riscaldamento (con acqua calda) o solo condizionamento (con acqua refrigerata). Nei sistemi a due batterie di scambio termico (4 tubi), \u00e8 possibile utilizzare sia il fluido caldo che il fluido freddo nello stesso periodo di utilizzo: con l'ausilio di valvole all'ingresso delle batterie, viene scelto il fluido da utilizzare in base alla temperatura richiesta in ambiente e quindi riscaldare o raffrescare a seconda delle necessit\u00e0. Esisteva anche una versione per impianti a 3 tubi, ormai andata in disuso, questo sistema sfruttava un unico tubo di ritorno dell'acqua, calda o fredda, ma richiedeva un notevole impegno dal punto di vista impiantistico con il solo risparmio di una tubazione acqua.\nFunzionamento.\nIl ventilconvettore \u00e8 un'unit\u00e0 a \"tutto ricircolo\" di aria.\nL'aria ambiente viene prelevata dal ventilatore, passa attraverso il filtro, dove si libera delle polveri grosse, viene spinta verso la batteria di scambio termico, dove, per convezione forzata, scambia calore con l'acqua prima di essere espulsa, e dove, in caso di riscaldamento, il calore viene prelevato, mentre in caso di raffreddamento viene ceduto.\nQuando l'aria viene raffreddata, si opera anche la deumidificazione in quanto l'aria raffreddandosi riduce la sua capacit\u00e0 di trasporto dell'umidit\u00e0, la quale si condensa in acqua, che cade nella vasca di raccolta condensa e fatta evacuare per caduta (o gravit\u00e0), oppure tramite una pompa di rilancio.\nCome gi\u00e0 accennato, i VC vengono largamente utilizzati negli impianti di climatizzazione misti aria/acqua, con lo scopo di controllare la temperatura, mentre la UTA (Unit\u00e0 trattamento aria) controlla l'umidit\u00e0 e il ricambio.\nMinore utilizzo si ha in caso di solo riscaldamento o solo raffreddamento, associato ad un ricambio dell'aria di tipo naturale, non controllato e quindi con un funzionamento tipico da termoconvettore."}
{"id": "1352602", "revid": "105826", "url": "https://it.wikipedia.org/wiki?curid=1352602", "title": "Donizone", "text": ""}
{"id": "1352604", "revid": "767487", "url": "https://it.wikipedia.org/wiki?curid=1352604", "title": "Contea di Cleveland (Carolina del Nord)", "text": "La contea di Cleveland, in inglese Cleveland County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 96.287 abitanti. Il capoluogo di contea \u00e8 Shelby.\nStoria.\nLa contea di Cleveland fu costituita nel 1841.\nComuni.\nCity\nTown\nCDP"}
{"id": "1352609", "revid": "287204", "url": "https://it.wikipedia.org/wiki?curid=1352609", "title": "Sarcoscypha", "text": "Sarcoscypha (Fr.) Boud., \"Bulletin de la Soci\u00e9t\u00e9 Mycologique de France\" 1: 103 (1885).\nSarcoscypha \u00e8 un genere di funghi ascomiceti appartenente alla famiglia Sarcoscyphaceae.\nVi appartengono specie lignicole o terricole con carpoforo a forma di coppa e peduncolato, di colore tipicamente rosso-aranciato.\nSpecie di \"Sarcoscypha\".\nLa specie tipo \u00e8 \"Sarcoscypha coccinea\" (Jacq.) Sacc. (1889)\nAltre specie sono:"}
{"id": "1352614", "revid": "36426", "url": "https://it.wikipedia.org/wiki?curid=1352614", "title": "Chiesa delle Anime del Purgatorio (Messina)", "text": "La chiesa delle Anime del Purgatorio era una chiesa della citt\u00e0 di Messina, opera di Andrea Suppa e Raffaello Margarita, datata al 1750, poi distrutta dal terremoto del 1908.\nStoria e descrizione.\nSull'area del primitivo teatro di Messina, sorgeva la chiesa della Vergine Santissima della Grazia contigua alla cinta muraria cittadina. I sartori di marina o gipponari (tessitori in senso lato) a servizio dei marinai o forestieri in viaggio fondarono presso questo tempio l'omonima confraternita sotto il titolo della \u00abMadonna della Consolazione degli Afflitti\u00bb.\nIn concomitanza alla costruzione del Teatro furono gettate le fondamenta della chiesa. L'edificio presentava un impianto ottagonale, alta cupola e prospetto in pietra di Siracusa. Nel 1720 la costruzione non era ancora perfezionata, solo grazie all'intervento del mecenate Matteo l'Offreda Mercadante Cavajolo e in seguito del nipote Jacopo l'Offreda il tempio fu definitivamente completato.\n\u00c8 riconoscibile dal vigore chiaroscurale delle colonne che fiancheggiano nicchie e portali. Resta quasi un'interposizione estranea all'andamento delle piatte superfici laterali. \u00c8 una chiesa con un partito centrale a due ordini di colonne che fiancheggiano il portale d'ingresso e un'ampia finestra fra due ali semplicemente decorate da piatte lesene.\nOpere.\nFra le principali opere documentate si annoverano: \nSagrestia \nConfraternita degli \u00abAzzurri\u00bb.\nSodalizio fondato con la finalit\u00e0 d'assistere e confortare gli afflitti ossia i condannati al patibolo."}
{"id": "1352617", "revid": "125494557", "url": "https://it.wikipedia.org/wiki?curid=1352617", "title": "Eustazio di Sebaste", "text": "Biografia.\nDalle poche fonti che parlano di questa figura si evince che probabilmente fu figlio del vescovo di Sebaste Eulalio, metropolita della provincia romana dell'Armenia. Divenne discepolo di Ario e viene citato da Basilio Magno come uno dei pi\u00f9 convinti sostenitori della sua dottrina. Dopo essere stato ordinato sacerdote fond\u00f2 una comunit\u00e0 di monaci. Tuttavia divenne inviso alle gerarchie ecclesiastiche a causa dell'eccessiva stravaganza dei costumi e dei riti della sua comunit\u00e0 e venne privato del sacerdozio da un concilio tenutosi a Nuova Cesarea, con la motivazione formale che non poteva essere al tempo stesso sia monaco che sacerdote.\nNel 340 un nuovo sinodo, tenutosi nella citt\u00e0 paflagona di Gangra (l'antica \"Germanicopolis\"), condann\u00f2 severamente i suoi discepoli per gli eccessi nei loro costumi e nella loro condotta. Nella comunit\u00e0 monastica di Eustazio, i suoi adepti avversavano ferocemente il matrimonio, arrivando addirittura a negare qualsiasi forma di contatto o comunicazione con persone sposate, affermando che il matrimonio impedisse la salvezza dell'anima. Simili posizioni li avvicinano ad alcune istanze di altri gruppi come i montanisti e gli encratiti. Il sinodo di Gangra diede cos\u00ec vita a venti regole, nelle quali si proibivano tassativamente le pratiche di Sebaste, senza condannarle direttamente. Lo storico palestinese Sozomeno nella sua \"Historia Ecclesiastica\" afferma che Eustazio si fosse sottomesso alle direttive del sinodo di Gangra, abbandonando il fanatismo contro il matrimonio, tuttavia in un successivo sinodo tenutosi ad Antiochia intorno al 341 vide ancora Eustazio accusato, questa volta di spergiuro, probabilmente poich\u00e9 si era macchiato di non aver mantenuto la promessa di sottomissione fatta sotto giuramento. Tuttavia questa accusa non gli imped\u00ec di essere eletto Vescovo di Sebaste nel 356.\nA quel tempo Eustazio guadagn\u00f2 l'attenzione di Basilio, che, prima ancora di fondare la propria comunit\u00e0 monastica nei pressi di Amnesus, fu notevolmente colpito dalla figura di questo monaco e del suo zelo religioso. Ci\u00f2 \u00e8 testimoniato dal fatto che successivamente egli difese con dedizione, almeno fino al 372, le posizioni del suo amico e maestro Eustazio. Nel 366 Eustazio riusc\u00ec tuttavia a convincere lo stesso papa Liberio della ortodossia delle sue posizioni presentando una confessione di fede nella quale accettava le posizioni della Chiesa assunte durante il Primo concilio di Nicea. Nonostante questa prova formale di fede al cospetto del Papa, nella sostanza Eustazio fu sempre un fervente sostenitore della tesi ariana nelle sue variegate manifestazioni, nei confronti delle quali manifest\u00f2 una profonda adesione.\nNel 373 Eustazio era a capo della comunit\u00e0 degli \"Pneumatomachi\" (\u00abCombattenti contro lo Spirito santo\u00bb), gruppo professante le tesi di Macedonio di Costantinopoli, amico di Eustazio, tese a negare la santit\u00e0 dello Spirito santo; per questo motivo in questo stesso periodo ruppe l'amicizia con Basilio. Nel 385 il sinodo di Melitene lo estromise dalla sua carica di sacerdote e di titolare del Vescovato di Sebaste, carica che venne occupata da Melezio di Antiochia."}
{"id": "1352621", "revid": "767487", "url": "https://it.wikipedia.org/wiki?curid=1352621", "title": "Contea di Columbus", "text": "La contea di Columbus, in inglese Columbus County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 54.749 abitanti. Il capoluogo di contea \u00e8 Whiteville.\nStoria.\nLa contea di Columbus fu costituita nel 1808."}
{"id": "1352623", "revid": "183581", "url": "https://it.wikipedia.org/wiki?curid=1352623", "title": "Moggio napoletano", "text": ""}
{"id": "1352628", "revid": "767487", "url": "https://it.wikipedia.org/wiki?curid=1352628", "title": "Contea di Craven", "text": "La contea di Craven, in inglese Craven County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 New Bern.\nStoria.\nLa contea di Craven fu costituita nel 1712 dalla dissolta contea di Bath. La contea prende il nome da William Craven, conte di Craven, un nobiluomo inglese.\nComuni.\nCity\nTown\nCDP"}
{"id": "1352629", "revid": "33689", "url": "https://it.wikipedia.org/wiki?curid=1352629", "title": "Boromir (Sovrintendente)", "text": ""}
{"id": "1352630", "revid": "126257", "url": "https://it.wikipedia.org/wiki?curid=1352630", "title": "Cantoni &amp; krumm", "text": ""}
{"id": "1352635", "revid": "819238", "url": "https://it.wikipedia.org/wiki?curid=1352635", "title": "Ferrovia Sicignano degli Alburni-Lagonegro", "text": "La ferrovia Sicignano degli Alburni-Lagonegro, conosciuta anche come ferrovia del Vallo di Diano, \u00e8 una ferrovia della Campania, con il suo capolinea terminale in Basilicata, inaugurata nel 1892 e nel 1987 chiusa al traffico, sia merci che passeggeri, durante i lavori di rinnovamento ed elettrificazione della linea Battipaglia-Metaponto; nonostante la riapertura della linea per Potenza la ferrovia rimase chiusa e i treni sostituiti da autoservizi. La \"temporanea chiusura all'esercizio\" sussiste al 2018 e sono ancora svolti gli autoservizi sostitutivi.\nLa ferrovia si dirama dalla stazione di Sicignano degli Alburni, posta lungo la linea della Battipaglia-Potenza e termina, senza possibilit\u00e0 di proseguire oltre, alla stazione di Lagonegro.\nStoria.\nLa Sicignano-Lagonegro nelle prime intenzioni progettuali era solo il primo tratto di un progetto pi\u00f9 ampio che prevedeva di collegare i territori campano e lucano con il sud della Calabria e Reggio attraverso il \"Vallo di Diano\" e la valle del Noce fino a Castrocucco (tra Praia e Maratea) congiungendosi ivi alla realizzanda Tirrenica Meridionale; il tutto era inserito tra le opere previste dalla del 1879, ma il tratto da Lagonegro in poi non venne realizzato. Un altro progetto (realizzato per\u00f2 pi\u00f9 tardi e a scartamento ridotto) prevedeva il raggiungimento della ferrovia Cosenza-Sibari che, da Cosenza, sarebbe dovuta poi scendere di quota fino a raggiungere Nocera Terinese, sulla costa, seguendo di massima il tracciato in seguito utilizzato per l'autostrada Salerno-Reggio Calabria; anche quest'ultima parte era inserita tra le opere previste dalla .\nIl progetto tuttavia per vari motivi stentava a progredire; dopo l'apertura della linea che collegava Salerno con Potenza, si fecero sempre pi\u00f9 insistenti le richieste delle comunit\u00e0 locali perch\u00e9 si aprisse almeno la parte di linea che, percorrendo il Vallo di Diano, arrivava fino a Lagonegro sperando che prima o poi sarebbe stata congiunta alla linea tirrenica. L'inizio della linea per Lagonegro fu stabilito proprio dalla stazione di Sicignano degli Alburni, della linea per Potenza inizialmente chiamata, per l'appunto, \"Bivio Castrocucco\"; il 30 dicembre 1886 venne infine inaugurata la prima tratta, costruita dalla Societ\u00e0 per le Strade Ferrate del Mediterraneo, che giungeva fino a Sala Consilina.\nCon il passare degli anni vi fu un susseguirsi di aperture delle nuove tratte: il 20 maggio 1887 si arriv\u00f2 a Sassano-Teggiano, il 3 novembre 1888 a Casalbuono e finalmente il 25 maggio 1892 la linea venne inaugurata per intero con l'arrivo a Lagonegro.\nIl proseguimento non venne pi\u00f9 realizzato anche perch\u00e9 la stessa \"Mediterranea\" aveva in avanzato stato di costruzione la pi\u00f9 costiera ferrovia Tirrenica Meridionale che venne completata qualche anno pi\u00f9 tardi. Molti anni dopo, perse le speranze di realizzazione del progetto che avrebbe creata una valida alternativa alla \"Tirrenica\", venne realizzata sempre dalla stessa societ\u00e0, divenuta \"Mediterranea Calabro-Lucane\", la prosecuzione a scartamento ridotto fino alla stazione di Spezzano Albanese.\nIl servizio sulla linea, affidato alla stessa Mediterranea, venne svolto da locomotive a vapore del gruppo 320. Con una percorrenza di circa 3 ore, le coppie di treni erano tre.\nNel 1905 la ferrovia entr\u00f2 a far parte delle Ferrovie dello Stato e sempre in quegli anni venne aperta una nuova stazione al servizio di centri quali Casaletto Spartano e Battaglia.\nDopo la fine della prima guerra mondiale, furono realizzate due nuove fermate, a Pertosa (1936) e Castelluccio Cosentino (1939). Nel 1936 inoltre entrarono in funzione le littorine che abbassarono i tempi di percorrenza a meno di 2 ore. Con lo scoppio della seconda guerra mondiale, per risparmiare il gasolio vennero accantonate le littorine tornando alla trazione a vapore. Queste ultime torneranno ad essere usate soltanto nel 1956.\nAlla fine degli anni settanta, a causa di diversi smottamenti nel percorso pi\u00f9 accidentato della linea, venne interrotto il servizio tra Casalbuono e Lagonegro. L'inizio degli anni ottanta port\u00f2 grandi cambiamenti, con importanti lavori di consolidamento di ponti, gallerie e costoni a rischio, la sostituzione dei binari, l'allungamento delle banchine nelle stazioni e l'entrata in funzione di automotrici ALn 668: si pass\u00f2 da 7 a 8 coppie di treni giornalieri, con una coppia di corse diretta per Napoli.\nCon l'inizio dei lavori di elettrificazione della linea Battipaglia-Metaponto nel 1986, anche la linea per Lagonegro (di cui era ipotizzata addirittura l'elettrificazione) venne chiusa ed i treni sostituiti da autobus. Alla riapertura della Battipaglia-Potenza nel 1993, il bivio da Sicignano degli Alburni per Lagonegro rimase disconnesso e il servizio di linea affidato agli autobus, anche se la ferrovia non \u00e8 stata mai ufficialmente soppressa.\nProgetti e proposte di recupero.\nNel corso degli anni sono stati proposti molti progetti di riattivazione rimasti tuttavia senza esito. Nel 2006 sono stati stanziati fondi per uno studio di fattibilit\u00e0 (180.000 euro) e sono state riaperte e ripulite alcune stazioni a servizio degli autobus. Proposte e finanziamenti successivi non hanno avuto esiti concreti e l'autoservizio sostitutivo da Battipaglia a Lagonegro continua a protrarsi con la soppressione di alcune stazioni. Nel marzo 2012 tra Galdo e Castelluccio \u00e8 entrata in funzione per un mese la \"ciclo-ferrovia\" con delle biciclette ferroviarie autorizzate dalle autorit\u00e0 competenti che percorrono il tratto di linea, pulito da rovi ed erbe infestanti.\nNel 2018 viene proposto un progetto della Regione Campania per la riapertura a fini turistici."}
{"id": "1352636", "revid": "22475", "url": "https://it.wikipedia.org/wiki?curid=1352636", "title": "Cardiff Rugby Football Club", "text": "Il Cardiff Rugby Football Club fu fondato nel 1876. La squadra gioc\u00f2 le sue prime partite al Sophia Gardens, ma presto si trasfer\u00ec al Cardiff Arms Park, dove sono tuttora. Nel corso del tempo si sono costruiti la reputazione di essere uno dei pi\u00f9 grandi team nel mondo, soprattutto grazie una serie di vittorie contro squadre internazionali. Sudafrica, Nuova Zelanda e Australia sono state infatti battute dal Cadiff. Inoltre il Cardiff RFC ha dato alla nazionale gallese e ai British Lions pi\u00f9 giocatori di ogni altra squadra.\nLa squadra nel 2011 \u00e8 stata inserita nella IRB Hall of Fame per il contributo dato alla storia e al gioco del rugby.\nStoria.\nInizi.\nIl Cardiff RFU nacque dall'unione di due altri club e gioc\u00f2 la sua prima partita il 2 dicembre 1876 contro il Newport al Wentloog Marshes. Nel 1881 il Cardiff batt\u00e9 il Llanelli e vinse la South Wales Challenge Cup.\nOggi.\nAl giorno d'oggi due squadre hanno la propria base a Cardiff, il Cardiff RFC appunto e i Cardiff Blues. I primi partecipano alla Welsh Premier Division, mentre i secondi sono una delle quattro squadre regionali gallesi che partecipano alla Celtic League."}
{"id": "1352637", "revid": "74801", "url": "https://it.wikipedia.org/wiki?curid=1352637", "title": "Contea di Cumberland (Carolina del Nord)", "text": "La contea di Cumberland, in inglese Cumberland County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Fayetteville.\nStoria.\nLa contea di Cumberland fu costituita nel 1754."}
{"id": "1352640", "revid": "547992", "url": "https://it.wikipedia.org/wiki?curid=1352640", "title": "Stefano Desideri", "text": "Caratteristiche tecniche.\nCentrocampista centrale, ha giocato in prevalenza come mediano. Era dotato di un potente tiro dalla distanza.\nNel corso della carriera \u00e8 stato schierato anche nel ruolo di centrocampista destro (posizione che non gradiva) e, durante la permanenza a Udine, come libero.\nCarriera.\nGiocatore.\nClub.\nSoprannominato \"Cicciobello\" a causa della corporatura, cresce nelle giovanili della e nella stagione 1983-1984 diventa Campione d'Italia con la formazione Primavera allenata da Romeo Benetti, insieme a Giuseppe Giannini, Fabrizio Di Mauro e Paolo Baldieri. Nell'estate 1984, insieme al compagno Marco Savorani, passa in prestito al , in cui gioca per una stagione come rincalzo a centrocampo, sfiorando la promozione in Serie B. Tornato nella capitale, disputa un'altra annata da riserva agli ordini di Sven-G\u00f6ran Eriksson; poco impiegato in campionato (7 presenze), trova pi\u00f9 spazio in Coppa Italia, anche a causa delle assenze dei compagni di squadra, impegnati con la Nazionale nella preparazione dei Mondiali in Messico, e realizza uno dei due gol con cui i giallorossi sconfiggono in finale la .\nA partire dal 1986, pur frenato da limiti caratteriali, viene impiegato pi\u00f9 frequentemente da Nils Liedholm, come tornante di fascia al fianco di Giuseppe Giannini e Carlo Ancelotti; dopo la cessione di quest'ultimo al , diventa titolare, formando con Giannini la coppia centrale di centrocampo. Nel 1989, con l'arrivo in panchina di Luigi Radice, viene riportato stabilmente nella posizione di centrocampista centrale, e vive la propria miglior stagione a livello realizzativo, con 10 reti in campionato. Nella stagione 1990-1991, con Ottavio Bianchi, vince la sua seconda Coppa Italia ed \u00e8 finalista nella Coppa UEFA.\nNel 1991 il presidente romanista Ciarrapico lo cede all' per 7 miliardi di lire, al termine di un'operazione di mercato in cui i nerazzurri lo acquistano in compartecipazione con la , con l'accordo di riscattarlo a fine stagione; l'acquisto di Desideri rientra nell'ambito del passaggio di Giovanni Trapattoni sulla panchina bianconera. A Milano le prestazioni sono negative e spesso parte dalla panchina. Anche i cattivi rapporti con gli allenatori Corrado Orrico e poi con il suo sostituto, Luis Su\u00e1rez peggiorano le cose; viene messo fuori rosa e multato per aver rivolto offese ripetute al suo allenatore Suarez dopo aver realizzato un gol al . Nella stagione 1992-1993, dopo aver disputato le prime 4 partite di campionato con i nerazzurri, viene ceduto all' come contropartita tecnica nell'affare che porta Antonio Manicone a Milano. In Friuli viene riconvertito da Albertino Bigon come libero, e realizza il gol decisivo, all'ultima giornata contro la Roma, che consente ai friulani di accedere allo spareggio-salvezza poi vinto contro il . In maglia Udinese segner\u00e0 anche un autogol.\nNella stagione successiva, con la cessione di Dell'Anno, viene inizialmente impiegato nel ruolo di regista; nel corso del campionato, tuttavia, l'allenatore Azeglio Vicini lo schiera nuovamente in difesa, provocando critiche da parte del presidente Giampaolo Pozzo che voleva fosse utilizzato come libero Fabio Petruzzi; Pozzo nel corso della stagione fa estromettere Desideri dalla rosa. Dopo essere stato reintegrato, retrocede con i friulani in Serie B, contribuendo alla promozione nella massima serie nel 1995. Nei due anni successivi, dopo alcune incomprensioni tattiche con l'allenatore Alberto Zaccheroni, indossa la fascia di capitano e raggiunge la qualificazione in Coppa UEFA nella stagione 1996-1997, in un'annata costellata di infortuni.\nNel gennaio 1998 viene ingaggiato dal , in Serie C1, grazie anche all'amicizia che lo lega all'allenatore Paolo Stringara. Dopo i primi cinque mesi negativi, ritrova la condizione fisica e qualche prestazione positiva solo nel finale di campionato; la promozione, tuttavia, sfuma ai play-off, persi in finale contro la Cremonese. Al termine della stagione non gli viene rinnovato il contratto, e conclude la propria carriera agonistica.\nNazionale.\n\u00c8 stato convocato da Azeglio Vicini per il Campionato europeo di calcio Under-21 1986, perso in finale contro la Spagna ai calci di rigore: Desideri ha fallito uno dei tiri dal dischetto degli \"Azzurrini\". Due anni dopo viene convocato da Francesco Rocca nella Nazionale Olimpica per i Giochi di Seul, nei quali totalizza 3 presenze e una rete nella partita di apertura con il Guatemala; in seguito alla sconfitta per 4-0 contro lo Zambia, e alle polemiche successive, viene di fatto escluso dalla squadra. Non ha mai esordito nella Nazionale maggiore, chiuso nel suo ruolo da Berti, Crippa e De Napoli.\nAllenatore.\nNel 1999 diventa allenatore in seconda del , affiancando Giuliano Sonzogni, mentre nel 2000 avviene la prima esperienza da allenatore: viene ingaggiato dal , che per\u00f2 non si iscrive al campionato a causa di gravi problemi finanziari. Nel 2001 \u00e8 ingaggiato dall', in Serie D, ma gi\u00e0 in ottobre si dimette dall'incarico.\nDopo il ritiro.\nAbbandonata la carriera di allenatore, \u00e8 stato brevemente presidente del Fidene, societ\u00e0 dilettantistica laziale, ed \u00e8 stato osservatore per la . Inoltre \u00e8 diventato un professionista della pesca d'altura.\nIl 6 luglio 2012 viene ufficializzato nello staff della ricoprendo il ruolo di collaboratore dell'area tecnica-sportiva.\nIl 22 luglio 2014 diventa team manager della squadra indiana del .\nAttualmente lavora nel settore giovanile della Roma al fianco del responsabile ed amico Bruno Conti."}
{"id": "1352642", "revid": "184755", "url": "https://it.wikipedia.org/wiki?curid=1352642", "title": "Festival del film poliziesco di Cognac", "text": "Il Festival del film poliziesco di Cognac (Festival du Film Policier de Cognac) \u00e8 un festival cinematografico e letterario dedicato al genere poliziesco (giallo, noir), svoltoSI nella citt\u00e0 francese di Cognac dal 1982 al 2007.\nConferiva i premi letterari: \"Grand Prix du roman noir fran\u00e7ais du festival de Cognac\"; \"Grand Prix du roman noir \u00e9tranger du festival de Cognac\"; \"Prix du roman policier\"."}
{"id": "1352645", "revid": "205041", "url": "https://it.wikipedia.org/wiki?curid=1352645", "title": "Romagnosi", "text": ""}
{"id": "1352650", "revid": "2164596", "url": "https://it.wikipedia.org/wiki?curid=1352650", "title": "Motocoltivatore", "text": "Il motocoltivatore \u00e8 una macchina agricola motorizzata per la lavorazione superficiale del terreno. Viene usato particolarmente per la lavorazione (fresatura) di piccoli appezzamenti di terreno nell'orticoltura e nel giardinaggio.\nPer lavori di minore entit\u00e0 in spazi ristretti \u00e8 diffusa la motozappa (fresa semovente) in cui la trazione \u00e8 data direttamente dalla fresa e che quindi, a differenza del motocoltivatore, pu\u00f2 eseguire una sola lavorazione.\nUn motocoltivatore ha generalmente una potenza non superiore ai 15 kW ed \u00e8 guidato e manovrato da un conduttore che procede a piedi. Il nome anglosassone (two wheels tractor, trattore a due ruote) descrive bene le sue caratteristiche. \u00c8 dotato di un motore a scoppio (a benzina o diesel), di un unico albero motore e\ndi un manubrio a stegole che porta i comandi. La trazione \u00e8 assicurata da due ruote motrici, spesso con differenziale e a volte con frenatura separata delle due ruote per minimizzare il raggio di svolta in spazi angusti. Una presa di potenza permette di azionare i diversi attrezzi trascinati o portati.\nLa gamma di attrezzi che pu\u00f2 essere agganciata al motocoltivatore con ruote \u00e8 vasta. L'attrezzo pi\u00f9 tipico \u00e8 la fresa trainata. Altri attrezzi di uso comune sono aratri, barre falcianti, tagliaerba a lama rotante, seminatrici, irroratrici, rimorchi, eccetera. Vi pu\u00f2 essere attaccato anche un retrotreno con sedile, trasformandolo cos\u00ec in un piccolo trattorino che permette un lavoro pi\u00f9 comodo e che pu\u00f2 anche trainare un piccolo rimorchio leggero. Inoltre \u00e8 possibile agganciare attrezzi non direttamente di impiego agricolo, quali turbine spazzaneve, generatori elettrici, pompe e spazzoloni rotanti.\nIl motocoltivatore viene sovente utilizzato per preparare il terreno all'inizio della stagione sostituendo il lavoro fatto tradizionalmente con vanga e zappa."}
{"id": "1352654", "revid": "729019", "url": "https://it.wikipedia.org/wiki?curid=1352654", "title": "Urnula", "text": "Urnula Fr., \"Summa vegetabilium Scandinaviae\" (Stockholm): 364 (1849).\nUrnula \u00e8 un genere di funghi ascomiceti con carpoforo a forma di coppa, di colore scuro e coriaceo, con pedunculo ornato da evidenti fibrille bruno-nerastre.\nSpecie di \"Urnula\".\nLa specie tipo \u00e8 \"Urnula craterium\" (Schwein.) Fr. (1851), altre specie incluse sono:"}
{"id": "1352662", "revid": "339392", "url": "https://it.wikipedia.org/wiki?curid=1352662", "title": "Spider Pork", "text": ""}
{"id": "1352663", "revid": "339392", "url": "https://it.wikipedia.org/wiki?curid=1352663", "title": "Spider Pig", "text": ""}
{"id": "1352665", "revid": "339392", "url": "https://it.wikipedia.org/wiki?curid=1352665", "title": "Spider-Pig", "text": ""}
{"id": "1352667", "revid": "125757051", "url": "https://it.wikipedia.org/wiki?curid=1352667", "title": "Guerra di successione di Mantova e del Monferrato", "text": "La guerra di successione di Mantova e del Monferrato, detta anche Seconda guerra del Monferrato (1628 - 6 aprile 1631), scoppi\u00f2 alla morte senza eredi di Vincenzo II Gonzaga e vide contrapporsi il Sacro Romano Impero, la Spagna e Carlo Emanuele I di Savoia alla Francia e alla Repubblica di Venezia, che appoggiavano la successione del duca Carlo Gonzaga di Nevers, sostenuto anche da papa Urbano VIII. Lo scontro si innest\u00f2 nel quadro generale della guerra dei trent'anni.\nLa successione del duca di Nevers, sancita a Ratisbona (1630), venne ratificata a Cherasco (1631).\nAntefatto.\nMantova era la citt\u00e0 ancestrale della dinastia dei Gonzaga che la governavano, dapprima come marchesato e dopo il 1540 come ducato, in vassallaggio del Sacro Romano Impero.\nIl Monferrato, ducato dal 1574, si trovava nella parte orientale del Piemonte ed era feudo imperiale dall'XI secolo. I Gonzaga avevano ricevuto tale ducato in dote dal matrimonio del duca Federico II Gonzaga con sua moglie, Margherita Paleologa.\nIl 22 settembre 1612, Francesco IV di Mantova e del Monferrato, mor\u00ec all'et\u00e0 di 26 anni. La sua morte aveva seguito di un paio di mesi quella del padre Vincenzo I. L'unica erede rimase la tredicenne Maria Gonzaga. Francesco IV aveva anche due fratelli minori, ma entrambi erano cardinali e pertanto non erano eleggibili al trono mantovano. Il duca Carlo Emanuele I di Savoia, padre della moglie di Francesco, Margherita di Savoia, pretese il ducato per la sua casata, avviando cos\u00ec la Guerra di successione del Monferrato (1613\u20131617) che conferm\u00f2 Ferdinando I Gonzaga (1587\u20131626) come legittimo successore.\nQuando Ferdinando mor\u00ec nel 1626, suo fratello Vincenzo II Gonzaga (1594\u20131627) gli succedette come duca di Mantova e Monferrato. Pur essendosi sposati, malgrado la rinuncia al trono di Ferdinando e l'espulsione di Vincenzo dal Sacro Collegio dei cardinali, nessuno dei due ebbe figli legittimi. Esplose una crisi quando Vincenzo II mor\u00ec il 26 dicembre 1627 all'et\u00e0 di 33 anni, lo stesso giorno della celebrazione del matrimonio di sua nipote Maria con Carlo di Nevers. Quest'ultimo era il figlio primogenito ed erede di Carlo, duca di Nevers, Rethel e Mayenne. Il Nevers era membro di un ramo cadetto della casata dei Gonzaga, stabilitosi in Francia fin dal 1549, ed era stato investito da Vincenzo II come proprio successore.\nL'Italia settentrionale era un campo di battaglia strategico per la Francia e per gli Asburgo da sempre. Controllare quest'area avrebbe permesso agli Asburgo di minacciare la Linguadoca ed il Delfinato appartenenti al regno francese, come pure di proteggere le rotte verso la Spagna; il Ducato del Monferrato inoltre risultava strategicamente importante per i collegamenti tra Genova e Milano; inevitabilmente, dunque, la successione al trono di Mantova avrebbe finito per coinvolgere anche potenze esterne all'Italia..\nPrevedendo l'estinzione del ramo principale dei Gonzaga, pochi giorni prima il duca di Savoia aveva negoziato con il governatore spagnolo del Ducato di Milano, Gonzalo Fern\u00e1ndez de C\u00f3rdoba, un trattato per la spartizione del Monferrato. L'imperatore Ferdinando II, saputa la presa di possesso dei ducati di Mantova e del Monferrato da parte di Carlo Gonzaga-Nevers, predispose l'immediato sequestro dei due feudi ed impose al duca Carlo l'obbligo di far entrare un contingente di truppe Imperiali comandato da Giovanni di Nassau a presidiare il Mantovano per garantire la sicurezza dei cittadini di essa ed evitare un colpo di mano da parte della fazione Francese. Carlo I Gonzaga, per evitare una spartizione dei due ducati da parte Spagnola e Sabauda, e su consiglio del Vescovo di Mantova Vincenzo Agnello Suardi, invi\u00f2 a Vienna il proprio figlio e principe ereditario di Mantova Carlo Gonzaga, accompagnato da Pirro Maria Gonzaga, per convincere l'Imperatore a riconoscere al Duca Carlo I Gonzaga la legittimit\u00e0 dell'investitura di entrambi i ducati. La missione ebbe per\u00f2 esito negativo, e il Duca Carlo inizi\u00f2 un immediato processo di fortificazione dei territori nei territori del mantovano e del suo Serraglio.\nCarlo I di Gonzaga-Nevers, appoggiato da Luigi XIII di Francia, avanz\u00f2 i suoi diritti alla successione e prese possesso di Mantova (17 gennaio 1628), ma Ferdinando II, assecondando la politica spagnola, non concesse la relativa autorizzazione imperiale e gli oppose la candidatura di Ferrante II Gonzaga, duca di Guastalla. Il Nevers spinse quindi il governo francese ad intervenire, suscitando la reazione del duca di Savoia, Carlo Emanuele I di Savoia.\nGli scontri.\nFronte Monferrino.\nNella primavera del 1628 l'esercito Sabaudo occup\u00f2 Trino, Alba e Moncalvo, le citt\u00e0 del Monferrato assegnate dal trattato di spartizione ai Savoia, mentre le truppe spagnole, guidate dal generale genovese Ambrogio Spinola, posero assedio a Casale. Nel maggio del 1629 Luigi XIII, terminata in patria la riconquista di La Rochelle, senza dichiarare formalmente guerra alla Spagna scese in Italia, sconfisse Carlo Emanuele presso il colle del Monginevro (Susa e Chiomonte), liber\u00f2 Casale dall'assedio, occup\u00f2 la fortezza di Pinerolo e con il trattato di Susa impose ai Savoia di astenersi dalle ostilit\u00e0 contro il Ducato di Mantova. il governatore del Ducato Monfferrino Gian Tommaso Canossa, insieme al Cavaliere Traiano Guiscardi (Ambasciatore Gonzaghesco presso la corte di Francia), organizzarono le difese militari di protezione degli attacchi sabaudi inerente alla conquista di quest'ultimo circa la fortezza di Casale. il comando supremo delle truppe ducali Gonzaghesche monferrine venne affidato al Marchese Giacomo Antonio Valperga, che nonostante le sue manovre difensive faticarono moltissimo a rimpere l'assedio sabaudo sulla cittadella di Casale, che venne in seguito conquistata dal Duca di Savoia. In seguito a questo eventi, venne descritta anche l'eroica resistenza della popolazione all' assedio nemico, dove ciascun cittadino aveva brandito le armi contro l'assediante. In momenti concitanti il duca Carlo I Gonzaga, invi\u00f2 una richiesta di aiuto all'esercito francese del Re di Francia Luigi XIII, quando venne a sapere della completa disfatta dell'esercito ducale Nieverese da parte dell'esercito sabaudo. Con la vittoria all'Assedio di La Rochelle, Luigi XIII dimostr\u00f2 immediatamente la sua disponibilit\u00e0 ad aiutare il Duca di Never riguardante l'assedio di Casale, cos\u00ec invi\u00f2 il grosso contingente francese comandato da Ferdinando di Gonzaga-Nevers, dove riusc\u00ec a rompere l'assedio delle truppe spagnole e sabaude per il possesso di Casale Monferrato, e pretendere la resa dei due schieramenti, resa che venne inviata a Mantova con gran gioia del Duca Carlo I Gonzaga. in seguito a questi avvenimenti bellici il fronte del Duca Monferrino, venne vinto dalla coalizione Francese che sostenne i diritti di Carlo Gonzaga-Nevers.\nFronte Mantovano.\nL'intervento diretto dei francesi provoc\u00f2 la reazione degli imperiali, che inviarono parte delle truppe di Albrecht von Wallenstein in Italia: approfittando del rientro in patria di Luigi XIII, nel settembre del 1629 l'esercito imperiale al comando di Rambaldo XIII di Collalto scese nella penisola attraverso la Valtellina. Carlo I Gonzaga per cercare di rallentare la marcia di avvicinamento delle truppe imperiali sul ducato di Mantova nei pressi del fiume Oglio, chiese al Principe di Bozzolo Scipione Gonzaga di sbarrare la loro avanzata, ma il principe di Bozzolo colse questa occasione per vendicarsi di un vecchio torto subito da parte dell'ex duca di Mantova Ferdinando durante una violenta disputa interna riguardante i diritti di navigazione del fiume Oglio. Il principe Scipione Gonzaga apr\u00ec le porte di Bozzolo all'esercito Imperiale guidato dall'Aldringen. L'avanzamento degli imperiali fu inevitabile in occasione dell'esondazione del fiume Po, dove ruppe gli argini a San Benedetto Po e Suzzara; nonostante gli intoppi naturali, gli imperiali ebbero nei pressi di Canneto il primo scontro con il presidio veneziano guidato dal Marchese di Montebello Alfonso Guerrieri Gonzaga, che aveva iniziato l'attacco presso Volongo nella speranza di riuscire a difendere il passaggio che conduceva al Chiese. Inutile fu la resistenza del capitano Gazzoli nella difesa del Marchesato di Viadana presso il seguente Castello, dove egli dovette abbandonare Viadana per colpa del tradimento di Baldovino del Monte. Dopo aver ricevuto le notizie riguardante le vittorie degli imperiali sui vari territori del ducato, Carlo I Gonzaga ordin\u00f2 l'immediato allagamento del Serraglio e delle localit\u00e0 che ne facevano parte. In quel frangente militare i residenti delle varie citt\u00e0 organizzarono, con l'aiuto della guardia ducale, delle improvvisate bande armate per tendere agguati agli occupanti. Nonostante questo ultimo ed estremo tentativo la risposta imperiale fu violenta, dato che molti villaggi e paesi vennero messi a ferro e fuoco e la popolazione massacrata. Verso la fine dell'anno vi fu un forte e vigoroso contrattacco delle truppe gonzaghesche contro quelle imperiali, nei pressi di Governolo, dove si tenne una lunga e sanguinosa battaglia di posizione. Le truppe gonzaghesche, guidate dal marchese Alfonso Guerrieri Gonzaga e dal capitano Gazzoli, ebbero la peggio, e i due comandanti dopo aver esaurito le ultimissime risorse della difesa di Governolo, dovettero abbandonare il paese, e i cittadini rimasero in balia alle brutalit\u00e0 degli imperiali. Il comandante imperiale Rambaldo XIII di Collalto, che era nativo del Ducato di Mantova, spinto dalla compassione e dalla rabbia vedendo le truppe imperiali infierire sugli inermi cittadini innocenti, decise di inviare a Mantova il Principe di Bozzolo Scipione Gonzaga per trattare una tregua con il Duca Carlo I Gonzaga, colloquio che non fu nemmeno messo in atto. Nonostante le continue sconfitte delle truppe ducali, il duca Carlo Gonzaga riusc\u00ec a proteggere l'avamposto del Castello di Goito, unica via di comunicazione per l'intervento delle truppe veneziane presso Verona.\nLa resistenza di Carlo di Nevers a Mantova imped\u00ec per\u00f2 una rapida soluzione del conflitto e le truppe imperiali, decimate dalla peste, dovettero temporaneamente ritirarsi. Intanto Richelieu occup\u00f2 la Savoia e prese Pinerolo: Spinola, di fronte all'avanzata francese, accrebbe la pressione su Casale, mentre l'esercito imperiale riprese l'offensiva contro Mantova. Nella protezione militare della citt\u00e0 di Mantova il duca affid\u00f2 il comando della cittadella al comandante supremo delle truppe ducali di Mantova, il conte Giambattista d'Arco, mentre le difese delle fortificazione di Porta Cerese e Porta Pradella vennero affidate al barone Francesco Orsini e al capitano Trussa venne affidata la protezione del Borgo di San Giorgio, che comprendeva la difesa del ponte di San Giorgio. Il duca Carlo Gonzaga si prepar\u00f2 al primo contatto con l'esercito imperiale vicino a Mantova. Il primo violentissimo attacco venne condotto dall'Aldringhen contro il Borgo di San Giorgio difeso dal capitano Trussa, che dovette rapidamente capitolare e lasciare il borgo nelle mani delle truppe imperiali. Due giorni dopo gli imperiali attaccarono le difese delle fortificazioni di Cerese ma vennero facilmente respinti grazie anche ai fossati ricavati dall'allagamento del Serraglio che costrinsero gli imperiali a dirigersi verso la porta di accesso della citt\u00e0 saldamente difesa dalle truppe gonzaghesche. Mentre il duca Carlo Gonzaga resistette ai continui assalti in citt\u00e0 delle truppe dell'Aldringhen e del Collalto, Goito cadde nelle mani imperiali, cos\u00ec il Ducato di Mantova, venne tagliato fuori dai rinforzi veneziani.\nIl 16 aprile del 1630 il marchese Alfonso Guerrieri Gonzaga riusc\u00ec a scacciare gli imperiali dal Ponte dei Mulini e si rec\u00f2 rapidamente ad assalire la rocca di Ostiglia liberandola dal nemico e rimanendo gravemente ferito. Nonostante i vani e disperati tentativi di difesa dello stato, le truppe imperiali non arretrarono. Il duca Carlo Gonzaga radun\u00f2 le popolazioni superstiti delle periferie di Mantova in citt\u00e0, richiamando anche i migliori comandanti dell'esercito ducale per prepararsi per gli ultimi contrattacchi alla citt\u00e0 di Mantova, prima che la citt\u00e0 conoscesse mesi dopo il suo fatale e disastroso Sacco.\nLa fine del conflitto.\nLa pace di Ratisbona.\nIl 13 ottobre 1630, con il trattato di Ratisbona, Ferdinando II (ormai sotto la minaccia dell'invasione svedese) e gli ambasciatori francesi si accordarono per il riconoscimento della successione di Carlo di Nevers, la cessione di Pinerolo e Casale alla Spagna e l'impegno francese a non stipulare alleanze in funzione antiasburgica. La Francia sigl\u00f2 l'accordo tramite i suoi rappresentanti, Fran\u00e7ois Leclerc du Tremblay e Nicolas Br\u00fblart de Sillery.\nLa Francia ottenne termini favorevoli per i suoi interessi in Italia: infatti ottenne di mantenere la propria guarnigione nei Grigioni. L'accordo inoltre conferm\u00f2 Carlo di Gonzaga-Nevers a duca di Mantova e marchese del Monferrato in cambio di concessioni minori a Carlo Emanuele di Savoia e Ferrante di Guastalla. Gli Asburgo vennero obbligati a ridurre il numero delle loro truppe nella regione. Il primo ministro spagnolo, Gaspar de Guzm\u00e1n, duca di Olivares, consider\u00f2 questo trattato come comparabile ad una sconfitta.\nL'ultima clausola prevedeva che la Francia non potesse allearsi con alcuno stato della Germania contro l'imperatore regnante. Luigi XIII ed il cardinale de Richelieu rifiutarono pertanto la ratifica del trattato, e gli Asburgo si trovarono inoltre ad affrontare la strenua resistenza di Casale e la crisi causata dalla morte dello Spinola.\nIl trattato di Cherasco.\nLe trattative ripresero e la rinegoziazione del trattato tra l'imperatore e i francesi condussero alla pace di Cherasco del 6 aprile del 1631: Ferdinando II riconobbe quale legittimo successore di Vincenzo II Carlo di Nevers, che per\u00f2 dovette cedere a Vittorio Amedeo I, nuovo duca di Savoia succeduto al padre dopo la morte di questi, molte terre del Monferrato (in particolare Trino e Alba); il Savoia, a sua volta, dovette lasciare alla Francia la fortezza di Pinerolo, in cambio del ritiro delle truppe. Cesare II Gonzaga, duca di Guastalla e figlio di Ferrante, ottenne Luzzara e Reggiolo."}
{"id": "1352668", "revid": "287204", "url": "https://it.wikipedia.org/wiki?curid=1352668", "title": "Allineamento (tipografia)", "text": "Lallineamento \u00e8 il criterio di impaginazione in base al quale si dispone un testo tenendo ferma la stessa \"giustezza\", cio\u00e8 la medesima larghezza di colonna.\nIl testo pu\u00f2 essere impaginato secondo diversi tipi di allineamenti orizzontali:"}
{"id": "1352669", "revid": "827882", "url": "https://it.wikipedia.org/wiki?curid=1352669", "title": "Glitch music", "text": ""}
{"id": "1352670", "revid": "339392", "url": "https://it.wikipedia.org/wiki?curid=1352670", "title": "Harry Plopper", "text": ""}
{"id": "1352673", "revid": "339392", "url": "https://it.wikipedia.org/wiki?curid=1352673", "title": "Plopper", "text": ""}
{"id": "1352682", "revid": "174925", "url": "https://it.wikipedia.org/wiki?curid=1352682", "title": "Bomba mahler", "text": ""}
{"id": "1352683", "revid": "93556", "url": "https://it.wikipedia.org/wiki?curid=1352683", "title": "Swansea Rugby Football Club", "text": "Lo Swansea Rugby Football Club \u00e8 una squadra gallese di rugby a 15 che partecipa alla Welsh Premier Division. Gioca le proprie partite casalinghe al St Helens Rugby and Cricket Ground di Swansea. Il team \u00e8 anche conosciuto come \"All Whites\" poich\u00e9 il bianco \u00e8 il colore principale delle casacche. Il club possiede il 50% della squadra professionistica regionale Ospreys (l'altra met\u00e0 \u00e8 del Neath RFC).\nStoria.\nIl club fu fondato nel 1874 e, nel 1881, fu uno degli undici club fondatori della Welsh Rugby Union (la federazione gallese di rugby).\nMalgrado alcune proteste il Swansea RFC e il Neath RFC si unirono nel 2003 a dare il Neath-Swansea Ospreys, squadra regionale che partecipa alla Celtic League. Comunque i due club continuano ad esistere e partecipano alla semi-professionistica Welsh Premiership.\nRisultati.\nIl Swansea RFC sconfisse la Nuova Zelanda il 28 settembre 1935, diventando cos\u00ec il primo club a battere gli All Blacks.\nNel novembre 1992, il Swansea sconfisse i campioni del mondo dell'Australia 21-6 durante la prima partita del tour in Galles dell'Australia.\nCampioni nella Welsh Premier Division nel: 1991/1992, 1993/1994, 1997/1998, 2000/2001\nCampioni nella Welsh Cup nel: 1977/1978, 1994/1995, 1998/1999"}
{"id": "1352685", "revid": "106356", "url": "https://it.wikipedia.org/wiki?curid=1352685", "title": "Alfred Mossman Landon", "text": ""}
{"id": "1352686", "revid": "125594205", "url": "https://it.wikipedia.org/wiki?curid=1352686", "title": "Kwashiorkor", "text": "La sindrome medica nota internazionalmente come kwashiorkor, molto diffusa in tutti paesi in via di sviluppo, \u00e8 un tipo di malnutrizione a eziologia controversa, ma che si ritiene comunemente causata dall'insufficiente apporto di proteine. In Italia \u00e8 nota anche come biafra.\nDi solito colpisce bambini in et\u00e0 tra 1 e 4 anni, ma si presenta anche in bambini di et\u00e0 pi\u00f9 avanzata e negli adulti. La pediatra giamaicana Cicely D. Williams introdusse il termine nei circoli scientifici internazionali in un articolo della rivista medica \"The Lancet\" del 1935 .\nEziologia.\nCompare in genere dopo lo svezzamento. L'allattamento al seno copre tutti i fabbisogni alimentari del neonato nei primi mesi (fino a circa sei mesi). Con lo svezzamento del bambino, la dieta che integra il latte materno \u00e8 spesso inadeguata, povera in proteine e calorie. Esistono diverse teorie per spiegare lo sviluppo del kwashiorkor ma l'argomento rimane ancora controverso.\nAttualmente si concorda sul fatto che la deficienza di proteine, associata al deficit di energia e di micronutrienti, sia sicuramente importante, ma che non sia il fattore chiave. La condizione sembra piuttosto dovuta alla deficienza di alcuni tipi di nutrienti (ad.es. ferro, acido folico, iodio, selenio, vitamina C), in particolare quei nutrienti con capacit\u00e0 antiossidante. Alcuni tra gli importanti antiossidanti dell'organismo che sono ridotti nei bambini affetti da kwashiorkor includono il glutatione, l'albumina sierica umana, la vitamina E e gli acidi grassi polinsaturi. Per quanto osservato nelle zone in cui non ci sono situazioni di carestie o guerre in atto il kwashiorkor \u00e8 la manifestazione anche di un disagio sociale o familiare.\nEtimologia del nome kwashiorkor.\nIl nome deriva dalla lingua ga, una delle lingue africane della costa del Ghana, e significa \"la malattia del bambino quando arriva un fratellino\" o \"malattia del bambino staccato (dal seno)\", nome che riflette lo sviluppo della condizione nel bambino pi\u00f9 grande che \u00e8 stato tolto dal seno materno in seguito all'arrivo di un fratellino. Lo svezzamento implica il passaggio da una dieta ricca di proteine e aminoacidi fondamentali presenti nel latte materno, a una dieta che, seppur caloricamente adeguata, \u00e8 povera di proteine.\nSintomi del kwashiorkor.\nIl sintomo principale del kwashiorkor \u00e8 un edema localizzato al volto e agli arti inferiori e superiori. Spesso i bambini presentano anche un addome gonfio noto come \"pancia a pentola\", dovuto a liquido ascitico ma anche alla presenza concomitante di vermi intestinali e di steatosi epatica. La decolorazione rossiccia dei capelli e la depigmentazione della pelle dipendono generalmente da gravi anemie dovute ai vermi e alla malaria endemica in molti paese poveri. La malattia insorge dopo un periodo pi\u00f9 o meno lungo in cui il bambino viene alimentato con una dieta proteica insufficiente. Spesso si manifesta apertamente dopo un episodio influenzale o una banale infezione, ma solo quando c'\u00e8 una malnutrizione protratta nel tempo. La causa osmotica dell'edema \u00e8 la diminuzione delle proteine del plasma, soprattutto l'albumina, che provoca una diminuzione della pressione oncotica e dunque un aumento del flusso osmotico attraverso la parete dei capillari verso i tessuti.\nGeneralmente, la malattia deve essere trattata con la somministrazione di energia dal cibo e di proteine. La mortalit\u00e0 pu\u00f2 arrivare al 60% e le conseguenze della denutrizione possono avere un impatto a lungo termine sulla crescita fisica del bambino e nei casi pi\u00f9 gravi, arrivare a compromettere lo sviluppo mentale del futuro adulto. Questo succede solo quando c'\u00e8 una grave malnutrizione nei primi sei mesi di vita del bambino, periodo importantissimo per lo sviluppo dei centri nervosi.\nPurtroppo il bambino affetto da kwashiorkor a causa dell'edema al volto e agli arti ha un aspetto paffuto che trae in inganno la madre, che lo crede in buona salute. Nella fase avanzata della malattia subentra una forte apatia e un disinteresse per quello che gli succede intorno. I bambini col kwashiorkor hanno uno sguardo triste, non sorridono e rifiutano il cibo loro offerto. Alcuni studiosi hanno confrontato la dieta dei bambini affetti da kwashiorkor con quella di piccoli affetti da marasma infantile. Il marasma infantile \u00e8 l'altra grave malattia dovuta alla malnutrizione caratterizzata da una magrezza estrema. I bambini affetti da marasma, contrariamente a quelli affetti da kwashiorkor, sono estremamente vitali. Quando viene offerto loro il cibo mangiano voracemente. La magrezza estrema allerta la madre che gli dedica pi\u00f9 attenzioni. Le diete delle due patologie, dal punto di vista dei nutrienti, sono risultate relativamente simili. Quello che gli studi hanno evidenziato \u00e8 stato un diverso rapporto madre-figlio che pareva influenzare anche la prognosi. La prognosi nel marasma \u00e8 migliore di quella del kwashiorkor.\nTrattamento.\nLa terapia consiste semplicemente nel migliorare la dieta. In un primo periodo a seconda della gravit\u00e0 della malattia pu\u00f2 essere utile la somministrazione di integratori e vitamine. I risultati migliori si ottengono seguendo le madri nel tempo e organizzando degli incontri periodici nei villaggi con la pesata dei bambini e la somministrazione dei vaccini. Gli ospedali pi\u00f9 grandi e meglio strutturati hanno grandi cucine comunitarie all'aperto dove il personale sanitario istruisce le madri sull'importanza della corretta alimentazione. Bisogna sempre usare un linguaggio semplice meglio se accompagnato da disegni dove le quantit\u00e0 vengono visualizzate con cucchiai e cucchiaini. Il pi\u00f9 delle volte le donne non sanno leggere e scrivere e spesso parlano solo la lingua locale. In questo caso \u00e8 fondamentale la presenza di un interprete."}
{"id": "1352687", "revid": "729019", "url": "https://it.wikipedia.org/wiki?curid=1352687", "title": "Schmidt Rubin K31", "text": "Lo Schmidt Rubin K31 \u00e8 un fucile a ripetizione ordinaria, con otturatore scorrevole, in dotazione alle truppe elvetiche dal 1933 al 1958, successore dello Schmidt Rubin K11 e predecessore dello Sturmgewehr 57 (StGw 57).\nStoria.\nLo Schmidt Rubin K31 \u00e8 stato il fucile d'ordinanza svizzero per circa 25 anni, dal 1933 al 1958.\nLa data di progettazione \u00e8 antecedente al maggio del 1931, da cui prende il nome K31 (la \"K\" sta per Karabiner). Schmidt e Rubin sono invece i nomi dei due ufficiali svizzeri che progettarono l'arma: nello specifico Rudolph Schmidt fu l'ideatore dell'azione dei due fucili predecessori del K31, lo Schmidt Rubin modello 1889 (che \u00e8 stato il primo fucile a beneficiare dell'otturatore a trazione rettilinea, o \"straight pull\") e lo Schmidt Rubin modello 1896/11, mentre Eduard Rubin fu l'ideatore del munizionamento.\nDifferenza dai modelli precedenti.\nIl K31 and\u00f2 a sostituire il fucile e la carabina modello 1911. Rispetto alla carabina 1911, l'accorciamento dell'otturatore consent\u00ec di ottenere una canna pi\u00f9 lunga di 6,5 centimetri rispetto alla carabina K11 pur mantenendo le stesse dimensioni totali. Gli svizzeri non ritennero opportuno continuare a produrre un \"fucile lungo\" giudicando che la carabina fosse in grado di svolgere anche i compiti precedentemente attribuiti al fucile lungo.\nSpecifiche.\nLa particolarit\u00e0 della carabina consiste nell'azione rettilinea, o \"straight pull\". Utilizza un sistema elicoidale di avvitamento dell'otturatore per armare il percussore. Ecco una descrizione del funzionamento dell'azione. Indietreggiando la manetta dell'otturatore l'avvitamento generato dalla corsa, arma il percussore; facendo avanzare l'otturatore, quest'ultimo preleva la cartuccia dal caricatore inserendola nella camera di scoppio, rendendo l'arma pronta al fuoco. A differenza del fucile a otturatore girevole-scorrevole (o bolt-action) non \u00e8 necessario far ruotare la manetta dell'otturatore per armare il percussore. Questa particolare azione (utilizzata anche dal fucile austriaco Steyr-Mannlicher M1895) offre prestazioni leggermente migliori in termini di tempistica di riarmamento della carabina, in quanto il movimento \"indietro-avanti\" \u00e8 molto pi\u00f9 breve e comodo rispetto al movimento \"gira-indietro-avanti-gira\"\nIl munizionamento.\nL'arma \u00e8 in calibro 7,5 x 55 Swiss. La cartuccia originale svizzera, detta GP11 (in nomenclatura militare), utilizza una palla con profilo spitzer (appuntito), completamente incamiciata in acciaio con un nocciolo in piombo, avente un diametro di .306 pollici e peso pari a 174 grani (11,3 grammi), spinta da una carica di polvere infume. Essa \u00e8 in grado di raggiungere una velocit\u00e0 di 780 m/s (nel K31).\nFu una cartuccia relativamente progredita per il suo tempo. Essa offre prestazioni notevoli sia in termini di precisione che di potenza, rendendola competitiva anche con altri calibri ben pi\u00f9 noti come il .308 Winchester ed il .30-06 Springfield.\nLe munizioni sono alloggiate all'interno di un caricatore amovibile con una capacit\u00e0 di 6 colpi totali.\n\u00c8 possibile ricaricare l'arma sia introducendo le cartucce dall'alto (con otturatore aperto, per mezzo di apposite piastrine di caricamento), che estraendo il caricatore ed inserendo le cartucce direttamente dentro quest'ultimo.\nOrgani di mira.\nIl sistema di puntamento \u00e8 composto da una tacca di mira a \"V\" posta su un alzo regolabile da 100 a 1500 metri e da un mirino fisso posto sopra la volata della canna.\nEsistono anche 3 varianti dello Schmidt Rubin K31 dotate di ottica e realizzate appositamente per i tiratori scelti.\nLa prima \u00e8 la K31/42 dotata di ottica ribaltabile da 1,8 ingrandimenti, la seconda \u00e8 la K31/43 dotata di ottica ribaltabile da 2,8 ingrandimenti e la terza \u00e8 la K31/55 con ottica fissa di produzione Kern da 3,5 ingrandimenti tarabile fino a 800 metri, e la carabina \u00e8 dotata di bipiede e rompifiamma."}
{"id": "1352689", "revid": "33689", "url": "https://it.wikipedia.org/wiki?curid=1352689", "title": "X-Men Vs. Street Fighter", "text": ""}
{"id": "1352690", "revid": "767487", "url": "https://it.wikipedia.org/wiki?curid=1352690", "title": "Hispano-Suiza T49", "text": "La T49 \u00e8 un'autovettura prodotta dal 1922 al 1930 dalla Casa automobilistica franco-spagnola Hispano-Suiza.\nProfilo e storia.\nLa T49 fu introdotta come modello pi\u00f9 economico rispetto alla contemporanea H6B. Anche la T49, prodotta per otto anni, era comunque un'auto economicamente impegnativa e non per molti. Le sue linee rimasero eleganti, indipendentemente dal carrozziere cui era affidato il compito di \"vestirne\" il telaio.\nLa T49 montava anch'essa un motore a 6 cilindri, che non era altro che una versione assai sottodimensionata dell'unit\u00e0 da 6.6 litri che equipaggiata la H6B. La sua cilindrata era infatti di 3746 cm\u00b3. Dalla \"sorella maggiore\", la T49 eredit\u00f2 anche lo schema della distribuzione, a due valvole per cilindro mosse da un asse a camme in testa. L'accensione era a doppia candela per cilindro, mentre l'alimentazione era affidata ad un carburatore doppio corpo.\nLa T49 ebbe un discreto successo, ma niente di eclatante rispetto all'immensa popolarit\u00e0 riscossa dalla H6 nelle sfere pi\u00f9 alte della societ\u00e0 degli anni venti.\nFu tolta di produzione nel 1930 e fu sostituita due anni dopo dalla HS26."}
{"id": "1352695", "revid": "74801", "url": "https://it.wikipedia.org/wiki?curid=1352695", "title": "Montefoscoli", "text": "Montefoscoli (pronunciare \"Montef\u00f2scoli\") \u00e8 una frazione del comune italiano di Palaia, nella provincia di Pisa, in Toscana.\nGeografia fisica.\nPosta sopra la sommit\u00e0 di una collina, alle cui falde orientali passa il torrente Carfalo, a ponente il rio Tosola e a libeccio il Roglio nel quale i due confluiscono.\nIl paese \u00e8 disposto a forma di un lungo borgo saliente; la parte pi\u00f9 moderna \u00e8 al suo ingresso inferiore, quella pi\u00f9 antica presso la cima del poggio, dove esiste la chiesa plebana arcipretura, e dove era la sua rocca. L'unico resto dell'antico castello \u00e8 una torretta in un giardino.\nOrigini del nome.\nNessuno volle certo verificare il documento citato dal Tronci nei suoi \"Annali pisani\" relativamente al dono di Montefoscoli fatto nell'anno 1101 dalla contessa Matilde a Foscolo Scarpetta pisano, che lo dice autore della casa Griffi; poich\u00e9 quell'annalista propendeva a credere, che il castello di Montefoscoli prendesse il titolo da quel feudatario. Fatto sta, che altri documenti meno fallaci n\u00e9 assicurano, qualmente Montefoscoli, con il nome stesso che tuttora porta, esisteva molto innanzi la supposta donazione Matildiana.\nIl Repetti nella voce della sua opera \"Dizionario Geografico Fisico Storico della Toscana\" BADIA DI CARISIO, gi\u00e0 compresa nel popolo di Montefoscoli, riporta che fino dai primi anni del XII secolo aveva signoria in Montefoscoli un tale Ranieri, il quale nel 1022 diede a riformare il gi\u00e0 esistente mon. de' SS. Ippolito e Cassano a Carisio sotto Montefoscoli agli eremiti di Camaldoli. Alla fine dello stesso secolo troviamo che il comune di Montefoscoli invi\u00f2 nel 1198 i suoi sindaci al Castello di Santa Maria a Monte per fare leghe e compagnie a nome e per conto proprio senza licenza di alcun feudatario, o signore del castello. Altronde l'altro dominio di Montefoscoli fino da quella et\u00e0 dipendeva dagli Anziani di Pisa, mentre in quanto allo spirituale apparteneva ai vescovi di Volterra, dal cui contado il distretto di Montefoscoli era stato di corto smembrato.\nStoria.\nEmanuele Repetti ci informa che Montefoscoli fu un castello con una pieve (Santa Maria Assunta), e che fu capoluogo di comunit\u00e0 e di giurisdizione: nel XIX secolo era sotto la potesteria di Peccioli, nella comunit\u00e0 di Palaja, diocesi di Volterra, compartimento di Firenze.\nTra Pisa e Firenze.\nLo statuto pisano del 1384 mette in Montefoscoli la residenza di un giusdicente, appellato capitano di Val d'Era di sopra, il qual poi fu trasferito a Palaia.\nPoco dopo Montefoscoli fu tolto ai Pisani dalle truppe fiorentine, che lo presidiarono: che ben presto fu riconquistato dai pisani, essendo tornati in Val d'Era col loro capitano e potest\u00e0 C. Guido da Monte Feltro.\nAlla caduta per\u00f2 di Pisa questo ed altri castelli della stessa valle si sottomisero al Comune di Firenze, finch\u00e9 all'arrivo di Carlo VIII nel 1494 anche gli abitanti di Montefoscoli si ribellarono ai Fiorentini, sotto l'ubbidienza dei quali nell'anno dopo essi dovettero rassegnarsi.\nNel Balzello dalla Repubblica Fiorentina imposto nel 1444 agli abitanti del suo contado e a quelli del suo distretto, Montefoscoli fu tassato fra gli ultimi per 30 fiorini d'oro.\nMonumenti e luoghi d'interesse.\nLa pieve.\nLa pieve arcipretura di Santa Maria Assunta a Montefoscoli nel 1356 contava le seguenti succursali;\nSport.\nDal 1922 a Montefoscoli \u00e8 presente una squadra di Calcio, nata con il nome di G.S. MONTEFOSCOLI, ora chiamata A.S.D. MONTEFOSCOLI CALCIO 1922.\nLa squadra dopo aver militato per molti anni nei campionati di Seconda e Prima Categoria FIGC, scompare per qualche anno e rinasce nel 2003 con nuova denominazione, iscrivendosi al campionato UISP.\nNel 2017, grazie ad un gruppo di paesani riesce a fare di nuovo il salto di qualit\u00e0 e torna a calcare i campi di Terza Categoria FIGC."}
{"id": "1352703", "revid": "30297", "url": "https://it.wikipedia.org/wiki?curid=1352703", "title": "Campionato Italiano Superturismo", "text": ""}
{"id": "1352706", "revid": "125326661", "url": "https://it.wikipedia.org/wiki?curid=1352706", "title": "Zabrze", "text": "Zabrze pron. (in slesiano \"Zobrze\", in tedesco \"Hindenburg in Oberschlesien\") \u00e8 una citt\u00e0 di 188.717 abitanti della Polonia meridionale, nel voivodato della Slesia. \u00c8 inclusa nel GOP (\"G\u00f3rno\u015bl\u0105ski Okr\u0119g Przemys\u0142owy\"), vasta area industriale che fa capo alla citt\u00e0 di Katowice oltre che nella conurbazione dell'area urbana di Katowice.\nStoria.\nZabrze \u00e8 stata la sede di uno dei 45 sottocampi del campo di concentramento di Auschwitz. Importante polo manifatturiero, fino al 1945 si trovava in Germania e si chiamava \"Hindenburg in Oberschlesien\". Vi si trovano miniere di carbone, ferro e centri di lavorazione del vetro.\nSport.\nCalcio.\nLa squadra principale della citt\u00e0 \u00e8 il G\u00f3rnik Zabrze.\nAmministrazione.\nGemellaggi.\nZabrze \u00e8 gemellata con le seguenti citt\u00e0."}
{"id": "1352707", "revid": "486946", "url": "https://it.wikipedia.org/wiki?curid=1352707", "title": "Dwight David Eisenhower", "text": ""}
{"id": "1352708", "revid": "106356", "url": "https://it.wikipedia.org/wiki?curid=1352708", "title": "Alben William Barkley", "text": ""}
{"id": "1352711", "revid": "486946", "url": "https://it.wikipedia.org/wiki?curid=1352711", "title": "Thomas Edmund Dewey", "text": ""}
{"id": "1352713", "revid": "1564499", "url": "https://it.wikipedia.org/wiki?curid=1352713", "title": "Montecchio (Peccioli)", "text": "Montecchio \u00e8 una frazione del comune italiano di Peccioli, nella provincia di Pisa, in Toscana.\nGeografia fisica.\nMontecchio sorge su una collina di arenaria sulla sponda destra del Fiume Era. Lungo i fianchi del rilievo sono presenti molte sorgenti naturali note sin dall'epoca medievale, che tutt'oggi vengono utilizzate per irrigare le coltivazioni. La principale si trova a pochi passi dal centro, ed \u00e8 ancora completa della struttura medievale.\nTra la strada Via del Molino e l'abitato di Montecchio, ha origine il Torrente Ragosa che percorre una stretta valle tra Montecchio e Peccioli sino a gettarsi nel Roglio dopo circa 6 km, nei pressi della localit\u00e0 Poggio al Pino. \nIl piccolo borgo \u00e8 immerso tra i boschi delle \"Serre\", zona rurale posta tra Montecchio e Peccioli. Il masso di arenaria dove \u00e8 situato il paese \u00e8 attraversato da gallerie forse di epoca etrusca o pi\u00f9 probabilmente medioevale, che sono sicuramente state usate come rifugi nella Seconda Guerra Mondiale.\nStoria.\nSappiamo che queste zone sono abitate fin dall'epoca degli Etruschi, poich\u00e9, proprio nel territorio di Montecchio, troviamo i resti dell'antico Tempio di Ortaglia, andato distrutto a causa di un incendio. Questi resti si trovano all'interno di un pozzo profondo diversi metri, da cui vengono estratti continuamente nuovi reperti, poi esposti al Museo Archeologico di Peccioli, o a quello di Volterra.\nEmanuele Repetti la descrive come un casale della Giurisdizione di Peccioli, da cui dista circa 2 miglia toscane, provvisto di una chiesa parrocchiale dedicata a Santa Lucia, posta nel piviere di Fabbrica e nella Diocesi di Volterra.\nIn epoca medievale vi sorgeva un podere di propriet\u00e0 della distrutta badia di San Casciano a Carigi sul Roglio, beneficio concesso al monastero da papa Lucio III e confermato da papa Clemente III nel 1188. Sotto la Repubblica di Pisa il distretto di Montecchio fu assegnato alla giurisdizione del capitano di Val d'Era residente a Monte Foscoli, a seguito dello Statuto Pisano del 1284.\nNell'agosto del 1362 i Fiorentini capitanati dal Marchese Bonifazio Lupi di Soragna assalirono il piccolo castello di Montecchio, reo di aver offerto rifugio a 200 \"masnadieri\", che avevano portato numerosi attacchi alle truppe assedianti Peccioli.\nLa sorte politica di Montecchio fu comune a quella di Fabbrica abbassandosi al dominio fiorentino l'11 febbraio del 1406, poco prima della sconfitta pisana.\nIl borgo oggi.\nIl Paese vero \u00e8 costituito da una parte pi\u00f9 recente, chiamata \"Case Nuove\", che prende il nome dall'omonima via; e dal paese vero e proprio, che si trova pi\u00f9 avanti. Inoltre, in tempi recenti, \u00e8 stata edificata la zona lungo la strada che porta a Peccioli attraverso \"Le Serre\".\nIl borgo \u00e8 inoltre dotato, oltre alla chiesa principale, di altre due cappelle, quella della Madonna delle Serre, al confine con Peccioli, e quella della Domenica delle Palme, che prende questo nome poich\u00e9 qui viene celebrata esclusivamente questa festivit\u00e0. Questa piccola chiesa si trova nel punto pi\u00f9 alto del paese, in una zona chiamata \"Cantinaccia\", che raggiunge i 204 m.s.l.m.. Il cimitero paesano si trova invece all'inizio del paese, alla base della prominenza della collina.\nOggi il piccolo borgo \u00e8 dotato di un alimentari e di un piccolo bar, chiamato \"Circolo L'Acacia\", gestito dalla comunit\u00e0. Nel recente passato il paese \u00e8 stato dotato di una scuola elementare, oggi adibita a centro polivalente. Qui, ogni anno a met\u00e0 giugno si tiene la sagra paesana, chiamata \"Festinborgo\". \nIl simbolo del paese \u00e8 il Becco che viene rappresentato con i contorni rossi su una bandiera a sfondo giallo.\nEconomia.\nL'economia si \u00e8 sempre basata sull'agricoltura, soprattutto con la coltivazione di vite ed ulivo, infatti il paese \u00e8 dotato di un moderno frantoio.\nUltimamente si \u00e8 assistito allo sviluppo dell'industria turistica con l'apertura di agriturismi e B&amp;B, o pi\u00f9 semplicemente di case in affitto per l'estate.\nSport.\nFino alla seconda met\u00e0 del '900 il borgo ha avuto la propria squadra di calcio, poi disgregata, a causa della poca affluenza. Il campo sportivo si trova lungo la strada delle \"Serre\", anche se oggi \u00e8 abbandonato e preda degli animali selvatici come cinghiali e caprioli."}
{"id": "1352714", "revid": "106356", "url": "https://it.wikipedia.org/wiki?curid=1352714", "title": "Wendell Lewis Willkie", "text": ""}
{"id": "1352716", "revid": "124304930", "url": "https://it.wikipedia.org/wiki?curid=1352716", "title": "Vita Mathildis", "text": "La Vita Mathildis (in italiano \"Vita di Matilde\") o Acta Comitissae Mathildis (in it. \"Atti della contessa Matilde\") \u00e8 un'opera biografica in latino composta tra il 1111 e il 1116 dal monaco benedettino Donizone, abate del monastero di Sant'Apollonio di Canossa, sulla vita e sulle gesta della \"Grancontessa\" Matilde di Canossa.\nL'opera \u00e8 divisa in due volumi:\nIl poema \u00e8 in esametri con assonanza interna; il capitolo I, 8 in distici. Gli studi pi\u00f9 recenti hanno valorizzato questo poeta, prima giudicato scarso prosatore e verseggiatore. Lo stile di Donizone \u00e8 ricercato e culturalmente consapevole, ricco di riferimenti classici e cristiani. Se nel complesso la \"Vita Mathildis\" offre interesse come fonte storica, d'altra parte va considerato che si tratta di un panegirico, nascondente tutto quello che poteva dispiacere a Matilde. Su di essa sono stati successivamente scritti vari compendi in prosa.\nIl codice originale \u00e8 il \"Vat. 4922\", conservato oggi all'interno della Biblioteca Vaticana e riprodotto in facsimile nel 1984."}
{"id": "1352720", "revid": "21880", "url": "https://it.wikipedia.org/wiki?curid=1352720", "title": "Allevamento dello struzzo", "text": ""}
{"id": "1352721", "revid": "2108761", "url": "https://it.wikipedia.org/wiki?curid=1352721", "title": "Fabbrica (Peccioli)", "text": "Fabbrica \u00e8 una frazione del comune italiano di Peccioli, nella provincia di Pisa, in Toscana.\nGeografia fisica.\nFabbrica \u00e8 situata in posizione elevata sulla destra del fiume Era, di fronte alla confluenza di questo fiume con il torrente Sterza e all\u2019incrocio tra la strada di crinale proveniente dalla via Maremmana di San Vivaldo (diretta a La Sterza e a Lajatico attraverso Iano, Cedri e Montelopio) e la Maremmana proveniente da Pontedera passando da Peccioli e da Montecchio.\nStoria.\nFabbrica \u00e8 stato un castello di propriet\u00e0 della diocesi di Volterra, nel 1163 fu conquistata dall\u2019esercito pisano guidato da Ranieri Gaetani, che aveva gi\u00e0 domato la ribellione di Peccioli capeggiata da Giovanni Borgherucci. Da questa data le sorti di Fabbrica risultano strettamente legate a quelle della famiglia Gaetani che intorno al XIII secolo avrebbero costruito una rocca con quattro torri angolari, un grande mastio centrale, dotato di campane e una cinta muraria. Nel 1284 Fabbrica viene menzionata negli statuti di Pisa (lib. I, rubr. 83) e assegnata al capitano della Val d\u2019Era superiore residente a Peccioli, insieme a Montefoscoli, Latreto, Montecuccheri, Montecchio e Cedri.\nNel 1362, quando i fiorentini conquistarono Peccioli, i Gaetani si impadronirono per un breve periodo anche dei castelli di Fabbrica e Ghizzano. Tuttavia gi\u00e0 nel 1364, dopo la battaglia di Cascina, Pisa riusc\u00ec a tornare in possesso di questi castelli. Nel momento culminante delle ostilit\u00e0 tra Pisa e Firenze, nel 1406, Pietro Gaetani, che l\u2019anno precedente era sceso a patti con i fiorentini e per questo aveva ottenuto da loro la cittadinanza, spinse Fabbrica a consegnarsi spontaneamente ad essi, ottenendo in cambio privilegi e agevolazioni per s\u00e9, ma anche per gli abitanti del posto. Nel 1450, su richiesta di Firenze, vennero abbattute le quattro torri della rocca, dando il via al progressivo totale smantellamento delle fortificazioni, che culmin\u00f2 alla fine dell\u2019Ottocento con la distruzione degli ultimi resti del mastio, il cui materiale da costruzione, come era gi\u00e0 successo in precedenza, fu riutilizzato per costruire nuovi edifici. Nel 1576 una parte della tenuta di Fabbrica pass\u00f2 ai Ricciardi, che nel 1685 fecero costruire un palazzo nella zona della rocca. Nel 1877 la contessa Emilia Rosselmini Ricciardi spos\u00f2 il conte Luigi Rosselli del Turco, portando in dote le propriet\u00e0 di Fabbrica. I Rosselli del Turco, proprietari di un palazzo in via dei Serragli a Firenze, dapprima utilizzarono la residenza di Fabbrica occasionalmente, in estate e nel periodo della caccia, e pi\u00f9 stabilmente a partire dai primi decenni del Novecento.\nMonumenti e luoghi d'interesse.\nChiesa di Santa Maria Assunta.\nLa chiesa plebana di Fabbrica \u00e8 vasta di antica struttura, di pietre quadrate a tre navate. Essa \u00e8 stata rimodernata nel 1833, forse non senza scapito della sua primiera architettura.\nLa pieve di santa Maria a Fabbrica al sinodo Volterrano dell'anno 1356 era matrice di quattro parrocchie, attualmente riunite in due; cio\u00e8:\nNei secoli posteriori sembra che al piviere di Fabbrica fossero incorporati i popoli del comune di Ghizzano; essendoch\u00e9 il pontefice Giulio II, con bolla degli 11 giugno 1512, ammens\u00f2 al capitolo di san Lorenzo di Firenze le chiese di santa Maria a Ghizzano e di san Mustiola unite, e spettanti alla diocesi di Volterra nel piviere di Fabbrica. \"(MORENI. Memor. della Basilica Laurenziana)\""}
{"id": "1352723", "revid": "287204", "url": "https://it.wikipedia.org/wiki?curid=1352723", "title": "Cautio fructuaria", "text": "Nel diritto romano la Cautio fructuaria, riferita a contesti di usufrutto, era una \"stipulatio\" pretoria che si imponeva all'usufruttuario a garanzia dell'adempimento dei suoi obblighi, che non comprendevano soltanto la restituzione della cosa, bens\u00ec anche il fatto che l'usufruttuario ne avrebbe usufruito \"boni viri arbitratu\". \nQualora l'usufruttuario si fosse immesso nell\"uti frui\" senza prima avere prima prestato la \"cautio\", il \"dominus\" avrebbe agito con una rei vindicatio, alla quale l'usufruttuario avrebbe risposto con una \"exceptio de re usus fructus nomine tradita\" per la cui iniquit\u00e0 sarebbe stata opposta dal proprietario una \"replicatio\". \nIn caso di alienazione della nuda propriet\u00e0 l'acquirente avrebbe dovuto farsi prestare una nuova cautio. "}
{"id": "1352724", "revid": "105826", "url": "https://it.wikipedia.org/wiki?curid=1352724", "title": "Acta Comitissae Mathildis", "text": ""}
{"id": "1352729", "revid": "599013", "url": "https://it.wikipedia.org/wiki?curid=1352729", "title": "Kyle Korver", "text": "Caratteristiche tecniche.\nSpecialista del tiro da tre punti, \u00e8 stato uno dei migliori tiratori di sempre della NBA. Molto abile nel \"catch-and-shoot\" in uscita dai blocchi dei compagni di squadra, \u00e8 anche un valido tiratore di liberi. Korver \u00e8 il quinto giocatore nella storia della NBA per numero di canestri da tre punti. \nCarriera.\nHigh school e college.\nHa frequentato l\"'high school\" a Pella, dove ha anche iniziato a giocare a pallacanestro: la sua maglietta, la numero 25, \u00e8 stata ritirata. \u00c8 cresciuto nell'Universit\u00e0 di Creighton, dove \u00e8 arrivato ad essere il quinto miglior marcatore della storia dell'universit\u00e0.\nNBA (2003-).\nPhiladelphia 76ers (2003-2007).\nAl draft NBA 2003 \u00e8 stato scelto al 2\u00ba turno alla 22 chiamata dai Philadelphia 76ers, trovando come compagno di squadra Allen Iverson. Nel 2005 \u00e8 stato scelto nel gruppo dei \"sophomore\" nel \"Rookie Challenge\". Ha vinto la classifica dei tiri liberi dell'NBA nel 2006-07 con una percentuale del 91,4%.\nIl suo ruolo nei 76ers \u00e8 quello di tiratore di triple. Disput\u00f2 l\"'NBA Three-point Shootout\" nel 2004 e nel 2005, arrivando terzo e poi secondo. Nella stagione 2004-05 Korver arriv\u00f2 a condividere il primo posto come miglior marcatore di triple con Quentin Richardson: ne segnarono 226 ciascuno. Il suo punto debole pu\u00f2 essere considerato la difesa. In ogni caso, da quando \u00e8 arrivato in NBA ha mostrato segni di miglioramento ogni anno. La migliore prestazione di Korver \u00e8 31 punti contro i Milwaukee Bucks, il 24 febbraio 2006.\nNon ha preso parte alla gara del tiro da tre punti all'All-Star Weekend del 2006 perch\u00e9 l'allenatore Maurice Cheeks in campionato lo ha messo da parte a met\u00e0 della stagione, preferendogli John Salmons e Kevin Ollie. Ha rinunciato a parteciparvi dicendo che aveva bisogno di tempo per se stesso e per pensare alla situazione che stava vivendo.\nUtah Jazz e Chicago Bulls (2007-2012).\nNel dicembre 2007 \u00e8 stato ceduto agli Utah Jazz in cambio di Gordan Giri\u010dek. Ai Jazz Korver torn\u00f2 utile come sesto uomo e tiratore di piazzati (da due) dato che le sue percentuali da tre punti erano diminuite leggermente, pur rimanendo un affidabile cecchino, come testimoniato dalla netta inversione di tendenza della stagione 2009-10, che Korver chiuse da miglior tiratore da tre punti dell'intera lega con il 53,6%, corrispondente anche al record nella storia NBA per percentuale dalla lunga distanza in una singola stagione di un giocatore (battuto Steve Kerr).\nIl 10 luglio 2010 firm\u00f2 un contratto triennale con i Chicago Bulls del valore totale di 15 milioni di dollari. Ai tori Korver milit\u00f2 per 2 stagioni, tenendo un ruolo importante in uscita dalla panchina.\nAtlanta Hawks (2012-2017).\nIl 14 luglio 2012 viene scambiato in una trade a tre tra Chicago Bulls, Atlanta Hawks e Minnesota Timberwolves, finendo nella seconda.\nIl 6 dicembre 2013 supera il record NBA di partite consecutive con almeno una tripla messa a segno (90), record precedentemente appartenuto a Dana Barros (89).\nIl 29 dicembre 2013 aggiorna il suo record a 100 partite di fila con almeno una tripla segnata. Alla data del 2 marzo 2014 le partite di fila diventarono 127, e tre giorni dopo, il 5 marzo 2014, la striscia si interruppe con uno 0-5 dall'arco. A oggi la sua striscia di partite di fila con almeno un tiro da 3 segnato \u00e8 seconda soltanto a quella di Stephen Curry (158 partite di fila).\nNella serata del 10 febbraio 2015 viene comunicata la notizia che Kyle Korver sostituir\u00e0 l'infortunato Dwyane Wade nella partita delle stelle all'All-Star Game 2015. Con l'All Star Game si chiude la prima met\u00e0 della stagione, in cui Korver ha mantenuto un surreale 54% da 3 punti.\nCleveland Cavaliers (2017-2018).\nIl 5 gennaio 2017 passa via trade dagli Atlanta Hawks ai Cleveland Cavaliers; i falchi in cambio ottengono Mike Dunleavy, Mo Williams (ceduto pochi giorni dopo ai Denver Nuggets), una futura prima scelta e una somma di denaro. La trade diventa ufficiale soltanto il 9 gennaio 2017 in quanto Dunleavy non era subito convinto di giocare per i falchi. Finisce la stagione con la migliore percentuale da tre dell'intera NBA (48,5%). C'\u00e8 da dire che in questa stagione dopo aver tirato col 43% dall'arco, la sua percentuale con l'arrivo ai Cavs lo porto a tirare col 50.2% a met\u00e0 stagione, dove realizz\u00f2 la sua tremillesima tripla.\nNon \u00e8 riuscito a vincere con i Cavs l'anello avendo perso 2 finali su 2 contro i Golden State Warriors.\nRitorno agli Utah Jazz (2018-2019).\nIl 29 novembre 2018 viene ceduto agli Utah Jazz in cambio di Alec Burks e due future seconde scelte; Korver torna cos\u00ec nella franchigia dello Utah dopo 8 anni.\nMilwaukee Bucks (2019-2020).\nIl 19 giugno 2019, viene scambiato (insieme a Jae Crowder, Grayson Allen, la 23^ scelta al Draft 2019 e una futura prima scelta) ai Memphis Grizzlies in cambio del playmaker Mike Conley. Il 3 luglio 2019, i Phoenix Suns scambiano Josh Jackson con Kyle Korver, che viene poi tagliato dalla franchigia dell'Arizona.\nIl 20 luglio, dopo essere stato contattato dai Los Angeles Lakers del suo ex compagno LeBron James e dai Philadelphia 76ers, firma con i Milwaukee Bucks."}
{"id": "1352732", "revid": "1839752", "url": "https://it.wikipedia.org/wiki?curid=1352732", "title": "Federazione di rugby a 15 del Galles", "text": "La Welsh Rugby Union (in gael. \"Undeb Rygbi Cymru\") \u00e8 l'organismo di governo del Rugby XV in Galles ed \u00e8 affiliato all'International Rugby Board.\nWilliam, duca di Cambridge \u00e8 diventato, nel febbraio 2007, il Vice Royal Patron del Welsh Rugby Union.\nStoria.\nLe radici del Welsh Rugby Union vanno ricercate nella creazione del South Wales Football Club nel settembre 1875.\nAnche in Galles, il rugby era arrivato dall'Inghilterra attorno al 1860 nelle Public School, diffondendosi non solo nelle classi agiate, ma anche presso i minatori, tanto che il rugby gallese sempre manterr\u00e0 una matrice pi\u00f9 popolare rispetto all'Inghilterra. Il Galles sar\u00e0 anche il paese in cui maggiormente prevarr\u00e0 il rugby rispetto al calcio, o meglio prevarranno le regole della Rugby School, rispetto a quelle della Football Association. Il primo club \"open\" ossia aperto a tutti, viene fondato a Neath nel 1871. Nel 1876 viene disputato un primo campionato ufficioso tra Neath RFC, Newport RFC (vincitore) e altre 4 squadre.\nIl South Wales Football Club fu sostituito nel 1878 dal South Wales Football Union nel tentativo di dare maggiori regole allo sport e di creare una squadra che rappresentasse il Galles negli incontri internazionali. La SWFU norganizz\u00f2 un match internazionale contro l'Inghilterra nel 1880. Questo si disput\u00f2 il 19 febbraio 1881 e fu vinta dall'Inghilterra per 7 goal, un drop e 6 mete a zero. In questa pesante sconfitta vanno ricercati i semi che avrebbero portato alle riforme e alla creazione del WRU.\nC'\u00e8 confusione riguardo alla data ufficiale di creazione del Welsh Rugby Union. Si suppone che nel marzo 1880 nove squadre si incontrarono al Tenby Hotel di Swansea con l'intento di creare una nuova federazione. Si pensa che questi club fossero: Cardiff RFC, Chepstow RFC, Haverfordwest RFC, Llandaff RFC, Llanelli RFC, Neath RFC, Newport RFC, Pontypridd RFC e Swansea RFC. Questo incontro fu organizzato in modo tale che non ci fossero prove scritte dell'incontro stesso, ma solo testimonianze orali.\nIl 12 marzo 1881 undici squadre si incontrarono al Castle Hotel di Neath per formare quella che sarebbe diventata, in un secondo tempo, la Welsh Rugby Union. Gli undici club fondatori della WFU (Welsh Football Union), come fu chiamata allora la federazione, erano: Swansea RFC, Pontypool RFC, Newport RFC, Merthyr RFC, Llanelli RFC, Bangor RFC, Brecon RFC, Cardiff RFC, Lampeter College RFC, Llandovery RFC e Llandeilo RFC. Stranamente non fu registrata la presenza del club pi\u00f9 antico del Galles, il Neath RFC, anche se l'incontro si svolse proprio nella citt\u00e0 di Neath. Non si sa se fu per una svista della giunta che non fu registrata la presenza del Neath oppure se questo era effettivamente assente.\nLa federazione cambi\u00f2 il proprio nome in Welsh Rugby Union nel 1934.\nResponsabilit\u00e0.\nLa WRU \u00e8 responsabile del rugby gallese, e quindi inclusi 293 club, la nazionale e le coppe e i campionati nazionali. Inoltre possiede il Millennium Stadium di Cardiff.\nA parte la nazionale, le maggiori rappresentanti del rugby gallese sono le quattro squadre regionali. Queste sono state create nel 2003, quando la WRU decise di ridurre i maggiori nove team professionistici in cinque regioni, seguendo la formula vincente delle provincie irlandesi e delle franchigie sudafricane, australiane e neozelandesi del Super 12. In un primo tempo la WRU sperava di creare quattro regioni, ma Cardiff e Llanelli decisero di non unirsi tra loro. Comunque dopo solo un anno la squadra regionale dei Celtic Warriors si sciolse e lasci\u00f2 il Galles con solo quattro regioni. Il territorio che era di competenza dei Celtic Warriors fu cos\u00ec suddiviso tra Cardiff Blues e Ospreys.\nLe squadre regionali sono Cardiff Blues, Llanelli Scarlets, Ospreys e Newport Gwent Dragons. Partecipano a Celtic League, European Rugby Cup e European Rugby Shield. Ogni regione pu\u00f2 convocare giocatori dai team appartenenti all'area di competenza, team che giocano nella Welsh Premier Division.\nLa WRU ha anche la parte pi\u00f9 importante nella formazione di allenatori, arbitri e giocatori di tutte le et\u00e0, sia uomini che donne.\nOrganizza inoltre una serie di competizioni tra cui la Welsh Premier Division, ossia il campionato nazionale, nato nel 1990 (in precedenza si assegnava il titolo sulla base di tabelle di merito) e che oggi ha perso importanza dopo la riforma che ha portato ai \"regional teams\". Viene inoltre disputata dal 1972 la WRU Challenge Cup, coppa nazionale ad eliminazione diretta."}
{"id": "1352734", "revid": "106356", "url": "https://it.wikipedia.org/wiki?curid=1352734", "title": "Spiro Theodore Agnew", "text": ""}
{"id": "1352737", "revid": "1543377", "url": "https://it.wikipedia.org/wiki?curid=1352737", "title": "Oxford (tessuto)", "text": "L'Oxford \u00e8 un tipo di tessuto per camicie. Prende il nome dalla cittadina inglese di Oxford, dove inizi\u00f2 la produzione per confezionare le camicie tipo oxford.\nTecnicamente \u00e8 realizzato con un'armatura natt\u00e8, con il raddoppio dei fili di trama e ordito del medesimo titolo o con fili di titolo sottile raddoppiati in ordito e un unico filo di trama pi\u00f9 grosso e morbido. La sua particolarit\u00e0 \u00e8 di avere i fili d'ordito colorati e i fili di trama bianchi, cosa che accentua l'effetto d'intreccio \"a cestino\" formando una minuscola quadrettatura.\nTessuto di mano fresca \u00e8 realizzato con filato di puro cotone di titolo molto sottile."}
{"id": "1352743", "revid": "287204", "url": "https://it.wikipedia.org/wiki?curid=1352743", "title": "Roberto Colautti", "text": "Carriera.\nClub.\nCresciuto nelle giovanili del Boca Juniors, dopo alcune stagioni nel suo paese e una breve esperienza in Svizzera si trasferisce in Israele, al Maccabi Haifa, e alla prima stagione si laurea capocannoniere del campionato con 19 reti. La stagione 2006-2007 vede il Maccabi Haifa giocare in Coppa UEFA. Nell'estate 2007 viene acquistato dal Borussia M\u00f6nchengladbach, societ\u00e0 tedesca, retrocessa in Zweite Bundesliga. In Germania realizza 9 reti in 57 partite in tre anni, per poi tornare in Israele, al Maccabi Tel Aviv, dove segna 20 goal in 71 partite di campionato nell'arco di tre stagioni. Il 29 marzo 2010, ha firmato un contratto con il Maccabi Tel Aviv e torna in Israele nel luglio dello stesso anno. Il 1\u00ba agosto 2010 Colautti ha segnato il suo primo gol contro il Maccabi Netanya in Toto Cup. La sua prima stagione in giallo \u00e8 stata dura e Colautti fatica a segnare. Ha perso il posto da titolare ed \u00e8 rimasto un sostituto per il resto della stagione. Nonostante tutto, Colautti \u00e8 riuscito a segnare nove gol in campionato e un complessivo di 13 gol in 40 presenze nel corso della stagione. Colautti firma il contratto con l'Anorthosis il 28 giugno 2013 ed indossa la maglia numero 11. Segna una doppietta nell'andata del secondo turno preliminare di Europa League contro gli svedesi del Gefle il 18 luglio 2013, partita vinta 3-0, ma non evita l'eliminazione dalla competizione, vista la sconfitta per 4-0 al ritorno la settimana successiva. Segna due goal in un minuto, al 90' nel debutto in campionato cipriota contro l'Omonia Nicosia, facendo vincere la sua squadra 3-1, dopo il momentaneo pareggio di Gikiewicz all'86', il 31 agosto 2013.\nNazionale.\nNel 2006 si un\u00ec in matrimonio con una cittadina israeliana ottenendo, per naturalizzazione, il diritto di giocare per la nazionale israeliana, in cui debutt\u00f2 il 2 settembre di quello stesso anno. Suo fu l'unico goal dell'incontro, con cui batt\u00e9 l'.\nPer ascendenze friulane Colautti possiede anche la cittadinanza italiana."}
{"id": "1352754", "revid": "1318658", "url": "https://it.wikipedia.org/wiki?curid=1352754", "title": "Fabbrica (disambigua)", "text": ""}
{"id": "1352756", "revid": "767487", "url": "https://it.wikipedia.org/wiki?curid=1352756", "title": "Cautio damni infecti", "text": "La Cautio damni infecti era una \"stipulatio\" imposta dal pretore cui si ricorreva nella fattispecie in cui ci fosse il ragionevole timore che un edificio su un fondo altrui potesse recare danno al proprio fondo. L'attore, ricorrendo a tale \"cautio\", avrebbe potuto avere la certezza, che, qualora il danno temuto si fosse verificato, avrebbe ricevuto il risarcimento del danno.\nSenza un apposito rimedio per il danno temuto il \"dominus\" del fondo danneggiato non avrebbe potuto di norma pretendere n\u00e9 il risarcimento n\u00e9 una pena pecuniaria sostanzialmente corrispondente al risarcimento.\nIl rifiuto di prestare la \"cautio\" era sanzionato dal pretore con \"missio in possessionem\" limitatamente all'immobile dal quale si temeva il danno."}
{"id": "1352770", "revid": "31360", "url": "https://it.wikipedia.org/wiki?curid=1352770", "title": "Marasma infantile", "text": ""}
{"id": "1352772", "revid": "287204", "url": "https://it.wikipedia.org/wiki?curid=1352772", "title": "Reality show (album)", "text": ""}
{"id": "1352773", "revid": "287204", "url": "https://it.wikipedia.org/wiki?curid=1352773", "title": "Cautio operis novi nuntiatio", "text": "L'operis novi nuntiatio nel diritto romano era un'intimazione a non continuare l'opera che sul fondo del vicino fosse in corso e che si ritenesse lesiva di un proprio diritto (ad esempio, di servit\u00f9). Qualora l'opera fosse stata portata avanti, il pretore avrebbe dato a chi ne aveva diritto l\"interdictum demolitorium\", ovvero l'obbligo di demolire quanto costruito dopo la \"nuntiatio\". Gli effetti di questa \"operis novi nuntiatio\" sarebbero cessati in caso di morte dell'intimante o per alienazione del suo fondo o diritto. Cessavano gli effetti dell\"operis novi nuntiatio\" nel caso in cui l'intimato promettesse con una stipulatio (la \"cautio operis novi nuntiatio\") che avrebbe smantellato l'opera nel caso in cui fosse stata davvero ritenuta illegittima."}
{"id": "1352776", "revid": "110157", "url": "https://it.wikipedia.org/wiki?curid=1352776", "title": "When in Rome Do as the Vandals", "text": "When in Rome Do as the Vandals \u00e8 il primo album full-length realizzato dalla band californiana, oltre all'unico in cui compare come cantante il fondatore \"Steven Ronald Jensen\". Il titolo fa espresso riferimento alla popolazione barbarica dei vandali che contribu\u00ec al disfacimento dell'Impero Romano.\nNell'album risulta Brent Turner come esecutore di tutte le linee di basso presenti delle tracce, sebbene all'epoca della pubblicazione egli aveva gi\u00e0 abbandonato la band ed era stato sostituito da Chalmer Lumary.\nIl disco \u00e8 stato per la prima volta riedito su CD dalla Time Bomb Recordings, l'etichetta di propriet\u00e0 del cantante dei Social Distortion Mike Ness, in occasione della ripubblicazione da parte della casa discografica di quest'album nonch\u00e9 del primo EP \"Peace Thru Vandalism\", sotto il nome di \"Peace Thru Vandalism/When in Rome Do as the Vandals\"."}
{"id": "1352782", "revid": "287204", "url": "https://it.wikipedia.org/wiki?curid=1352782", "title": "Actio aquae pluviae arcendae", "text": "Lactio aquae pluviae arcendae era un\"actio in personam\" che si dava al proprietario del fondo rustico contro il vicino che avesse alterato lo scorrere naturale dell'acqua piovana cos\u00ec da farla scorrere pi\u00f9 copiosamente e fraudolentemente nel fondo dell'attore. Nel processo per legis actiones era fatta valere tramite la \"Legis actio per iudicis arbitrive postulationem\"(usata per i crediti nascenti da \"stipulatio\", per la divisione dell'eredit\u00e0 e per la divisione dei beni comuni). Nel processo formulare si adott\u00f2 invece la formula con clausola arbitraria che permetteva al convenuto, onde non subire la condanna, di ripristinare le cose. Se l'opera fosse stata costruita da terzo, il convenuto doveva \"praestare patientiam\" e concedere all'attore di intervenire sul suo fondo per ripristinare lo stato dei luoghi cos\u00ec com'erano precedentemente all'opus."}
{"id": "1352791", "revid": "640277", "url": "https://it.wikipedia.org/wiki?curid=1352791", "title": "Zinho", "text": "Carriera.\nClub.\nCresciuto nel Flamengo, Zinho debutt\u00f2 nel 1986, quando ebbe l'opportunit\u00e0 di giocare in un centrocampo composto da Zico, Andrade e Leandro. Alla fine degli anni ottanta Zinho era uno dei pochi rimasti del gruppo che aveva vinto la Copa Uni\u00e3o 1987; insieme a J\u00fanior guid\u00f2 il club alla conquista della Copa do Brasil 1990, del Campeonato Carioca 1991 e del Campeonato Brasileiro S\u00e9rie A 1992.\nLasciato il Flamengo nel 1993, dopo sei anni nel club, Zinho gioc\u00f2 nel Palmeiras, e con il nuovo club partecipa alle vittoriose annate del 1993 e del 1994, in una squadra che aveva come punti di forza Roberto Carlos, Edmundo e Ed\u00edlson.\nDopo il , Zinho and\u00f2 a giocare in Giappone ma tre anni pi\u00f9 tardi torn\u00f2 in Brasile, nuovamente al Palmeiras. Con il club di San Paolo del Brasile vinse la Coppa Libertadores 1999. Trasferitosi al Gr\u00eamio prima e al Cruzeiro, vincendo la Copa do Brasil 2001, e il campionato brasiliano di calcio, uguagliando il record di campionati vinti detenuto da Andrade.\nNel 2004, a 36 anni, torn\u00f2 al Flamengo, pensando di chiudervi la carriera. Vinto il Campeonato Carioca 2004, non rinnov\u00f2 il contratto separandosi dai tifosi in occasione di un 4-1 subito dal Fluminense, nel quale segn\u00f2 una rete.\nDopo aver lasciato il club di Rio de Janeiro si trasfer\u00ec al Nova Igua\u00e7u, club della sua citt\u00e0 natale. Alla fine del 2005 stava per chiudere la carriera, quando accett\u00f2 l'offerta del Miami FC di andare a giocare negli Stati Uniti d'America. Dopo una stagione si ritir\u00f2 dal calcio giocato e inizi\u00f2 la carriera di allenatore.\nNazionale.\nDurante Zinho fu titolare nel di Carlos Alberto Parreira. Nel corso della sua carriera gioc\u00f2 57 partite in nazionale, segnando 7 reti.\nAllenatore.\nDalla fine del 2006 al 2010 \u00e8 stato allenatore del Miami FC, per poi passare nel 2011 al Nova Igua\u00e7u. Tra il 2015 e il 2017 \u00e8 stato vice allenatore del Vasco da Gama."}
{"id": "1352792", "revid": "181699", "url": "https://it.wikipedia.org/wiki?curid=1352792", "title": "Actio tributoria", "text": "L'actio tributoria era un'actio concessa dal pretore ai creditori del soggetto a potest\u00e0 che avesse contratto obbligazioni e compiuto negozi in ordine alle merci peculiari concessegli dal pater familias o dominus affinch\u00e9 ne commerciasse. I terzi creditori, avendo fondate ragioni per temere bancarotta del sottoposto, si rivolgevano al pretore che invitava il \"dominus\" a procedere alla ripartizione dell'importo delle merci peculiari tra i creditori attribuendo agli stessi una quota proporzionale al credito di ciascuno e partecipando anch'egli alla ripartizione sullo stesso piano. A differenza di quando si agiva con l'actio de peculio et de in rem verso, nella quale l'importo del peculio da dividere tra i creditori era calcolato al netto dei debiti contratti dal sottoposto con l'avente potest\u00e0, si realizzava una \"par condicio creditorum\" con il \"dominus\"."}
{"id": "1352793", "revid": "2730", "url": "https://it.wikipedia.org/wiki?curid=1352793", "title": "Ren\u00e9 Adolphe Schwaller de Lubicz", "text": "Biografia.\nInfanzia, adolescenza e studi.\nRen\u00e9 Adolphe Schwaller era figlio di un farmacista di origine svizzera tedesca, Joseph Adolphe Schwaller, residente di Strasburgo in Alsazia (che dal 1870 era divenuta tedesca), e di Marie Bernard, di nazionalit\u00e0 francese. Nel 1904, finiti gli studi al Liceo di Strasburgo, per evitare il servizio militare tedesco fugge in Francia e va ad abitare dalla sorella di sua madre ad Asni\u00e8res, un sobborgo di Parigi. Qui ottiene dei documenti francesi che danno Asni\u00e8res come suo luogo di nascita (altre fonti danno Strasburgo, dove \u00e8 quasi sicuramente effettivamente nato) e si laurea in ingegneria chimica all'\u00c9cole normale sup\u00e9rieure di Parigi.\nParigi, la guerra, l'esoterismo e l'alchimia.\nTra il 1908 e il 1911 frequenta lo studio-accademia di Matisse ove conosce quella che nel 1910 diventer\u00e0 la sua prima moglie, Marie Marthe Essig, che gli dar\u00e0 un figlio, Guy. Si installano in provincia, a Saint-R\u00e9my-Les Chevreuses, nella Villa Hi\u00e9ra.\nTra il 1913 e il 1916 aderisce alla Societ\u00e0 Teosofica, per la quale terr\u00e0 diverse conferenze e collaborer\u00e0 con sedici articoli al giornale \"Le Th\u00e9osophe\", diretto da Gaston Revel (1880-1939), che diventer\u00e0 poi organo del \"Centre Apostolique\" col titolo di \"L'Affranchi\".\nAl momento dell'entrata in guerra della Francia nel 1914 \u00e8 dapprima arruolato come portaferiti e in seguito, su raccomandazione paterna e di alcuni eminenti teosofi, nel servizio chimico dell'esercito a Sarcelles.\nA partire dal 1917 Schwaller subisce l'influenza di Assan Farid Dina (1871-1928), un indo-pachistano nipote del maharaja di Lahore, ingegnere, astronomo, assiriologo, autore di opere filosofico-esoteriche firmate con l'acronimo AMA (\"Aor Mahomet Alia\", il suo nome iniziatico). Con questo nome Schwaller firmer\u00e0 uno scritto destinato ai soli \"Veilleurs\", intitolato \"Necessit\u00e9\".\nIl 10 gennaio del 1919 l'amico poeta lituano Oscar Vladislas de Lubicz Milosz lo \"adotta\" con un'\"investitura cavalleresca\", trasmettendogli l'anello a sigillo con lo stemma del clan Lubicz, e il diritto di portarlo con la variante \"Bozawola\" (Volont\u00e0 di Dio). In seguito a questa \"adozione\" Schwaller pubblicher\u00e0 i suoi scritti col nome di Schwaller \"de Lubicz\". Il 4 ottobre 1927 Schwaller, che ha ormai preso il nome mistico di \"Aor\", sposer\u00e0 in seconde nozze una sua discepola, Jeanne Lamy (nata Marie Charlotte Jeanne Germain, vedova dell'amico Georges Lamy, morto accidentalmente nel 1926), in seguito autrice anche lei, col nome mistico di \"Isha\", di diversi libri. Ancora oggi \u00e8 conosciuta con il nome di Isha Schwaller de Lubicz.\nNel febbraio del 1919, al numero 5 bis della rue Schoelcher, nel XIV \"arrondissement\" di Parigi, in un appartamento di Georges Lamy, cominciarono ufficialmente le attivit\u00e0 del gruppo iniziatico \"Les Veilleurs\" (I Veglianti), un gruppo diviso in due ordini, uno esterno e uno interno, da lui fondato assieme a Milosz ed altri amici. Fra le sue molteplici attivit\u00e0, il gruppo esterno dei \"Veilleurs\" (di cui faranno parte, tra gli altri, il poeta Henri de R\u00e9gnier, lo scrittore Pierre Loti, il pittore Fernand L\u00e9ger, il compositore Vincent d'Indy, l'astronomo Camille Flammarion e l'ellenista Mario Meunier) salva dalla demolizione la casa di Balzac al Bois de Boulogne (inaugurata l'11 ottobre 1920 come sede del gruppo), possiede inoltre una scuola, un asilo nido, un centro agricolo, un insieme di studi artistici e di laboratori artigianali di ceramica, vetrate artistiche, arazzi e un centro di solidariet\u00e0 sociale. Il circolo interno \u00e8 d'impostazione esoterica, e prende il nome di \"Fr\u00e8res de l'Ordre Mystique de la R\u00e9surrection\" o \"Fr\u00e8res d'Elie\". \u00c8 composto di 12 membri, che prendono un nome mistico e portano una veste rituale di diverso colore, a seconda del loro segno zodiacale. Oltre a Milosz, che ne \u00e8 il Gran Maestro (col nome iniziatico di \"Pierre d'Elie\"), ne fanno parte tra gli altri Schwaller (\"Sophia Sephiroth d'Elie\"), Gaston Revel (\"Paul d'Elie\") e Carlos Larronde (\"Jacques d'Elie\"). La profonda amicizia tra Milosz e Schwaller si incriner\u00e0 col tempo per poi spezzarsi nel 1924, con la conversione di Milosz ad una stretta ortodossia cattolica.\nA partire dal 1924 a St. Moritz, in Svizzera, Schwaller d\u00e0 vita alla \"Stazione Scientifica Suhalia\", una piccola comunit\u00e0 consacrata alla ricerca scientifica e spirituale e al lavoro artigianale, ispirata in parte al Goetheanum del fondatore dell'antroposofia (Rudolf Steiner), dove svolger\u00e0 tra l'altro delle ricerche alchemiche. \u00c8 in questo laboratorio che Schwaller riusc\u00ec ad ottenere i colori blu e rosso delle vetrate della cattedrale di Chartres senza ricorrere a procedimenti chimici. Mise pure a punto un motore funzionante con carburanti diversi, un nuovo modello di elica e il modello di un battello interamente basato sul numero d'oro, che avrebbe potuto resistere alle pi\u00f9 forti tempeste. Ai lavori di Suhalia parteciparono, tra gli altri, anche gli artisti Hans Arp e Mir\u00f2.\nA Suhalia, tra il 1926-27 Schwaller inventa un Gioco di Tarocchi egiziani composto da 25 carte (originariamente in bianco e nero), in parte copiate e in parte ispirate a pitture di divinit\u00e0 egizie. Si suppone che contribuirono alla realizzazione di questo \"gioco della vita\" il pittore e musicista italiano Elmiro Celli e Lucie Lamy, figlia di Isha; ma non \u00e8 da escludere la partecipazione attiva della stessa Isha, nella progettazione, essendo un\u2019appassionata egittologa, nonch\u00e9 studiosa di religioni comparate (ebraismo, cristianesimo, islamismo, induismo, buddhismo e taoismo). \nNel 1931 lascia la Svizzera e si trasferisce con sua moglie Isha a Plan-de-Grasse, nel sud della Francia, in una propriet\u00e0 da lui chiamata Lou Mas de Coucagno, dove continuer\u00e0 le sue operazioni alchemiche con Julien Champagne (1877-1932), illustratore e forse anche autore - con lo pseudonimo di Fulcanelli - di \" Le myst\u00e8re des cath\u00e9drales\" (1926)\" e di Les demeures philosophales\" (1931).\nLa coppia far\u00e0 poi un soggiorno \"meditativo\" di circa due anni a Palma di Maiorca, in un vecchio monastero dove nel XIIIo secolo visse Raimondo Lullo, rinomato maestro di alchimia, apparentemente per studiarne i manoscritti, ma pi\u00f9 probabilmente anche per delle ragioni di ordine politico.\nIl Mediterraneo, l'Egitto.\nLa guerra civile che infiamma la Spagna spinge la coppia a lasciare Maiorca. Su di una goletta a due alberi acquistata ad Alessandria e battezzata \"Aesios II\" Schwaller imbarca la sua biblioteca e parte per una crociera nel Mediterraneo, che durer\u00e0 due anni, 1938 e 1939. Fa scalo in Algeria e nel giugno del 1939 in Grecia (a Delfi, dove tiene una conferenza), per finalmente arrivare in Egitto, dove si trasferisce a Luxor e si stabilisce con sua moglie e la di lei figlia Lucie Lamy al \"Luxor H\u00f4tel\" dove, con l'egittologo Alexandre Varille (1909-1951), l'architetto e archeologo Cl\u00e9ment Robichon, l'egittologo belga di origine armena Arpag Mekhitarian (1911-2004) e Alexandre Stoppela\u00ebre, conservatore dell'area archeologica della Valle dei Re, forma un gruppo di lavoro che sar\u00e0 chiamato \"Gruppo di Luxor\". Al Cairo d\u00e0 alle stampe le sue prime opere di egittologia. In seguito alla pubblicazione di \"Le temple dans l'homme\" (Il Cairo, 1949) si accende la \"Querelle des Egyptologues\", un dibattito culturale che vede l'egittologia \"ufficiale\", rappresentata dal canonico ed egittologo \u00c9tienne Drioton (1889-1961) e da Gustave Lefebvre (1879-1957), membro dell'Institut, gi\u00e0 conservatore del Museo del Cairo (dal 1919 al 1928), opporsi alle tesi \"simboliste\" di Schwaller de Lubicz et di Varille, difese, tra gli altri, dal filosofo Maurice de Gandillac (1906-2006) e da Roland Barthes (1915-1980). La morte di Varille in un incidente automobilistico il primo novembre 1951 metter\u00e0 provvisoriamente fine alla polemica, anche perch\u00e9 durante le sommosse del gennaio 1952 al Cairo tutti i libri di Schwaller de Lubicz pubblicati dalla Stamperia Schindler (Eastern Press) andarono quasi completamente distrutti.\nLa morte.\nIn seguito al colpo di Stato di Muhammad Naguib e di Nasser nel 1952, Schwaller de Lubicz lascia l'Egitto e ritorna a Plan-de-Grasse, dove muore nel dicembre 1961.\nSuo principale contributo all'egittologia.\nSchwaller de Lubicz evidenzi\u00f2 l'influenza del sacro nell'architettura egizia e pens\u00f2 di aver riscoperto un sistema di pensiero simbolico elaborato nei secoli dal potente clero egizio.. \" Schwaller de Lubicz osserv\u00f2 pure che la forte erosione della grande sfinge di Giza \u00e8 dovuta all'azione dell'acqua e non a quella del vento e della sabbia. Se confermato, questo fatto rivoluzionerebbe, da solo, l'intera cronologia della storia della civilt\u00e0 e implicherebbe una drastica rivalutazione del presupposto di \"progresso\", il presupposto su cui si basa tutta la cultura moderna. Sarebbe difficile trovare un'altra questione cos\u00ec semplice e con implicazioni pi\u00f9 gravi. L'erosione della Sfinge sta alla storia come la convertibilit\u00e0 della materia in energia sta alla fisica\" (John Anthony West - \"Serpent in the sky, Quest Books, 1993)\"\nOpere.\nSono usciti postumi:\nNel 2006 \u00e8 stata pubblicata una traduzione italiana di \"Adam, l'homme rouge\" (\"Adamo, l'uomo rosso\"), un libro inizialmente pubblicato a Parigi nel 1927 e che era stato poi ritirato dal commercio dallo stesso autore, a causa dell'interpretazione e dell'uso che ne erano stati fatti in certi ambienti. Nei cenacoli surrealisti, per esempio, l'opera passava di mano in mano ed era molto apprezzata: Andr\u00e9 Breton la studiava accanitamente e la considerava un contributo fondamentale alla filosofia del surrealismo."}
{"id": "1352795", "revid": "33277", "url": "https://it.wikipedia.org/wiki?curid=1352795", "title": "Guerra di successione di Mantova", "text": ""}
{"id": "1352796", "revid": "106356", "url": "https://it.wikipedia.org/wiki?curid=1352796", "title": "James Abraham Garfield", "text": ""}
{"id": "1352797", "revid": "767487", "url": "https://it.wikipedia.org/wiki?curid=1352797", "title": "Ricardo Roberto Barreto da Rocha", "text": "Carriera.\nDifensore centrale, con la nazionale maggiore brasiliana ha disputato la Coppa America nel 1987 e nel 1991 (secondo posto dietro all'Argentina) e i Mondiali nel 1990 e nel 1994 (vittoria in finale ai rigori contro l'Italia)."}
{"id": "1352801", "revid": "78273", "url": "https://it.wikipedia.org/wiki?curid=1352801", "title": "Chester Alan Arthur", "text": ""}
{"id": "1352805", "revid": "110157", "url": "https://it.wikipedia.org/wiki?curid=1352805", "title": "Slippery When Ill", "text": "Slippery When Ill \u00e8 il secondo album studio della band The Vandals ed il primo con il cantante Dave Quackenbush al posto del fondatore \"Steven Ronald \"Stevo\" Jensen\". Del tutto diverso rispetto ai lavori precedenti ed anche a quelli successivi \u00e8 in effetti un album abbastanza dimenticato dalla band, per via delle influenze country e di musica western che diedero vita al genere cow punk.\nL'album, le cui linee di basso sono eseguite da Robbie Allen, \u00e8 l'ultimo in cui Joe Escalante suona la batteria. Di l\u00ec a poco egli si sposter\u00e0 appunto verso il basso mentre Doug McKinnon subentrer\u00e0 alla batteria.\nIl disco \u00e8 stato ripubblicato nel 1999 dalla Kung Fu Records (l'etichetta di propriet\u00e0 di Escalante e Quackenbus) col nome \"The Vandals Play Really Bad Original Country Tunes\"."}
{"id": "1352806", "revid": "106356", "url": "https://it.wikipedia.org/wiki?curid=1352806", "title": "Winfield S. Hancock", "text": ""}
{"id": "1352808", "revid": "24281", "url": "https://it.wikipedia.org/wiki?curid=1352808", "title": "The Vandals Play Really Bad Original Country Tunes", "text": ""}
{"id": "1352809", "revid": "78273", "url": "https://it.wikipedia.org/wiki?curid=1352809", "title": "Thomas Andrews Hendricks", "text": ""}
{"id": "1352810", "revid": "339392", "url": "https://it.wikipedia.org/wiki?curid=1352810", "title": "James Gillespie Blaine", "text": ""}
{"id": "1352811", "revid": "106356", "url": "https://it.wikipedia.org/wiki?curid=1352811", "title": "John Alexander Logan", "text": ""}
{"id": "1352812", "revid": "729019", "url": "https://it.wikipedia.org/wiki?curid=1352812", "title": "R\u0103de\u0219ti (Alba)", "text": "R\u0103de\u015fti, in passato \"T\u00e2mp\u0103haza\", (in ungherese \"Tompah\u00e1za\", in tedesco \"Thomaskirch\"), \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 4 villaggi: Leorin\u021b, Me\u0219creac, R\u0103de\u0219ti, \u0218oimu\u0219.\nR\u0103de\u015fti viene citata per la prima volta con il nome di \"Terra Kend\" in un documento del 1263.\nLa denominazione venne cambiata da \"T\u00e2mp\u0103haza\" a \"R\u0103de\u015fti\" nella seconda met\u00e0 degli anni venti a ricordo del vescovo greco-cattolico di Oradea Demetriu Radu (1861-1920), che era nativo della localit\u00e0."}
{"id": "1352813", "revid": "287204", "url": "https://it.wikipedia.org/wiki?curid=1352813", "title": "Radesti", "text": ""}
{"id": "1352822", "revid": "33277", "url": "https://it.wikipedia.org/wiki?curid=1352822", "title": "Seconda guerra di successione del Monferrato", "text": ""}
{"id": "1352823", "revid": "1318658", "url": "https://it.wikipedia.org/wiki?curid=1352823", "title": "Pizzo del Becco", "text": "Il Pizzo del Becco, alto 2507 m s.l.m., \u00e8 una montagna delle Alpi Orobie, in provincia di Bergamo.\n\u00c8 una cima rocciosa di aspetto imponente, caratterizzata dalla presenza di pareti, guglie e creste. Si trova in alta Val Brembana, appena a nord della conca dei Laghi Gemelli.\nSulla cima \u00e8 stata posta nel 1987 una croce realizzata dal Gruppo Alpinistico Penne Nere del quartiere di Boccaleone (Bergamo). La vetta offre una veduta panoramica sui sottostanti Laghi Gemelli, sulla Valle dei Frati, sulla Val Carisole e sulle vette di tutto l'arco orobico, mentre in lontananza si scorgono le cime delle Alpi Retiche.\nAccessi.\nUna delle vie pi\u00f9 frequentate per raggiungerlo parte da Carona. Dal paese si prende il sentiero per i Laghi Gemelli, che sale attraverso una ripida pineta incrociando in diversi punti la teleferica dell'Enel, arrivando al Lago Marcio. Si costeggia il lago a sud fino a giungere in vista del Lago Casere, dove si incrocia il sentiero che sale da Branzi. Si prende quindi in direzione nord-est fino a raggiungere i Laghi Gemelli, e si attraversa la diga per dirigersi verso il Lago Colombo. Arrivati al lago si attraversa la diga e si prende il sentiero a sinistra, che porta verso il Lago Becco, per poi lasciarlo subito dopo e salire lungo il tracciato che a destra arriva fino alla base del Pizzo del Becco. Da qui si intraprende la salita detta del \"canaletto\", dove \u00e8 posta una facile via ferrata che conduce fino in cresta, da dove si prosegue pi\u00f9 agevolmente fino in vetta, che si raggiunge dopo circa 5 ore dalla partenza.\nAlternativamente, salendo da Carona si pu\u00f2 prendere anche il sentiero che, sotto la diga del Lago Marcio, si dirige verso il Lago Becco e prosegue verso il Lago Colombo fino a incrociare la salita che, verso sinistra, porta alle pendici del pizzo e si ricongiunge all'itinerario precedente, con tempistiche simili.\n\u00c8 possibile accorciare l'escursione di circa un'ora arrivando al rifugio Laghi Gemelli dalle Baite di Mezzeno (Roncobello) piuttosto che da Carona, seguendo il sentiero CAI 215, che attraversa il passo di Mezzeno."}
{"id": "1352827", "revid": "287204", "url": "https://it.wikipedia.org/wiki?curid=1352827", "title": "Actio de peculio et de in rem verso", "text": "Lactio de peculio era un\"actio adiecticia qualitatis\" con la quale il \"dominus\" (nel diritto romano colui che esercita la propriet\u00e0, o il padrone di uno schiavo) sarebbe stato responsabile non soltanto limitatamente al peculio originario, ma nei limiti di quanto esso si fosse incrementato in base alla gestione peculiare. La sua origine risale intorno al II secolo a.C., ad opera di un editto pretorio che introdusse anche l\"actio quod iussu\".\nTale azione esigeva che si procedesse alla stima del peculio, il cui importo si calcolava al netto dei debiti naturali contratti dal servo (o \"filius familias\") con il proprio padrone (o \"pater familias\"), poich\u00e9 questi veniva considerato, nei confronti del proprio servo, un creditore privilegiato (a differenza che nell'actio tributoria), mentre i terzi creditori, dal canto loro, venivano soddisfatti alla spicciolata sino ad esaurimento del peculio."}
{"id": "1352828", "revid": "121835024", "url": "https://it.wikipedia.org/wiki?curid=1352828", "title": "UHC Adige", "text": "Lo United Hockey Club Adige \u00e8 una societ\u00e0 italiana di hockey su prato con sede a Mori, in provincia di Trento.\nStoria.\nL'UHC Adige nasce nel 1998. Della formazione bianco-blu fanno parte, fin dalla fondazione, giocatori di massimo livello: Alberto Marchi, portiere della Nazionale Italiana, considerato, fino al 2008, uno tra i primi quattro estremi difensori migliori al mondo; Matteo Bellini, centrocampista-difensore di livello internazionale, anch'egli nazionale azzurro; Andrej Jaroszewski, trequartista-attaccante, gi\u00e0 nazionale polacco. Nel club bianco-blu hanno militato anche Marco Bisoffi, attuale presidente, e il bielorusso Sasha Zhukovets, gi\u00e0 componenti delle rispettive selezioni nazionali."}
{"id": "1352829", "revid": "288031", "url": "https://it.wikipedia.org/wiki?curid=1352829", "title": "U.H.C. Adige", "text": ""}
{"id": "1352834", "revid": "767487", "url": "https://it.wikipedia.org/wiki?curid=1352834", "title": "Fear of a Punk Planet", "text": "Fear of a Punk Planet \u00e8 il terzo album della band The Vandals, ed il primo con la formazione formata da Quackenbush, Fitzgerald, Escalante e Freese che rimarr\u00e0 insieme fino a tutt'oggi dopo tante modifiche. Per questo motivo, ben pi\u00f9 del precedente ed atipico Slippery When Ill, \u00e8 considerato il primo album dei \"new\" Vandals, oltre che il ritorno alle origini della band dopo la deviazione country e cow punk del lavoro precedente.\nL'album \u00e8 stato pubblicato nel 2000 dalla Kung Fu Records (l'etichetta di propriet\u00e0 di Escalante e Fitzgerald), con diversi brani aggiuntivi, col nome di \"Fear of a Punk Planet - Anniversary Edition\".\nTracce.\nI brani contrassegnati dall'asterisco (*) sono stati aggiunti nella ripubblicazione del 2000. Tutti i brani della band eccetto quelli indicati."}
{"id": "1352836", "revid": "2519", "url": "https://it.wikipedia.org/wiki?curid=1352836", "title": "Coswig (Sassonia-Anhalt)", "text": ""}
{"id": "1352845", "revid": "767487", "url": "https://it.wikipedia.org/wiki?curid=1352845", "title": "Leoni per agnelli", "text": "Leoni per agnelli (\"Lions for Lambs\") \u00e8 un film del 2007 diretto da Robert Redford. \u00c8 il primo film prodotto dalla coppia Cruise/Wagner con la United Artists, associata con la Metro-Goldwyn-Mayer.\nIl titolo \u00e8 una metafora usata per descrivere polemicamente il concetto di eroici soldati agli ordini di comandanti inetti. Viene riportata dal personaggio di Redford, che ricorda un comandante tedesco, il quale lodava le gesta dei soldati inglesi, ma disprezzava la loro leadership (\"Mai visti simili leoni comandati da simili agnelli\").\nTrama.\nNella trama si intrecciano tre storie che si svolgono contemporaneamente, ma in tre luoghi e contesti differenti.\nAlla West Coast University il Professor Malley cerca di risvegliare il potenziale di Todd Hayes, un brillante studente apparentemente ormai disinteressato e disilluso.\nA Washington D.C. l'ambizioso Senatore Irving rivela, durante un'intervista della giornalista Janine Roth, un nuovo piano di guerra, descritto come risolutivo. La giornalista appare da subito scettica nei confronti dell'ottimismo del politico, arrivando a paragonare tale strategia a quella intrapresa durante la guerra in Vietnam.\nIn Afghanistan Ernest e Arian, due soldati statunitensi, partecipano all'operazione descritta da Irving. Attraverso dei flashback si scopre che i due soldati erano due studenti del Professor Malley e che hanno deciso di arruolarsi durante lo svolgimento di un progetto per il corso, con la volont\u00e0 di rinnovare la nazione una volta rientrati dalla guerra."}
{"id": "1352846", "revid": "580", "url": "https://it.wikipedia.org/wiki?curid=1352846", "title": "CUS Padova Hockey", "text": "Il CUS Padova Hockey \u00e8 la sezione di hockey su prato del Centro Universitario Sportivo di Padova. \u00c8 stata una delle prime societ\u00e0 italiane di hockey su prato ad essere fondate dopo Cagliari e Genova ed \u00e8 una delle societ\u00e0 italiane pi\u00f9 attente al vivaio con numerosi atleti convocati ogni anno nelle rappresentative nazionali.\nStoria.\nIl CUS Padova Hockey nasce nel 1946 reclutando giocatori da altre squadre venete. Nel corso degli anni ha vinto numerosi scudetti a livello giovanile e tre scudetti indoor. Molti giocatori del Cus in anni recenti hanno vestito la maglia della nazionale italiana di hockey diventandone parte essenziale come ad esempio Mirko Faggian, Jacopo Lunetta e Francesca Zamboni.\nAll'inizio degli anni novanta la societ\u00e0 si \u00e8 rinforzata grazie alla fusione con un'altra societ\u00e0 di Padova, il Galileo. Grazie a tale fusione il CUS riusc\u00ec a centrare alcun anni pi\u00f9 tardi la promozione in A1 salvo retrocedere in A2 nella stagione 2002-2003.\nIl 31 gennaio 1999 con alla guida Alfredo Schiavon la squadra Allievi vince a Bologna la finale Nord nazionale.\nLa societ\u00e0 si consola parzialmente l'anno successivo con lo scudetto nazionale indoor categoria Juniores stagione 2003-2004 vinto dai cussini allenati da Jaspal Singh superando il Bra in finale.\nNel campionato 2005-2006 la prima squadra maschile allenata da Jaspal Singh, arrivata ai play-off per la promozione in A1, ha perso per una sola rete (ai tempi supplementari) la partita con la capolista del girone B di A2, il Bondeno.\nNel 2011 con l'argentino Jorge Sanz che aveva preso il posto di Singh in panchina il Cus Padova vince dopo oltre trent'anni il suo terzo scudetto nazionale indoor.\nIl 13 giugno 2015, dopo aver battuto la Butterfly Roma per 3-1, la squadra maschile, ottiene la promozione in Serie A1.\nIl 15 maggio 2016, dopo aver battuto la Capitolina per 3-2 agli shoot out, la squadra femminile, ottiene la promozione in Serie A1.\nCampo da gioco.\nDisputa i suoi incontri nel campo in erba sintetica ad acqua presso il centro sportivo universitario di via Jacopo Corrado, che dal 2012 \u00e8 intitolato a Luciano Merigliano. Il campo sintetico di Via Corrado \u00e8 il pi\u00f9 capiente stadio di hockey d'Italia, venne inaugurato in occasione degli europei del 1999. Prima che il Cus Padova hockey si trasferisse negli impianti di Via Corrado il Cus giocava in un campo in erba naturale a ridosso delle mura storiche negli impianti di Via Giordano Bruno."}
{"id": "1352849", "revid": "98887173", "url": "https://it.wikipedia.org/wiki?curid=1352849", "title": "Pretzsch (Wittenberg)", "text": ""}
{"id": "1352851", "revid": "71433", "url": "https://it.wikipedia.org/wiki?curid=1352851", "title": "Lions for Lambs", "text": ""}
{"id": "1352854", "revid": "228587", "url": "https://it.wikipedia.org/wiki?curid=1352854", "title": "Harborough", "text": "Harborough \u00e8 un distretto del Leicestershire, Inghilterra, Regno Unito, con sede a Market Harborough.\nIl distretto fu creato con il Local Government Act 1972, il 1\u00ba aprile 1974 dalla fusione del distretto urbano di Market Harborough con il distretto rurale di Market Harborough, il distretto rurale di Billesdon e il distretto rurale di Lutterworth.\nParrocchie civili.\nLe parrocchie del distretto, che non coprono l'area del capoluogo, sono:"}
{"id": "1352859", "revid": "1947413", "url": "https://it.wikipedia.org/wiki?curid=1352859", "title": "Fay D. Florite", "text": " \u00e8 un personaggio della serie \"Tsubasa RESERVoir CHRoNiCLE\" delle CLAMP. \u00c8 uno dei due personaggi creati apposta per la serie, insieme a Kurogane. Viene in seguito rivelato che il vero nome \u00e8 .\nNella guida ufficiale giapponese sui personaggi pubblicata dalle CLAMP, il suo nome appare come \"Fay D. Flourite\", poich\u00e9 il nome deriva dalla pietra fluorite, come affermato nel manga.\nPersonalit\u00e0.\nDi tutti i compagni di viaggio di Shaoran, Fay \u00e8 il pi\u00f9 enigmatico. Apparentemente sembra una persona spensierata, sempre sorridente e amichevole con tutti. Si diverte a prendere in giro Kurogane, chiamandolo con buffi soprannomi, cosa che manda l'altro su tutte le furie. Tuttavia, Fay ha dimostrato di essere acuto ed abile in battaglia quanto Kurogane. Inoltre sembra portare un enorme peso nel proprio cuore, ed in battaglia non si preoccupa di lottare con tutte le proprie forze per salvarsi la vita, ma soltanto se qualcuno a cui tiene molto \u00e8 in pericolo. Nonostante Fay nasconda bene la propria infelicit\u00e0, Kurogane si accorge che la sua allegria \u00e8 solo una maschera. Eppure, ogni volta che tenta di affrontare il discorso, il mago risponde sempre in modo evasivo ed enigmatico. Il motivo per cui agisce in questo modo \u00e8 il suo passato, qualcosa che Fay non \u00e8 in grado di superare, cos\u00ec nasconde tutto dietro un sorriso.\nPur sembrando un tipo amichevole, Fay si mantiene distante, non permettendo a nessuno di avvicinarsi troppo a lui e conoscere i suoi veri pensieri. Nonostante questo, Kurogane si \u00e8 accorto che il mago \u00e8 diventato molto legato a Shaoran e Sakura\nIl comportamento di Fay cambia radicalmente dopo essere diventato un vampiro ed \u00e8 costretto a bere il sangue di Kurogane pur di sopravvivere. Inizia a comportarsi in modo molto pi\u00f9 freddo nei confronti di tutti eccetto Sakura, e inizia a chiamare Kurogane con il proprio nome. Tuttavia, dopo gli eventi di Selece, il mago sembra comportarsi nuovamente come all'inizio della serie, chiamando Kurogane con i buffi soprannomi, e sorridendo probabilmente con il suo vero sorriso.\nFay si preoccupa per i suoi compagni di viaggio, e per la loro salvezza \u00e8 disposto anche a rompere le promesse, ad esempio quella di non usare la propria magia. Quando Kurogane lo interroga al riguardo, risponde che nessuno deve trovarsi in pericolo a causa sua; l'altro afferma che il mago dovrebbe preoccuparsi del proprio presente e futuro, e smettere di pensare al passato, che non ha nulla a che vedere con gli altri compagni. Ma Fay, rimasto solo, dice a se stesso che questo non \u00e8 possibile.\nStoria.\nNella sua prima apparizione vediamo Fay sigillare Ashura, re del paese di Celes, nel fondo di una vasca. In seguito trasforma Chii (personaggio originario di \"Chobits\"), da lui creata, in uno schermo protettore simile ad una rete, ordinandole di avvertirlo qualora il Re Ashura dovesse risvegliarsi. Il mago usa cos\u00ec la propria magia per viaggiare da una dimensione all'altra; il suo scopo \u00e8 quello d'incontrare la Strega delle Dimensioni, Yuko Ichihara.\nA differenza degli altri compagni di viaggio, i motivi per cui Fay si unisce al gruppo sono quelli\npi\u00f9 avvolti nel mistero. \u00c8 l'unico a raggiungere di proposito il negozio di Yuko, grazie ai propri poteri. Il suo desiderio \u00e8 quello di non fare pi\u00f9 ritorno a Celes, ma dato che il prezzo da pagare sarebbe stato troppo alto, viaggia invece con il gruppo. Il mago teme il risveglio di Ashura, perch\u00e9 \u00e8 sicuro che il re lo seguirebbe attraverso le dimensioni pur di trovarlo.\nCeles ed il castello Leval.\nAll'inizio della serie viene rivelato che Fay proviene dal regno di Celes. Si sa molto poco del suo mondo, eccetto che sembra essere un mondo basato sulla magia.\nDue delle piume di Sakura sono cadute nel regno di Selece e con il potere di queste piume Fay ha creato Chii. Inoltre egli imprigiona il re in un sonno profondo, su cui fa la guardia Chii.\nNel capitolo 154 del manga viene detto che il re Ashura risiede nel castello Leval. Il regno sembra essere perennemente coperto da una coltre di neve.\nPassato.\nQuando il passato di Fay \u00e8 finalmente rivelato, si scopre che \"Fay\" ha un gemello, ed in realt\u00e0 il vero nome di Fay \u00e8 Yuui. Il padre dei due gemelli \u00e8 il fratello minore dell'imperatore, il principe. Nella regione di Valeria (luogo di nascita dei gemelli) \u00e8 gi\u00e0 stata anticipata la nascita di un figlio per il principe, ma la nascita di due gemelli \u00e8 considerata di cattivo auspicio. Poco dopo la loro nascita il padre muore, mentre la madre dei gemelli si suicida, maledicendosi per averli dati alla luce. Insieme ad altri avvenimenti sfortunati, i raccolti diventano scarsi e l'acqua non potabile. Inoltre i poteri magici dei gemelli, se sommati, equivalgono quelli dell'imperatore stesso. Una volta cresciuti, i loro poteri sarebbero diventati perfino pi\u00f9 potenti.\nL'imperatore di Valeria teme i gemelli, ma teme ancora di pi\u00f9 ucciderli poich\u00e9 questo porterebbe maggiore sfortuna. Decide cos\u00ec che l'unico modo per fermare la \"maledizione\" \u00e8 quello di rendere i gemelli infelici. Cos\u00ec d\u00e0 loro un ultimatum: uno dei due deve uccidere l'altro; se non lo faranno, entrambi saranno rinchiusi, uno separato dall'altro, in un luogo dove la magia non ha effetto e il tempo non scorre. Poich\u00e9 nessuno dei due ha intenzione di uccidere il proprio gemello, vengono gettati in una torre che si trova in una valle molto profonda (dove vengono solitamente abbandonati i corpi dei peccatori). Fay viene rinchiuso in cima alla torre, mentre Yuui alla base, entrambi condannati a non lasciare quel luogo \"fino alla distruzione del mondo\".\nEssendo impossibile per Fay scappare dalla cima della torre, Yuui tenta in ogni modo di arrampicarsi per uscire dalla prigione, in modo che entrambi possano fuggire. Nonostante il bambino usi perfino i corpi accumulati come scala per salire, la parete \u00e8 comunque troppo alta e non \u00e8 in grado di lasciare quel luogo. In seguito l'imperatore diventa pazzo, e dopo aver ucciso tutti gli abitanti di Valeria fuorch\u00e9 i gemelli, si suicider\u00e0 gettandosi nella valle di fronte allo sguardo terrorizzato di Yuui. Prima di morire gli ricorda che la loro nascita \u00e8 la causa di tutta la sfortuna, e pagheranno per quel \"peccato\" rimanendo le uniche persone in vita a Valeria.\nInfine, Fei Wong Reed giunge da un altro mondo, offrendo una via di fuga. Tuttavia pone come condizione che solo uno dei due potr\u00e0 scappare, e dovranno decidere chi...Fay sceglie di salvare Yuui, e per questo perde la vita, essendo gettato gi\u00f9 dalla torre. Fei Wong manipoler\u00e0 i ricordi di Yuui, cosicch\u00e9 il bambino creder\u00e0 di aver scelto lui stesso di salvarsi a scapito della vita del gemello. In questo modo, spinto dal senso di colpa, accetter\u00e0 di servire l'uomo. Inoltre, allo scopo di riportare in vita Fay, Yuui si mostra disposto a ricevere due maledizioni, una delle quali \u00e8 cancellata dalla sua memoria, perch\u00e9 secondo Fei Wong \"non vi \u00e8 alcun bisogno\" che se ne ricordi. L'uomo rivela a Yuui che presto qualcuno lo porter\u00e0 via da l\u00ec, ma per riportare il gemello in vita dovr\u00e0, in futuro, intraprendere un viaggio con \"una principessa\" (Sakura) ed \"un clone\" (Shaoran) provenienti da un'altra dimensione, e dovr\u00e0 fare il possibile per proteggere la principessa finch\u00e9 non torner\u00e0 nel proprio paese e dovr\u00e0 essere anche disposto ad uccidere chi sar\u00e0 d'ostacolo, come \"la pedina della Strega\" (Kurogane). Fei Wong aggiunge che una volta lasciato quel luogo, Yuui vivr\u00e0 in un paese (Selece) in cui trover\u00e0 una piuma, e dovr\u00e0 metterla nel corpo di Fay affinch\u00e9 non si decomponga. Il viaggio di Yuui dovrebbe iniziare quando trover\u00e0 una seconda piuma, che dovr\u00e0 dare alla principessa una volta incontrata affinch\u00e9 non muoia. Cos\u00ec Fei Wong va via, ricordando al bambino che sar\u00e0 la sua pedina finch\u00e9 non avr\u00e0 esaudito il suo desiderio ed entrambe le maledizioni non saranno scomparse.\nPi\u00f9 tardi, proprio come l'uomo aveva predetto, qualcuno giunge per prendere Yuui: il re Ashura, che lo condurr\u00e0 nella regione di Selece."}
{"id": "1352860", "revid": "124804798", "url": "https://it.wikipedia.org/wiki?curid=1352860", "title": "Life Bites - Pillole di vita", "text": "Life Bites - Pillole di vita \u00e8 una sitcom italiana per ragazzi che ha avuto il suo debutto sull'emittente televisiva Disney Channel Italia il 15 ottobre 2007. Autori della serie sono Giovanni Zola e Lucia Minati, gi\u00e0 autori delle fortunate serie \"Quelli dell'intervallo\" e \"Fiore e Tinelli\". La regia \u00e8 di Gianluca Brezza. Dal 12 gennaio 2013 viene mandata in onda anche su Italia 1 tutti i giorni in fascia pomeridiana.\nLa serie \u00e8 stata ideata nello stesso momento, ma poi creata singolarmente in Francia (dove si chiama \"Tranches de Vie\"), in Regno Unito (\"Life Bites\"), in Spagna (\"Cosas de Vida\") e in Italia. Il nome della sitcom significa \"pillole di vita\" (letteralmente, Life Bites sarebbe \"Bocconi di vita\" da \"Bite\", \"morso/boccone.\" Qui viene tradotto col pi\u00f9 \"raffinato\" pillole per indicare una piccola quantit\u00e0).\nEpisodi.\nNelle prime due stagioni gli episodi presentano 5 sketch di 2 minuti ciascuno. Dalla terza stagione cambia il format, e ogni episodio presenta due sketch di 5 minuti ciascuno."}
{"id": "1352865", "revid": "106356", "url": "https://it.wikipedia.org/wiki?curid=1352865", "title": "Michael Stanley Dukakis", "text": ""}
{"id": "1352866", "revid": "228587", "url": "https://it.wikipedia.org/wiki?curid=1352866", "title": "Hockey Villafranca", "text": "L'Hockey Villafranca, \u00e8 una societ\u00e0 italiana di hockey su prato con sede a Villafranca di Verona.\nDisputa i suoi incontri al campo sportivo \"Lamacchi-Tosoni\". Nella stagione 2010-2011 partecipa al campionato di serie A2.\nStoria.\nNel 1956 su proposta della Federazione Italiana Hockey e Pattinaggio, della quale faceva parte la Commissione Italiana Hockey su Prato, viene fondata a Verona la Societ\u00e0 Alber Sport.\nIl movimento hockeistico era allora diffuso principalmente nei Centri Universitari Sportivi ed in localit\u00e0 marittime toccate dalle navi inglesi durante la seconda guerra mondiale.\nA recepire l'invito a Verona \u00e8 Orfeo Albertini che gestisce un negozio per la vendita di articoli sportivi, il quale convince alcuni ragazzi che lo aiutavano a preparare gli sci, a misurarsi con questa \u00abesotica\u00bb disciplina sportiva (all'epoca primeggiavano indiani e pakistani). Dalla Federazione arrivano le porte, i bastoni e le palline e l'avventura comincia. Ricordiamo alcuni protagonisti: Edoardo Giarola, classe 1937, presidente del sodalizio fino al 2003, hockeista della prim'ora, i dirigenti Italo Mares e Franco Cuoghi.\nNon supportato da risultati sportivi di rilievo, l'hockey veronese getta la spugna nel 1966. Il grido di aiuto dei superstiti viene accolto a Villafranca dove agisce un gruppo appassionato di sport. Franco Giagulli, Lino Orben, Ivano Perina, Giancarlo Perizzolo ed un drappello di atleti pi\u00f9 giovani si cimentano con questa difficile disciplina sportiva, mettendoci molto entusiasmo ma poca tecnica.\nNel 1972 il Villafranca (Officine Tosoni) viene promossa in Serie A. Nel 1973 viene organizzato un primo grande torneo indoor internazionale a quattordici squadre nelle sale della Fiera di Verona. Il torneo verr\u00e0 ripetuto l'anno dopo. L'hockey villafranchese parte in pratica da l\u00ec.\nNel 1976 la guida della Societ\u00e0 viene presa da Gilberto Giagulli.\nSono anni di grandi soddisfazioni sportive societarie, infatti la prima squadra riesce finalmente a conquistare l'accesso alla massima divisione prato ed a diventare negli anni 80-90 la squadra indoor pi\u00f9 titolata. Cinque sono gli scudetti assoluti vinti nella specialit\u00e0 in palestra, mentre i migliori piazzamenti nel prato sono due terzi posti.\nIn quegli anni viene anche costruito il primo campo in erba solo per l'hockey nella provincia di Verona (1988) che poi diventa sintetico nel 1994.\nIn quegli anni la squadra \u00e8 stata allenata prima Gilberto Giagulli e poi dal fratello Carlo e in seguito da Marco Saviatesta e Juan Bazzoni.\nLe squadre giovanili seguite da Marco Saviatesta e Nello Padovani iniziano a farsi valere in campo Regionale e Nazionale grazie all'apporto del nuovo dirigente Sandro Guarnieri.\nMolti atleti hanno vestito in quegli anni la maglia della nazionale: Marco Serpelloni; Nereo Faccioli, scomparso prematuramente a 39 anni, Paolo Debortoli, Marco Saviatesta, Giovanni Turrina, Bruno Sorio, Giovanni Cordioli, Carlo Giagulli. Pietro Debortoli ed Ennio Nobis quella delle nazionali giovanili.\nNel 1998 altro passaggio di consegne a Marco Saviatesta, attuale presidente.\nDa tecnico ha subito guidato la formazione juniores al titolo italiano indoor nello stesso anno.\nLa mancanza di sponsor aveva di fatto ridimensionato i programmi societari ma grazie all'aiuto di validi collaboratori ed ex compagni di squadra quali Lorenzo Melegatti, Giovanni Cordioli, Rinaldo Urli e del Dirigente Sandro Guarnieri la Societ\u00e0 ha saputo riprendersi. Gilberto Giagulli pur occupandosi prevalentemente del settore femminile ha continuato a dare il suo supporto.\nBuoni i risultati sportivi, anche se senza picchi assoluti come nel decennio precedente.\nVanno in nazionale altri atleti dell'Hockey Villafranca: Andrea Debortoli, DenisFaccioli (Under 21 \u2013 A), Luca Urli (A \u2013 Militare ), Davide Casari (Under 16), Flavio Casali.\nMarco Saviatesta diventa nel 2000 il secondo consigliere federale di Villafranca, nello stesso anno viene ospitata la Coppa delle Alpi femminile.\nVince il Campionato Prato di Serie A2 annata sportiva 2004-2005 e riconquista il posto nella massima Serie A1.\nGrazie alla collaborazione del Fiduciario Scolastico Eugenio Turrini, molto attivo, l'hockey diventa presente in molte scuole della Provincia: Mozzecane, Povegliano, Caselle, Sommacampagna, Lugagnano, Verona.\nIl 2006 \u00e8 l'anno dei festeggiamenti del cinquantesimo anniversario, ma nel 2007 la squadra \u00e8 retrocessa in serie A2. Ritornata nella massima serie nel 2008, viene nuovamente retrocessa al termine della stagione 2009-2010."}
{"id": "1352871", "revid": "287204", "url": "https://it.wikipedia.org/wiki?curid=1352871", "title": "Hinckley and Bosworth", "text": "Hinckley and Bosworth \u00e8 un distretto con status di borough del Leicestershire, Inghilterra, Regno Unito, con sede a Hinckley.\nIl distretto fu creato con il Local Government Act 1972, il 1\u00ba aprile 1974 dalla fusione dei distretti urbani di Hinckley e Bosworth.\nParrocchie civili.\nLe parrocchie del distretto, che non coprono l'area del capoluogo, sono:"}
{"id": "1352872", "revid": "1833487", "url": "https://it.wikipedia.org/wiki?curid=1352872", "title": "Baderna", "text": "La baderna o treccia, \u00e8 un intreccio di fili, di un unico oppure di diversi materiali.\nServe in sostituzione alle tenute meccaniche o come guarnizione ed \u00e8 molto usata nei premistoppa.\nComposizione.\nAnticamente, la baderna era costituita da trecce o trefoli di canapa, imbevuti di grasso per garantirne la tenuta stagna e la resistenza alla frizione.\nOggi, invece, i materiali pi\u00f9 diffusi con cui \u00e8 fatta la baderna sono: teflon (o PTFE), kevlar e grafite.\nLe baderne vengono usate in base al materiale o ai materiali di cui \u00e8 composta.\nPi\u00f9 precisamente, in base alle temperature \"T\" a cui deve resistere, alla pressione \"p\" che pu\u00f2 sopportare, al pH dei fluidi con cui viene a contatto o (trattandosi di una guarnizione dinamica) della velocit\u00e0 \"v\" dell'albero su cui viene calettata.\nLa velocit\u00e0 di cui si tiene conto \u00e8 la velocit\u00e0 periferica \"vp\". In breve si sceglie in base alla resistenza chimica (pH) e alla resistenza meccanica (\"T\", \"p\", \"v\"). \nLa baderna \u00e8 composta da tre elementi: una fibra, un legante ed un lubrificante."}
{"id": "1352873", "revid": "122863369", "url": "https://it.wikipedia.org/wiki?curid=1352873", "title": "7 Up", "text": "7 Up \u00e8 una bibita gassata del genere \"soft drink\", prodotta da Dr Pepper Snapple Group negli Stati Uniti d'America e da PepsiCo negli altri paesi del mondo.\nSi tratta di una gassosa al gusto di limone e limetta. Suo principale concorrente a livello commerciale \u00e8 la Sprite, prodotta dalla The Coca-Cola Company.\nStoria.\nCharles Leiper Grigg, che nel 1920 aveva fondato a Saint Louis la The Howdy Corporation, invent\u00f2 la 7 Up nel 1929. La bevanda, originariamente chiamata Bib-Label Lithiated Lemon-Lime Soda, fu lanciata due settimane prima del crollo di Wall Street del 1929. All'inizio conteneva citrato di litio (poi rimosso nel 1950); per tale motivo venne impiegata anche come medicinale per la cura dei postumi dell'ubriachezza.\nLa Philip Morris acquis\u00ec il marchio nel 1978, per poi rivenderlo nel 1986 ad un gruppo di investimenti privato. Nel 1988 la 7 Up fu accorpata a Dr Pepper; in seguito, nel 1995, tale fusione fu rilevata dalla Cadbury Schweppes, da cui si \u00e8 distaccata nel 2008 per dare vita alla Dr Pepper Snapple Group.\nMascotte e sponsor.\nA supporto della 7 Up si sono succedute diverse mascotte. Una delle prime fu Fresh-Up Freddie, un uccello antropomorfo creato negli anni 1950 dalla Disney.\nUn altro personaggio che ha accompagnato la bevanda \u00e8 stato Fido Dido, usato come mascotte tra la fine degli anni 1980 e l'inizio degli anni 1990, salvo poi essere ripristinato per i mercati internazionali all'inizio degli anni 2000.\nAltra mascotte ricorrente \u00e8 Cool Spot, ovvero la versione antropomorfa del pallino rosso che separa \"7\" e \"Up\", con braccia e gambe stilizzate, occhiali da sole e scarpe da ginnastica. Sono stati realizzati diversi videogiochi ufficiali di Cool Spot: \"Spot\" (1990), \"Cool Spot\" (1993), \"\" (1993), \"Spot Goes to Hollywood\" (1995).\nLa 7 Up fu per un breve periodo lo sponsor di due case automobilistiche di Formula 1: la Benetton durante la stagione 1989 e la Jordan durante la stagione 1991.\nFu altres\u00ec lo sponsor della Fiorentina nelle stagioni 1992-1993 e 1993-1994."}
{"id": "1352874", "revid": "106908", "url": "https://it.wikipedia.org/wiki?curid=1352874", "title": "Melton (distretto)", "text": "Melton \u00e8 un distretto con status di borough del Leicestershire, Inghilterra, Regno Unito, con sede a Melton Mowbray.\nIl distretto fu creato con il Local Government Act 1972, il 1\u00ba aprile 1974 dalla fusione del distretto urbano di Melton Mowbray con il distretto rurale di Melton and Belvoir.\nParrocchie civili.\nLe parrocchie del distretto, che non coprono l'area del capoluogo, sono:"}
{"id": "1352882", "revid": "106908", "url": "https://it.wikipedia.org/wiki?curid=1352882", "title": "North West Leicestershire", "text": "Il North West Leicestershire \u00e8 un distretto del Leicestershire, Inghilterra, Regno Unito, con sede a Coalville.\nIl distretto fu creato con il Local Government Act 1972, il 1\u00ba aprile 1974 dalla fusione dei distretti urbani di Ashby de la Zouch, Ashby Woulds e Coalville con il distretto rurale di Ashby de la Zouch, il distretto rurale di Castle Donington e parte del distretto rurale di Market Bosworth.\nParrocchie civili.\nLe parrocchie del distretto, che non coprono l'area del capoluogo, sono:"}
{"id": "1352887", "revid": "287204", "url": "https://it.wikipedia.org/wiki?curid=1352887", "title": "Oadby and Wigston", "text": "Oadby and Wigston \u00e8 un distretto con status di borough del Leicestershire, Inghilterra, Regno Unito, con sede a Wigston Magna.\nIl distretto fu creato con il Local Government Act 1972, il 1\u00ba aprile 1974 dalla fusione dei distretti urbani di Oadby e Wigston."}
{"id": "1352888", "revid": "767487", "url": "https://it.wikipedia.org/wiki?curid=1352888", "title": "A Snake of June", "text": " \u00e8 un film del 2002 diretto da Shinya Tsukamoto.\nTrama.\nGiugno, stagione delle piogge in Giappone. Rinko \u00e8 una assistente psichiatrica telefonica, sposata con un uomo sensibilmente pi\u00f9 vecchio, ossessionato dalla pulizia domestica, con cui ha un rapporto sereno, per quanto privo di passione. Un giorno riceve delle foto in cui appare impegnata in atti di autoerotismo: le sono state mandate da un uomo, malato terminale di tumore, che era riuscita a convincere a non suicidarsi e che ora vuole ricambiare l'aiuto \"liberando\" anche lei dai propri limiti mentali e fisici (\u00abFai quello che vuoi veramente fare!\u00bb).\nIl misterioso fotografo, con il ricatto di mostrare le foto al marito, la costringe a superare le sue inibizioni ed a prendere consapevolezza del proprio corpo, mostrandosi in pubblico con abiti per lei inappropriati (in minigonna, senza biancheria intima) e masturbandosi con un vibratore comandato a distanza da lui; soprattutto, pur osservandola solo da lontano, riesce a farle scoprire di avere un tumore al seno.\nIn realt\u00e0 il marito scopre presto le foto e la segue, assistendo ad una sorta di amplesso fotografico con orgasmo sotto la pioggia, e viene malmenato dal fotografo, che lo punisce per la sua mancanza di attenzione verso la moglie, che non vorrebbe farsi rimuovere il tumore, pur di mantenere un aspetto perfetto ai suoi occhi, una scelta suicida verso cui lui sembra indifferente. L'intervento dello sconosciuto riesce dunque a \"liberare\" entrambi e ridare vita al loro rapporto e il film si chiude sui due coniugi che infine fanno l'amore.\nProduzione.\nSi tratta del progetto pi\u00f9 a lungo meditato di Tsukamoto: \u00abPer un lungo periodo di tempo, ogni anno quando arrivava la stagione delle piogge, continuavo a pensare con rammarico, mentre guardavo in tralice una bella ortensia, che neanche questa volta avevo girato \"A Snake of June\". E cos\u00ec sono passati dieci, anzi, forse quindici anni\u00bb.\nIl film \u00e8 girato in un bianco e nero virato in blu, ovvero il colore che rappresenta le ortensie e l'acqua, elementi iconici presenti per tutta la durata del film.\nCome sempre per i suoi film, Tsukamoto ne cura i diversi aspetti, non solo la regia, ma anche sceneggiatura, produzione, scenografia, fotografia, montaggio, oltre ad essere interprete di uno dei personaggi principali.\nDistribuzione.\nIl film \u00e8 stato presentato alla Mostra onternazionale d'arte cinematografica di Venezia 2002 nel Concorso Controcorrente, ottenendo il Premio speciale della giuria.\n\u00c8 il primo film di Tsukamoto distribuito nelle sale cinematografiche in Italia. I precedenti sono stati portati in Italia dal programma televisivo \"Fuori orario\" di Rai 3 (che ha trasmesso anche \"A Snake of June\") e distribuiti direttamente in DVD da Raro Video."}
{"id": "1352890", "revid": "767487", "url": "https://it.wikipedia.org/wiki?curid=1352890", "title": "L'uomo che volle farsi re (film)", "text": "L'uomo che volle farsi re (\"The Man Who Would Be King\") \u00e8 un film del 1975 diretto dal regista John Huston, basato sul romanzo \"L'uomo che volle essere re\" di Rudyard Kipling del 1888.\nTrama.\nIl film \u00e8 ambientato nell'India britannica alla fine del XIX secolo.\nPrologo.\nNello studio dello scrittore inglese Rudyard Kipling entra un uomo sfigurato nel volto e nel corpo, che ricorda a Kipling come i due si fossero gi\u00e0 incontrati tre anni prima in occasione della firma di un contratto. Dopo aver riconosciuto nell'uomo un conoscente di nome Peachy Carnehan, Kipling gli chiede di raccontare la storia dei suoi ultimi 3 anni.\nIl racconto di Peachy.\nTre anni prima Peachy si trova in una stazione ferroviaria e, notato Kipling intento ad acquistare un biglietto, decide di rubargli l'orologio d'oro da taschino. Peachy si allontana per controllare la refurtiva e nota un marchio che gli rende impossibile portare fino in fondo il furto: l'orologio appartiene a un massone, ed essendo anch'egli massone, gli \u00e8 vietata qualunque azione delittuosa. Rintraccia l'uomo e gli restituisce l'orologio, vantandosi di averlo recuperato a un borseggiatore.\nQualche tempo dopo Peachy si reca a far visita a Kipling accompagnato da un proprio ex-commilitone e confratello massone di nome Daniel; i due chiamano il giornalista a testimone dell'impresa che si sono ripromessi di compiere: seguiranno le orme di Alessandro Magno e si recheranno nel Kafiristan (odierno Nurestan), regione montuosa, selvaggia e arretrata, abitata da trib\u00f9 in eterna lotta tra loro, al confine tra Afghanistan e Pakistan. Il loro intento \u00e8 di approfittare dell'arretratezza delle trib\u00f9 locali per imporsi in virt\u00f9 delle loro armi da fuoco; il loro piano prevede, dopo aver conquistato la fiducia di un signore locale, di rovesciarlo e diventare i re di quella trib\u00f9, procedendo quindi ad assoggettare le altre arricchendosi col saccheggio. I tre uomini stilano un contratto e lo firmano per regolarizzare la situazione, garantendosi reciproco aiuto in caso di bisogno; per concludere lo lasciano in custodia a Kipling. Qualche giorno dopo comprano decine di fucili e munizioni e partono per la loro avventura.\nI due decidono di travestirsi per evitare di essere assaliti: Daniel si travestir\u00e0 da santone e inizier\u00e0 a fingere di dare in escandescenze mentre Peachy finger\u00e0 di essere il suo assistente e traduttore. Raggiunte le cime delle montagne dell'Himalaya, rischiano di rimanere bloccati andando incontro a una morte per assideramento, ma grazie a una serie di fortunate coincidenze la coppia riesce ad arrivare senza altri problemi nel Kafiristan.\nQui la fortuna pare subito assecondarli: assistono dall'alto all'assalto di un gruppo locale contro alcune donne intente a lavare dei panni in un fiume. Immediatamente decidono d'intervenire e riescono facilmente (grazie ai fucili) a mettere in fuga gli assalitori, decimati. Quest'azione diventa un favorevole biglietto da visita agli occhi della trib\u00f9 cui appartengono le donne: vengono accolti nella cittadella dal capo che subito indice una festa per loro; nella cittadella, incontrano un gurkha che aveva militato nell'esercito britannico, e che far\u00e0 da interprete.\nDaniel e Peachy passano a illustrare al capo trib\u00f9 il loro piano, lo convincono che addestrando gli uomini all'uso dei fucili, potranno facilmente aver ragione delle altre trib\u00f9 e lui acquister\u00e0 un enorme potere. I fatti dimostrano subito che non mentono: passano ad addestrare gli uomini, e quando li ritengono pronti, cominciano a condurre azioni di guerra invariabilmente vittoriose, conquistando ricchi bottini. Durante queste scorribande Daniel s'invaghisce di Rossana, una bellissima ragazza che per\u00f2 lo evita; inoltre, poich\u00e9 il contratto firmato con Peachy prevede che le donne siano lasciate fuori dalla loro missione, Daniel desiste dal corteggiarla. Il capo trib\u00f9 comincia per\u00f2 a divenire geloso del prestigio di cui godono i due Inglesi e nel tentativo di eliminarli e tenersi le nuove armi, viene ucciso dai propri uomini che hanno indirizzato ai due stranieri la propria fedelt\u00e0.\nDivenuti capi effettivi, continuano con le loro azioni finch\u00e9, nel corso di un'ennesima scaramuccia Daniel, che dei due \u00e8 il pi\u00f9 ambizioso, \u00e8 colpito da una freccia che tuttavia viene bloccata da una cinghia e Daniel non subisce alcuna ferita: inizia a diffondersi la voce della sua invulnerabilit\u00e0 e del suo essere un dio.\nNella valle teatro di tutte queste azioni, sorge una citt\u00e0, la pi\u00f9 grande, governata da sacerdoti, e il loro capo invita Daniel e Peachy a recarsi a trovarlo; i due accettano l'invito e quando si trovano di fronte a lui, il sacerdote capo, evidentemente molto pragmatico, afferra un arco con l'intento di scagliare una freccia su Daniel per verificarne l'invulnerabilit\u00e0; nel frattempo l'Inglese era stato afferrato dagli altri sacerdoti e gli era stata strappata la camicia sul petto mettendo a nudo un ciondolo con il simbolo massonico. Il gran sacerdote abbandona il suo intento probatorio quando vede che il ciondolo rappresenta la squadra e il compasso incrociati, il gran sacerdote fa vedere ai due Inglesi che su alcune pietre del tempio vi \u00e8 lo stesso simbolo, che compare anche sulla porta di un sotterraneo ove rapidamente li conduce. Nel sotterraneo i sacerdoti custodiscono da almeno due millenni l'enorme tesoro di Alessandro Magno, da loro chiamato Sikander, evidentemente il fondatore della Massoneria; dal tempo della sua morte attendono un erede che ora ritengono di aver trovato, non dubitando pi\u00f9 della divinit\u00e0 di Daniel. Daniel e Peachy preparano rapidi piani di partenza, naturalmente carichi di tutto quanto possano prendere, peraltro non ostacolati dai sacerdoti che ritengono la cosa legittima.\nPer via del suo egocentrismo e dell'incredibile serie di coincidenze fortunate (la valanga sulle montagne che gli ha salvato la vita, il fatto di essersi messi in mostra appena arrivati e di aver conquistato subito la fiducia del primo capo trib\u00f9 incontrato, la freccia fermata dalla cinghia, il simbolo massonico, il fatto di voler sposare una donna con lo stesso nome della moglie di Alessandro) Daniel si convince di essere \"predestinato\" a regnare sul Kafiristan e pertanto sceglie di non fuggire con il bottino ma di rimanere, prendere in moglie Rossana per assicurarsi una discendenza e governare il suo regno fino a renderlo una grande potenza mondiale. Peachy non \u00e8 dello stesso parere e fa preparare dei muli con la propria parte di bottino, la sua partenza \u00e8 fissata subito dopo la cerimonia di matrimonio.\nRossana per\u00f2 non vuole unirsi a Daniel, temendolo come un essere soprannaturale per cui, secondo la leggenda locale, chi si unisce carnalmente con una divinit\u00e0 ne muore, cos\u00ec nel momento culminante della cerimonia nuziale ha un moto di ribellione e lo morde allorch\u00e9 lui cerca di baciarla, causandogli una fuoriuscita di sangue; questo dimostra al Gran Sacerdote la vulnerabilit\u00e0 (e di conseguenza la non-divinit\u00e0) di Daniel. Immediatamente Daniel viene additato come un usurpatore e la popolazione ingaggia una battaglia con la guardia personale di fedelissimi del Re. Nonostante la grande superiorit\u00e0 di mezzi (le guardie di Daniel sono armate di fucili mentre la popolazione ha solo qualche lama smussata e le pietre trovate sul terreno) l'inferiorit\u00e0 numerica si fa sentire e una volta terminate le munizioni i due inglesi si consegnano al nemico. Daniel viene portato su un ponte che attraversa un burrone: il ponte viene tagliato e Daniel precipita, mentre Peachy, giudicato meno colpevole, viene gravemente torturato e scacciato, naturalmente senza tesoro e senza provviste.\nEpilogo.\nKipling \u00e8 molto colpito dalla fine fatta dai due amici. Prima di andarsene Peachy gli lascia un sacco con la testa dell'amico Daniel (come da tradizione dei Kafiri) con ancora la corona di Alessandro.\nProduzione.\nJohn Huston voleva trasferire in pellicola il racconto di Kipling fin dagli anni cinquanta. In origine il film doveva essere interpretato da Humphrey Bogart e Clark Gable, poi da Burt Lancaster e Kirk Douglas, infine da Robert Redford e Paul Newman. Fu Paul Newman a suggerire i nomi di Connery e Caine.\nLe riprese furono effettuate in Marocco, a Ouarzazate, e le scene di montagna sulle Alpi.\nCuriosit\u00e0.\nL'episodio della serie Disney Ducktales \"Il papero che volle farsi re\" \u00e8 un omaggio a questo film.\nVi sono molte somiglianze nella trama con il film d'animazione \"dreamwork\" \"La strada per El Dorado\", come l'avventura di due amici considerati ormai reietti, che approdano in una civilt\u00e0 meno avanzata e il presunto stato di divinit\u00e0, anche se nel cartone \"Dreamworks\" sono considerati entrambi divinit\u00e0. \u00c8 la perdita di sangue a convincere il malvagio stregone Tzkelel-Kan a ribellarsi ai due sedicenti dei."}
{"id": "1352892", "revid": "773636", "url": "https://it.wikipedia.org/wiki?curid=1352892", "title": "R 66 e R 126", "text": "R 66 e R 126 sono due stelle estremamente massicce (rispettivamente 30 e 70 masse solari) che sono state identificate dal Telescopio spaziale Spitzer in una delle galassie satelliti della Via Lattea, la Grande Nube di Magellano. Le stelle sono circondate da giganteschi dischi di polveri, in cui si ritiene che vi sia una fervida attivit\u00e0 di formazione planetaria.\nDescrizione.\nEntrambe le stelle sono classificate come ipergiganti di tipo O (molto grandi, caldissime ed estremamente luminose). La presenza del disco di polveri attorno a queste ha stupito gli astronomi in quanto si riteneva che stelle di questo tipo fossero inadatte a formare pianeti, dato che emettono un fortissimo vento che rende difficile (se non impossibile) la \"condensazione\" delle nubi di polveri in pianeti.\nGli astronomi ritengono anche che i dischi delle stelle ipergiganti siano estremamente \"gonfi\", espansi sino a una distanza dalla stella pari a 60 volte la distanza tra Plutone e il Sole. Nel disco inoltre \u00e8 contenuta, con molta probabilit\u00e0, una massa circa 10 volte maggiore di quella presente nella Cintura di Kuiper. Kastner e i suoi colleghi dicono che questi dischi rappresentano il primo o l'ultimo stadio del processo di formazione dei pianeti. In quest'ultimo caso il disco rappresenterebbe una versione \"maggiorata\" della Cintura di Kuiper nel nostro Sistema solare.\n\u00ab\"Non sappiamo se pianeti come quelli del nostro Sistema solare si possano formare nell'ambiente altamente energetico e dinamico di stelle cos\u00ec massicce, ma se fosse possibile, la loro esistenza sarebbe breve ma eccitante\"\u00bb disse Charles Beichman, astronomo presso il Jet Propulsion Laboratory della NASA e il California Institute of Technology, entrambi siti a Pasadena in California."}
{"id": "1352901", "revid": "200154", "url": "https://it.wikipedia.org/wiki?curid=1352901", "title": "Tabarchino", "text": ""}
{"id": "1352908", "revid": "1833487", "url": "https://it.wikipedia.org/wiki?curid=1352908", "title": "Premistoppa", "text": "Il vocabolo premistoppa nasce dal gergo marinaresco e sta a indicare una speciale tenuta meccanica tra due ambienti diversi. Si usa anche per un tipo di tenuta impiegato ad esempio nelle valvole a globo (corrispondente al vocabolo inglese \"bonnet\"), in passato usata anche su motori.\nI marinai chiamavano premistoppa la camera che divideva l'acqua del mare, in cui ruotava l'elica, e il motore che la faceva muovere. La chiamavano cos\u00ec perch\u00e9 per tenere sigillata quella stanza usavano della stoppa, che generalmente era una poltiglia di grassi animali mischiati con altri materiali che veniva premuta sulle pareti che si volevano isolare tramite due rondelle di rasamento (rosette).\nIn generale il premistoppa \u00e8 un sistema che tiene serrato un materiale, quali stoppa, baderna di canapa o altro materiale o feltro per garantire la stagnit\u00e0 di una camera, in alcuni ambiti tale sistema \u00e8 stato soppiantato dal paraolio o dalla tenuta meccanica.\nTutt'oggi questo sistema d'isolamento viene chiamato premistoppa, anche se per isolarla non si usa pi\u00f9 la stoppa ma altri materiali o dispositivi tecnologicamente pi\u00f9 avanzati (es. baderna che originariamente era in canapa o feltro)."}
{"id": "1352912", "revid": "729019", "url": "https://it.wikipedia.org/wiki?curid=1352912", "title": "R\u00e2me\u021b", "text": "R\u00e2me\u021b (in ungherese \"Remete\", in tedesco \"Einsiedl\"), \u00e8 un comune della Romania di 610 abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 13 villaggi: Bo\u021bani, Br\u0103de\u0219ti, Cheia, Cotor\u0103\u0219ti, Flore\u0219ti, Olteni, R\u00e2me\u021b, Valea F\u0103getului, Valea Inzelului, Valea M\u0103n\u0103stirii, Valea Poienii, Valea Uzei, Vl\u0103de\u0219ti.\nNel comune si trova il Monastero di R\u00e2me\u021b (foto), un complesso la cui origine risale al XIV secolo."}
{"id": "1352913", "revid": "287204", "url": "https://it.wikipedia.org/wiki?curid=1352913", "title": "Ramet", "text": ""}
{"id": "1352916", "revid": "767487", "url": "https://it.wikipedia.org/wiki?curid=1352916", "title": "Alfredo Bodoira", "text": "Era chiamato affettuosamente e scherzosamente \"Pinsa\" (\"pinza\" in Piemontese) per le dimensioni e la robustezza delle sue mani. Il soprannome gli era stato dato dai compagni di squadra Rava e Depetrini.\nInsieme a Guglielmo Gabetto e a Filippo Cavalli, \u00e8 stato uno dei soli tre calciatori ad aver vinto il campionato italiano con entrambe le maggiori squadre di Torino, prima con la e poi col .\nCarriera.\nCrebbe nelle giovanili della , partecipando da rincalzo ai primi successi della squadra del \"Quinquennio d'oro\" negli anni 1930, e vivendo poi le prime esperienze da titolare all', in Prima Divisione, dove milit\u00f2 dal 1933 al 1935. Tornato a Torino, a partire dal 1937 fu il portiere titolare dei bianconeri in Serie A, fino al 1941 quando pass\u00f2 ai concittadini del con cui vinse gli scudetti 1942-1943 e, da riserva, 1945-1946.\nAlla ripresa del campionato a \"girone unico\", nel 1946, fu ingaggiato dall'. Termin\u00f2 la sua carriera agonistica nel 1948, dopo due stagioni disputate in Serie C con il . In seguito, negli anni 1950 intraprese brevemente l'attivit\u00e0 di allenatore, prettamente in formazioni dilettanti quali , e .\nMor\u00ec nel 1989, all'et\u00e0 di settantotto anni."}
{"id": "1352919", "revid": "1865216", "url": "https://it.wikipedia.org/wiki?curid=1352919", "title": "L'anello di Re Salomone", "text": "L'anello di Re Salomone \u00e8 un libro scritto dall'etologo austriaco Konrad Lorenz.\nLa scelta del titolo richiama alla leggenda secondo la quale Re Salomone avesse un anello che gli permetteva di parlare con gli animali e capirne il linguaggio. Il libro tratta appunto del linguaggio degli animali e di come comunichino attraverso il loro comportamento. \u00c8 stata la prima opera a renderlo noto tra gli scienziati e il grande pubblico.\nLo stile divulgativo, ricco di commenti e considerazioni personali, ha garantito il successo dell'opera tra il pubblico generale. Per lo stesso motivo taluni biologi lo accusarono di essere troppo antropomorfista. Infatti Lorenz trova spesso analogie tra il comportamento animale e quello umano, riconducendoli a una radice atavica comune. Riferendosi agli animali di cui tratta, preferisce usare termini come \"fidanzarsi\" piuttosto che \"accoppiarsi\"; tuttavia gi\u00e0 dalla premessa del libro chiarisce di non voler conferire agli animali caratteristiche che non hanno e dichiara:\nIl libro \u00e8 ricco di esperimenti comportamentali che l'autore ha condotto durante tutti i suoi studi su uccelli (in particolare taccole e oche selvatiche), mammiferi e pesci, descrivendone i procedimenti con notevole meticolosit\u00e0 e precisione, tanto da far riconsiderare la sua \"poca obiettivit\u00e0\" e farlo riconoscere dal mondo scientifico odierno come il padre dell'etologia.\nI capitoli del libro:"}
{"id": "1352926", "revid": "339392", "url": "https://it.wikipedia.org/wiki?curid=1352926", "title": "L'uomo che volle farsi Re (romanzo)", "text": ""}
{"id": "1352927", "revid": "339392", "url": "https://it.wikipedia.org/wiki?curid=1352927", "title": "Pirelli &amp; C", "text": ""}
{"id": "1352928", "revid": "128334", "url": "https://it.wikipedia.org/wiki?curid=1352928", "title": "L'ultima legione", "text": "L'ultima legione, edito in Italia nel 2002, \u00e8 un romanzo storico dello scrittore modenese Valerio Massimo Manfredi. Ha venduto oltre 6 milioni di copie nel mondo.\nDal romanzo \u00e8 stato parzialmente tratto un film omonimo nel 2007.\nTrama.\n476 d.C. L'Impero romano d'Occidente \u00e8 sotto l'attacco delle armate del Generale Odoacre. Le forze fedeli all'impero sono state annientate e l'Imperatore Romolo Augusto, un bambino di soli 13 anni, \u00e8 stato deposto e condotto a Ravenna. Nel frattempo a Dertona, dove sorge il \"castrum\" dell'ultima legione romana, la \"Nova Invicta\", infuria la battaglia contro i cavalieri eruli. L'ufficiale Aureliano Ambrosio, distaccatosi dai suoi compagni, cavalca disperatamente verso la villa del nobile Flavio Oreste per chiedere aiuto, ma la trova distrutta dagli Eruli e pu\u00f2 soltanto ricevere l'ultima richiesta di un morente Oreste: salvare e proteggere Romolo Augusto, suo figlio, ultimo imperatore di Roma.\nAureliano tenta di liberare Romolo imprigionato a Ravenna, ma viene ferito. Quando ormai per il legionario si profila una morte certa, in suo aiuto interviene una giovane ragazza veneta, Livia Prisca, che elimina i barbari al suo inseguimento e cura la ferita di Aureliano. Livia sembra riconoscere quel coraggioso ufficiale pensando che sia lo stesso che l'aveva salvata molti anni prima ad Aquileia. Aureliano, per\u00f2, non ricorda il suo passato e neanche lui si spiega il perch\u00e9, ma comunque nega la versione di Livia. Durante la sua permanenza nelle paludi intorno a Ravenna, Aureliano viene a sapere da un informatore di Livia che alcuni soldati romani della legione \"Nova Invicta\" sono stati catturati. Aureliano, grazie agli informatori di Livia, viene a sapere che alcuni dei suoi vecchi amici sono stati condotti a Miseno nel sud Italia, e anche che Romolo \u00e8 stato condotto a Capri, assieme al suo precettore Meridius Ambrosinus. Giunti a Miseno, Livia e Aureliano riescono a liberare due compagni d'armi di Aureliano, Batiato, un gigante etiopico dalla forza eccezionale, e Vatreno, un veterano dalla grandissima esperienza, pi\u00f9 altri due schiavi che in precedenza erano soldati romani, Demetrio e Orosio, che avevano entrambi perduto le famiglie a causa degli assalti delle varie trib\u00f9 barbare e per questo volevano vendicarsi per la morte dei loro cari. Aureliano, Livia e compagni si recano a Napoli, dove organizzano la liberazione di Romolo e del suo precettore Ambrosinus.\nIntanto, a Capri, Romolo scopre un luogo segreto della villa in cui era tenuto prigioniero (un magnifico \"santuario\" dedicato a tutti gli imperatori romani) e con esso anche una magnifica statua in marmi policromi rappresentante Giulio Cesare. Ma Romolo fa una scoperta ancora pi\u00f9 grande: ritrova la leggendaria spada calibica di Giulio Cesare. Romolo porta con s\u00e9 la spada e qualche giorno dopo il gruppo di soldati, capeggiati da Livia, irrompe nella villa e libera Romolo. Da qui inizia una lunga fuga prima verso Fano, dove la nave che doveva portare Romolo a Costantinopoli non arriva, e poi sempre pi\u00f9 a nord verso la Gallia e attraverso il regno di Soissons. Sempre incalzati dalle truppe di Wulfila, che cerca vendetta nei confronti di Aureliano, giungono infine in Britannia, dove scopriranno che il ricordo della passata romanit\u00e0, e con essa della vecchia e leggendaria Legio XII Draco, non \u00e8 ancora del tutto scomparso. Minacciati ancora da Wulfila, in possesso della spada di Cesare, ma anche dal vecchio tiranno Vortigern, che regna su gran parte dell'isola con il volto celato da una maschera d'oro, decidono di affrontare tutti i loro nemici in una battaglia finale presso il monte Badon, vicino al grande vallo di Adriano. La notte prima della battaglia, grazie ad Ambrosinus, Aurelio scopre il suo passato dimenticato ricordandosi della caduta di Aquileia e dei genitori trucidati da Wulfila, e giura vendetta.\nIn quest'ultima battaglia, i nostri eroi riusciranno a sconfiggere i barbari vincendo definitivamente la lunghissima guerra. Nella impari battaglia per\u00f2 vengono uccisi Vatreno, trafitto da tre lance e inchiodato a un albero, e i due ex-schiavi Demetrio e Orosio. Batiato e Livia rimangono solo feriti. Wulfila, lo spietato guerriero erulo, tenta di uccidere selvaggiamente Romolo, ma verr\u00e0 invece ucciso da quest'ultimo che lo trapassa con la spada, placando anche la vendetta di Aureliano nei confronti di Wulfila che gli aveva massacrato i genitori anni prima ad Aquileia. La vittoria \u00e8 quindi per Aurelio e Romolo, anche grazie all'aiuto della \"Legio XII Draco\", comandata da Kustennin, che contribuisce ad eliminare il nemico. Romolo per\u00f2 si accorge della morte dei suoi amici e, furibondo, scaglia la scintillante spada in uno scoglio al centro di un lago (e, col passare del tempo, a causa delle intemperie dell'incisione \"Cai.Iul.Caes.Ensis Caliburnus\", ovvero \"la spada Calibica di Giulio Cesare\" si leggeranno solo le lettere E-S-CALIBUR). Infine da Romolo, chiamato Pendragon, e da Ygraine, figlia del comandante della Legio XII, nascer\u00e0 un bambino che sar\u00e0 in futuro il leggendario protagonista del ciclo arturiano: re Art\u00f9.\nTrasposizione filmica.\nDal romanzo di Manfredi \u00e8 stato tratto il film omonimo \"L'ultima legione\" (titolo originale: \"The Last Legion\"), che \u00e8 uscito nelle sale italiane il 14 settembre 2007. Il film, diretto da Doug Lefler, riprende seppur con notevoli differenze le vicende narrate nel libro. \nCuriosit\u00e0.\nL'edizione della Oscar Mondadori ha esattamente 476 pagine, come l'anno in cui \u00e8 ambientato il romanzo. Alla pagina 476 compaiono il luogo di stampa e il timbro SIAE. "}
{"id": "1352931", "revid": "92723", "url": "https://it.wikipedia.org/wiki?curid=1352931", "title": "Pena di morte in Spagna", "text": "La pena di morte in Spagna venne applicata ininterrottamente fino al 1932, quando venne abolita in occasione di una riforma del codice penale introdotta durante la Seconda repubblica.\nFu ristabilita nell'ottobre 1934 come pena applicabile a determinati delitti terroristici. Il generale Francisco Franco la ristabil\u00ec anche per i reati comuni.\nLe condanne, almeno nel XX secolo, venivano eseguite mediante garrota o fucilazione.\nLa pena capitale venne abolita nel 1978. Le ultime esecuzioni mediante garrota furono quelle di Salvador Puig Antich e Heinz Chez, il 2 marzo 1974, mentre le ultime fucilazioni furono quelle di \u00c1ngel Otaegui Echeverr\u00eda, Jos\u00e9 Luis S\u00e1nchez-Bravo Sollas, Juan Paredes Manot, Jos\u00e9 Humberto Baena Alonso e Ram\u00f3n Garc\u00eda Sanz, membri dei gruppi armati ETA e FRAP, avvenute il 27 settembre 1975.\nIl Regno di Spagna ha ratificato il protocollo n. 13 alla Convenzione europea per la salvaguardia dei diritti dell'uomo e delle libert\u00e0 fondamentali, relativo all'abolizione della pena di morte in qualsiasi circostanza, stipulato a Vilnius il 3 maggio 2002."}
{"id": "1352934", "revid": "15756", "url": "https://it.wikipedia.org/wiki?curid=1352934", "title": "Prysmian", "text": "Prysmian S.p.A. \u00e8 un'azienda italiana con sede a Milano, specializzata nella produzione di cavi per applicazioni nel settore dell'energia e delle telecomunicazioni e di fibre ottiche. Prysmian \u00e8 presente in Nord America con 23 stabilimenti, 48 in Europa, 13 in LATAM, 7 MEAT, 13 APAC.\n\u00c8 il leader mondiale nella produzione di cavi. La societ\u00e0 \u00e8 quotata nell'indice FTSE MIB della Borsa di Milano.\nIl 4 dicembre 2017 ha rilevato il 100% del gruppo statunitense General Cable, per poi completare la fusione per incorporazione l'anno successivo, dopo l'approvazione dell'antitrust dei rispettivi Paesi.\nStoria.\nGli inizi.\nLa societ\u00e0 nasce originariamente nel 1879 come \"Pirelli Cavi e Sistemi\". Nel 1881 ottiene l'appalto per la creazione di cavi telegrafici sottomarini per conto del Genio militare.\nNel 1886 apre uno stabilimento per la produzione di cavi sottomarini a La Spezia. Successivamente contribuisce anche alla posa dell'intera rete telegrafica italiana per conto di Telegrafi dello Stato, amministrazione pubblica, e all'installazione della rete elettrica ad uso domestico a Milano. Svolge anche lavori di posa cavi telegrafici nelle colonie dell'Africa Orientale Italiana.\nNel 1925 realizza per Italcable i 5.150\u00a0km del cavo telegrafico sottomarino per la comunicazione tra l'Italia e il Sud America. La collaborazione con lo Stato proseguir\u00e0 con la posa di cavi per la Rete Telefonica Interurbana.\nPrysmian.\nNel 2005 nasce Prysmian S.r.l. ad opera del gruppo Goldman Sachs, per acquisire le attivit\u00e0 di Divisione Cavi e Sistemi di Pirelli &amp; C. S.p.A. che, dopo aver ristrutturato l'organizzazione delle attivit\u00e0 all'interno del gruppo, ha deciso di disinvestire dal mercato dei cavi. La cifra pattuita \u00e8 di 1,5 miliardi di euro, Goldman Sachs versa alla Pirelli 225 milioni, il resto (pi\u00f9 di un miliardo) \u00e8 debito da scaricare sulle spalle della nuova azienda. La societ\u00e0, guidata dal 2005 da Valerio Battista, \u00e8 da allora una public company.\nDal 3 maggio 2007 \u00e8 quotata alla Borsa di Milano e dal 24 settembre 2007 \u00e8 entrata a far parte dell'indice S&amp;P MIB delle principali aziende italiane.\nA fine 2009 Goldman Sachs decide di dismettere la sua partecipazione, completata nel marzo 2010.\nNel mese di febbraio del 2011 Prysmian conclude positivamente l'Opa da 840 milioni di euro sull'olandese Draka, sede a Eindhoven e all'epoca numero quattro al mondo nel settore cavi e fibra ottica..\nNel dicembre 2017 acquisisce l'americana (e rivale) General Cable con sede nel Kentucky. Un'operazione da quasi tre miliardi di dollari, tra equity (1,5 miliardi) e debito finanziario. Mettendo assieme la prima societ\u00e0 al mondo nel settore cavi per fatturato (la Prysmian) e la quarta (General Cable) nasce un gruppo da oltre 10 miliardi di euro di fatturato, 840 milioni di euro di Ebitda (margine operativo lordo) e 30.000 dipendenti..\nAcquisizione di General Cable.\nIl gruppo General Cable ha una capitalizzazione da 3 miliardi di dollari, e agli azionisti \u00e8 riservato un premio di prezzo pari all'81% del valore delle quote.\nL'acquisizione, approvata all'unanimit\u00e0 dai due cda, generer\u00e0 una societ\u00e0 presente in 50 Paesi con 31.000 dipendenti, e in grado di produrre un fatturato da 11 miliardi di dollari l'anno, in base a stime estratte dal bilancio 2017. Sono previsti costi di integrazione di 220 milioni di dollari. Il prezzo per azione pagato a General Cable \u00e8 di 30 dollari/azione, a fronte di un dividendo di Prysmian dimezzatosi nel 2011 dopo l'acquisizione di Draka, e stabile a 43 centesimi per azione. Il gruppo General Cable ha un miliardo di dollari di indebitamento.\nGi\u00e0 prima societ\u00e0 azionaria nel comparto cavi a livello mondiale, con tale fatturato \"pro-forma\" diventerebbe \"due volte pi\u00f9 grande del secondo principale concorrente\". Prysmian ha dichiarato che provveder\u00e0 ad un aumento di capitale da pi\u00f9 di 500 milioni, in vista di ulteriori acquisizioni\nL'operazione \u00e8 subordinata all'approvazione delle autorit\u00e0 antitrust dei due Paesi.\nIl suo completamento andrebbe a creare una concentrazione di mercato in un settore strategico per la sicurezza pubblica e per lo sviluppo economico, e gi\u00e0 costituito da non pi\u00f9 di dieci competitori fra Italia, USA e Cina. Altri oligopoli sono presenti nei settori della telefonia fissa e mobile di vari Paesi, in parte dovuta alla stessa esistenza di monopoli naturali.\nAttivit\u00e0.\nLa societ\u00e0 \u00e8 leader mondiale nel settore dei sistemi in cavo. Nello specifico, Prysmian si occupa della produzione e della posa di cavi terrestri e sottomarini per la trasmissione e la distribuzione di elettricit\u00e0, nonch\u00e9 di cavi speciali destinati all\u2019impiego in diversi comparti industriali e di cavi a media e bassa tensione per costruzioni e infrastrutture. Per le telecomunicazioni, il Gruppo produce cavi in rame, cavi ottici e in fibra ottica per la trasmissione di dati, video e voce.\nPrysmian si occupa, su richiesta del cliente, anche della progettazione e realizzazione di sistemi \"chiavi in mano\", nonch\u00e9 della manutenzione post-installazione.\nOgni anno, Prysmian investe oltre 100 milioni di euro\u00a0in ricerca e sviluppo. Questo ha permesso al Gruppo di sviluppare innovazioni quali BendBrightXS 180\u00b5m, la pi\u00f9 sottile fibra ottica insensibile alla piegatura, e FlexRibbon, che con 6.912 fibre risulta essere il cavo ottico con il pi\u00f9 alto numero di fibre del settore.\nLa societ\u00e0 ha sviluppato anche la tecnologia P-Laser\u00a0per i sistemi in cavo, che unisce maggiore capacit\u00e0 di trasmissione e sostenibilit\u00e0 ambientale, sfruttando materiali 100% riciclabili e tagliando le emissioni di carbonio del 40%.\nEntro il 2020, Prysmian ha previsto inoltre un investimento di circa 450 milioni di euro\u00a0volto ad azzerare nel tempo le emissioni di CO2 del Gruppo e a migliorare la sostenibilit\u00e0 della propria supply chain. Un impegno ambizioso, in linea con gli obiettivi dell\u2019accordo di Parigi, che verr\u00e0 portato a termine grazie al supporto dell\u2019organizzazione no profit Carbon Trust.\nPrysmian ha confermato inoltre per il 2021 il varo della nuova nave posacavi Leonardo da Vinci, che con i suoi 171 metri di lunghezza sar\u00e0 la pi\u00f9 grande al mondo.\nIn Italia, Prysmian \u00e8 presente a Merlino, Giovinazzo, Pignataro Maggiore, Quattordio, Livorno, Pozzuoli e Battipaglia.\nDopo l'acquisizione di General Cable \u00e8 presente in pi\u00f9 di 50 paesi con 104 stabilimenti e oltre 28.000 dipendenti.\nAzionariato.\nDati Nasdaq al gennaio 2021..\nFlotta.\nLa flotta di Prysmian \u00e8 formata da quattro navi posacavi:"}
{"id": "1352936", "revid": "322321", "url": "https://it.wikipedia.org/wiki?curid=1352936", "title": "Colle Umberto", "text": "Colle Umberto (\"Co\u0142e Unberto\" in veneto) \u00e8 un comune italiano di abitanti della provincia di Treviso in Veneto.\nGeografia fisica.\nIl territorio del comune di Colle Umberto si articola in due centri posti su colli di natura morenica, ai piedi delle Prealpi Venete, e collocati tra Vittorio Veneto e Conegliano, in una zona prevalentemente agricola, famosa per la produzione del prosecco.\nSviluppate sui pendii dolci delle colline sono le aree coltivate. Tra i colli ha rilevanza, oltre ai due principali, il Col di Manza, al confine con Castello Roganzuolo.\nL'area \u00e8 percorsa a nord-est dal fiume Meschio.\nStoria.\nDenominato \"Colle\" fino al 1867 (proprio per la sua posizione arroccata sulla collina) assunse in quell'anno il nome attuale, in seguito alla visita del Re d'Italia, Umberto I.\nFu abitato fin dalla preistoria, come attestano numerosi reperti archeologici risalenti alla civilt\u00e0 dei paleoveneti. In epoca romana passava attraverso il suo territorio l'arteria di comunicazione che univa i grossi centri di Oderzo (Opitergium) e Ceneda (Cenetae).\nL'elemento orografico pi\u00f9 significativo, il colle, diede il nome al Comune in epoca medievale. Diversi testi infatti lo documentano: Collis (1016), Collice (1138), Colize (1143), Colice (1175).\nL'amenit\u00e0 del territorio fu motivo sufficiente per fondare un'abbazia (ora sede municipale, anche se completamente riedificata) intitolata a San Pietro Apostolo in Colle, ad opera dei Padri Crociferi ai quali successero i Benedettini di Pomposa che avevano operarato a Colle gi\u00e0 nel 1074.\nIl primo documento in cui si parla del Monastero di S.Pietro di Colle \u00e8 una bolla di Papa Anastasio IV del 1154, con la quale si dirime una controversia insorta tra i Canonici della Cattedrale di Ceneda e i monaci benedettini confermando all'abbazia pomposiana il possesso di \"S.Petri in Colosis\". Nel corso del XIV secolo, in seguito alla decadenza di Pomposa, venne trasformata in Abbazia commendataria; nel 1561 uno degli abati commendatarii fu il cardinale Carlo Borromeo.\nColle e San Martino fecero parte del feudo dei Caminesi fino al 1337, quando passarono sotto il dominio di Venezia per rimanervi fino al 1797. Durante questo periodo, grazie alla sicurezza ed al benessere garantito dalla Serenissima Colle divenne luogo di grande interesse ambientale e paesaggistico, motivo per il quale venne scelto da molte famiglie della nobilt\u00e0 veneziana per erigervi le loro dimore di campagna (Ville venete) . Nel 1773 la Repubblica di Venezia stabil\u00ec che l'abbazia passasse in amministrazione al Vescovo di Ceneda del quale divenne la residenza estiva.\nDurante la breve dominazione francese del 1797 e quella austriaca (1797-1805) Colle e San Martino conservarono la propria autonomia amministrativa finch\u00e9 con legge del 22 dicembre 1807 del Regno d'Italia vennero istituiti i Comuni di Colle e San Martino. Tre anni pi\u00f9 tardi ambedue divennero frazioni del comune di Ceneda. Nel 1815 ritornarono sotto la dominazione austriaca fino all'annessione del Veneto al Regno d'Italia nel 1866. Dopo la disfatta di Caporetto dell'ottobre del 1917, il giorno 8 novembre Colle Umberto venne invaso dalle truppe tedesche, avvicendate da quelle austriache nel marzo successivo, che predisposero due aeroporti, nel Campardone e nella zona della Veglia. Il castello Lucheschi venne incendiato il 16 novembre del '17. Il 29 ottobre 1918 le truppe italiane occuparono Colle Umberto. Nel corso della Seconda guerra mondiale, Colle Umberto fu teatro di violenti scontri tra le truppe tedesche e i partigiani nonch\u00e9 di ripetuti bombardamenti da parte degli Alleati: durante uno di questi (29 aprile 1945) venne distrutta Villa Lucheschi.\nMonumenti e luoghi d'interesse.\nOltre ai luoghi rappresentativi posti sul colle principale, sono numerosi e di rilevanza storico-architettonica gli oratori e le ville che costellano il territorio del capoluogo.\nArchitetture religiose.\nChiesa parrocchiale di San Tommaso.\nLa chiesa parrocchiale di San Tommaso, edificio costruito tra il 1806 e il 1809 nel sito di un pi\u00f9 antico luogo di culto, \u00e8 il culmine del colle centrale e pi\u00f9 alto del comune, assieme al campanile del 1816; i progetti di entrambi gli edifici sono frutto della mano di Sebastiano De Boni.\nAll'interno ci sono cinque altari: quattro minori laterali e quello maggiore. \nChiesa di San Sebastiano.\nIl quartiere di San Sebastiano \u00e8 caratterizzato dalla presenza di un edificio religioso di dimensioni considerevoli, che \u00e8 anche per questo considerato chiesa e non oratorio, come le strurrure votive che hanno sede negli altri quartieri: si tratta della chiesa di San Sebastiano, probabilmente costruita nella prima met\u00e0 del Settecento.La facciata a capanna, con timpano, ha il campanile merlato poggiante sul lato sinistro. All'interno si notano soprattutto la pala d'altare, una tela rappresentante \"Madonna con Bambino e Santi Sebastiano, Rocco e Floriano\" (del quale era molto diffuso il culto nell'area nel XVIII secolo), e le incisioni della via Crucis sulle pareti laterali dell'unica navata.\nOratorio dei Santi Antonio e Gaetano.\nSituato nel centro del paese e inglobato nel borgo vicino a villa Gamba, ai piedi del colle della chiesa parrocchiale, l'oratorio dei Santi Antonio e Gaetano \u00e8 di modeste dimensioni, ma fornito di un piccolo campanile merlato con cella campanaria aperta da monofore. Risale al secolo XVIII.La facciata dell'edificio, a capanna con frontone, ha centralmente il portale, sovrastato da finestra a lunetta e con ai lati due finestre rettangolari: le quattro aperture sono incorniciate in pietra.\nOratorio della Madonna delle Grazie.\nCollocato in area pianeggiante, sulla strada che lega Colle Umberto a San Giacomo di Veglia, l'oratorio della Madonna delle Grazie Come riportato su una lapide, fu edificato nel 1911.Di dimensioni molto contenute, ha, nella piccola aula che ne costituisce l'interno, solo un altare, sopra il quale \u00e8 posta una pala novecentesca di artista vittoriese, \"Madonna con Bambino\".Esternamente, sul lato destro, lo rende peculiare e lo distingue da un normale sacello l'esile cella campanaria merlata.\nOratorio di Col di Manza.\nL'oratorio di San Liberale, nel giardino di Villa Fabris, contiene una tela di grande rilevanza storica per la ricostruzione paesaggistica secentesca di Colle Umberto.\nArchitetture civili.\nMunicipio.\nPoco a lato del campanile della parrocchiale di Colle, su un'altura che costituisce il punto pi\u00f9 alto del comune, si erge il Municipio, un palazzo su due livelli caratterizzato da un ciclo di finestre ovali lungo il sottotetto. Quest'unico blocco architettonico \u00e8 ci\u00f2 che resta della struttura abbaziale benedettina che fu attiva nei secoli come centro religioso del paese, dalla quale dipendevano anche le strutture rurali sulle quali si svilupp\u00f2 la Villa-castello Lucheschi.\nVille venete.\nCanonica di San Tommaso.\nLa canonica di Colle Umberto \u00e8 una villa del XVIII secolo, posta dietro la parte absidale della Chiesa di San Tommaso. Essa si modula su tre livelli.La facciata \u00e8 caratterizzata da una forometria regolare, con finestre quadrangolari, se si eccettuano il portale e l'apertura centrale del primo piano, entrambe di dimensioni maggiori e a tutto sesto.A sinistra, guardano sul cortile degli annessi moderni, caratterizzati da arconi a tutto sesto, forse ispirati all'idea delle antiche barchesse delle ville venete presenti sul territorio comunale. Va segnalata anche la presenza del vecchio pozzo.\nVilla-castello Lucheschi.\nGrande e sontuosa villa padronale, situata alla base dell'altura dove oggi sorge la chiesa parrocchiale e un tempo un antico monastero da cui la struttura dipendeva, la Villa-castello Lucheschi o Adiacenze di Villa Lucheschi dette Il Castelletto si compone di numerosi edifici di diverse epoche.Costruita su degli antichi magazzini rurali benedettini, la villa si sviluppa a partire dal XVIII secolo, attorno a una torre preesistente.\nLe forme degli edifici ancora oggi visibili debbono molto agli ampliamenti ottocenteschi, quando fu segnata anche la nuova strada che circonda il complesso ad ovest, collegando il centro di Colle con le campagne del versante di Castello Roganzuolo.Le meraviglie degli interni e molto delle strutture \u00e8 andato perduto causa le due guerre mondiali: nella Prima guerra mondiale fu occupato dagli austro-ungarici, negli anni quaranta fu prima comando tedesco e poi partigiano, subendo bombardamenti e perdite irreversibili.Tuttavia ancora oggi, in ci\u00f2 che resta della vecchia residenza Lucheschi, si ravvisa la nobilt\u00e0 delle architetture e la natura delle diverse epoche da esse vissute.\nVilla Feletti.\nAlle spalle di Villa San Tommaso, in posizione meno elevata, sorge un'elegante palazzo dei primi anni del XX secolo: si tratta di Villa Feletti, edificio che consta di un grande corpo centrale disposto su tre piani e di una torretta di gusto novecentesco, situata dietro.Poggiante su un basamento, la villa trova il suo ingresso attraverso una scalinata che conduce al portico sporgente, il quale, balaustrato e sorretto da colonne, copre, oltre al portale d'ingresso, due finestre; sopra, il portico forma una terrazza, sulla quale si aprono due porte incastonate in una cornice decorata.\nVilla Gamba-Verecondi Scortecci e oratorio della Beata Vergine.\nCascina di caccia del XVI secolo, voluta da un ricco esponente della famiglia Gamba, Villa Verecondi si \u00e8 ampliata nel corso dei secoli nella localit\u00e0 \"il poggio\": nel Seicento fu impreziosita dagli stucchi interni del corpo principale e dalla costruzione di corpi annessi, nel Settecento da una ricca cappella privata denominata oratorio della Beata Vergine (piccola ma elegante struttura a capanna con frontone), nell'Ottocento (quando fu dei Lucheschi) da nuovi annessi rustici.Il nome Verecondi Scortecci \u00e8 quello degli ultimi proprietari.\nVilla Ninetta Lucheschi e sacello di San Belin.\nDi propriet\u00e0 della famiglia Lucheschi dal 1943, Villa Ninetta Lucheschi \u00e8 una struttura novecentesca, datata 1907-1913. Essa fu voluta dalla nobile famiglia veneziana dei Costaldis, che nello stile vollero vedervi l'espressione della moda dell'epoca: infatti la villa \u00e8 un chiaro esempio di liberty del primo Novecento.La struttura, su tre livelli, al secondo piano presenta un'ampia terrazza da cui godere della veduta panoramica sui colli e sulla campagna circostanti.Il sacello di San Belin, poco distante da Villa Ninetta Lucheschi, \u00e8 di epoca precedente (1880) ed \u00e8 da mettere in relazione con i possedimenti di Villa Morosini: esso infatti fu costruito come voto per la salvezza dei raccolti dalla grandine.\nVilla Morosini.\nVilla Morosini, nobile complesso settecentesco, \u00e8 la villa veneta pi\u00f9 importante di Colle Umberto; situata in posizione di rilievo paesaggistico, sui colli al confine con la campagna di Castello Roganzuolo, la villa \u00e8 legata a eventi storici fondamentali e rappresenta, con la cappella gentilizia, la barchessa e gli annessi, un punto di riferimento culturale e architettonico.\nVilla Fabris, gi\u00e0 Vecellio.\nSituata sul Col di Manza, Villa Fabris \u00e8 detta anche \"cas\u00e9ta\" di Tiziano, poich\u00e9 fu di propriet\u00e0 dell'artista bellunese.\nCasa Antoniazzi.\nCasa Antoniazzi \u00e8 il cuore di un complesso rurale ubicato in via Contesse, in luogo panoramico e rivolto verso Col di Manza.\nVilla De Nadai.\nVilla De Nadai \u00e8 un grande palazzo del XVIII secolo, di semplici fattezze e abbellito da un cornicione dentellato.\nVilla Olivi.\nVilla Olivi \u00e8 una piccola villa del XVII secolo, caratterizzato da un piccolo portale a tutto sesto, affiancato da due oculi.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nGeografia antropica.\nColle Umberto nasce come insieme di borghi legati al mondo rurale:\nFrazioni e localit\u00e0.\nSan Martino.\nSan Martino \u00e8 l'unica frazione del comune di Colle Umberto.\nMenar\u00e8.\nMenar\u00e8, gi\u00e0 \"Due Osterie\" dal nome delle due osterie presenti lungo la Statale 51 (uno ancora presente e l'altro sorgeva dalla parte opposta dell'incrocio semaforico, dove ora sorge il complesso commerciale), \u00e8 una localit\u00e0 che si trova ai piedi della collina di Colle Umberto sulla S.S. n.51 di Alemagna; essa ebbe particolare sviluppo a partire dagli anni '70 del Novecento, con la costruzione del nuovo complesso commerciale e, dall'inizio di questo millennio, con la realizzazione di numerosi lotti abitativi.\nAgli inizi degli anni '70, viene realizzata la nuova chiesa intitolata alla \"Madonna della Pace\".\nSport.\nIn comune sono presenti due societ\u00e0 di calcio.\nIl \"Vittorio Veneto Falmec SM Colle\" \u00e8 nato nel 2005 dalla fusione fra il Vittorio Veneto Calcio e l'U.S.D. Sanmartinocollumbertese (quest'ultimo a sua volta fondato nel 2000 dalla fusione fra l'U.S. San Martino di Tre Italia e l'U.S. Ormet Collumbertese). Milita nel campionato di Eccellenza (dopo che nella stagione 09/10 ha vinto il Campionato di Promozione e la Coppa Italia) e disputa le sue gare allo stadio \"Paolo Barison\" di Vittorio Veneto.\nL\"'U.S.D. Sanmartinocolle\", fondato nel 2009, milita in Prima Categoria Veneto e gioca le sue gare casalinghe presso lo stadio \"Ottavio Bottecchia\" di San Martino di Colle Umberto."}
{"id": "1352937", "revid": "2166030", "url": "https://it.wikipedia.org/wiki?curid=1352937", "title": "Br\u0103ila", "text": "Br\u0103ila (; anticamente \"Bra\u00eflow\", Proilava, Breil, Uebereyl, Brilago, Ibrail o \"Brailow\") \u00e8 un municipio della Romania di abitanti, capoluogo dell'omonimo distretto e sede di un importante porto sul Danubio.\nStoria.\nL'etimologia del nome Br\u0103ila non \u00e8 nota, tuttavia il nome attuale trae origine da quello originario slavo \"Brailov\".\nLa citt\u00e0 \u00e8 citata in documenti antichi con diversi nomi: in tedesco \"Uebereyl\", alcuni documenti in greco parlano di \"Proilabum\" o \"Proilava\" (probabile grecizzazione di \"Brailov\").\nUn insediamento sulla riva sinistra del Danubio che dovrebbe riferirsi alla citt\u00e0 viene citato come \"Drinago\" in un \"Libro de conoscimento\" in spagnolo del 1350 circa e in alcuni portolani in catalano della prima met\u00e0 del XIV secolo.\nLa citt\u00e0 fu una \"kaza\" sotto il dominio dell'Impero ottomano dal 1540 circa fino al 1829, quando venne restituita al Principato di Valacchia.\nNel XIX secolo era uno dei tre pi\u00f9 importanti porti danubiani della Valacchia, insieme a Turnu M\u0103gurele e Giurgiu. Il massimo splendore venne raggiunto dalla citt\u00e0 tra la fine del XIX e l'inizio del XX secolo, quando la gran parte delle merci in entrata ed in uscita dalla Romania transitavano attraverso il suo porto.\nEconomia.\nL'economia della citt\u00e0 \u00e8 prevalentemente basata sui traffici legati al porto sul Danubio, accessibile a navi oceaniche anche di medie dimensioni; la struttura portuale comprende grandi silos per cereali e magazzini per le altre merci.\nNon mancano altre attivit\u00e0 industriali, in particolare nel settore metallurgico, in quello tessile ed in quello dell'alimentare.\nStruttura urbanistica.\nLa citt\u00e0 \u00e8 caratterizzata da una serie di vie rettilinee che si irraggiano dal porto, intersecate ad intervalli regolari da altre vie concentriche tra di loro che seguono l'andamento geometrico delle antiche fortificazioni ottomane.\nNel centro storico sono presenti molti edifici del XIX secolo, molti dei quali ristrutturati recentemente. Tra i pi\u00f9 importanti:\nUn'altra attrattiva della citt\u00e0 \u00e8 il Parco Pubblico, situato sulle rive del Danubio, che offre un bel panorama sul fiume e sui Monti M\u0103cinului.\nAi primi del 2006 la citt\u00e0 ha ricevuto un forte contributo economico da parte dell'Unione europea destinato alla ristrutturazione ed al rinnovo del centro storico, con l'obiettivo di far diventare Br\u0103ila un importante centro di attrazione turistica della Muntenia.\nInfrastrutture e trasporti.\nIl trasporto urbano \u00e8 gestito dalla societ\u00e0 \"Braicar\", con quattro linee primarie di autobus ed altri servizi; va inoltre segnalato che Br\u0103ila possiede una delle pi\u00f9 vecchie linee tramviarie della Romania, costruita ed elettrificata alla fine del XIX secolo e tuttora operativa.\nAlla periferia della citt\u00e0 \u00e8 attualmente in costruzione un grande ponte sospeso sul Danubio che una volta terminato sar\u00e0 il secondo pi\u00f9 grande dell'Unione Europea."}
{"id": "1352942", "revid": "1318658", "url": "https://it.wikipedia.org/wiki?curid=1352942", "title": "Lago del Becco", "text": "Il lago del Becco \u00e8 un laghetto artificiale situato in alta Valle Brembana nel comune di Carona.\nCostruito nel periodo compreso tra il 1923 ed il 1925, ha un'estensione pari a 34.000 metri quadrati e dispone di una portata di 230.000\u00a0m\u00b3.\nLa via pi\u00f9 breve per raggiungerlo parte appunto da Carona. Sia costeggia la riva del lago sul lato opposto dell'abitato fino all'altezza del piazzale/parcheggio con bar antistante. Si prende il sentiero per i Laghi Gemelli, che sale attraverso una pineta ripida incrociando in diversi punti la teleferica dell'Enel e, poco prima di giungere sotto la diga del Lago Marcio, si prende il sentiero a sinistra che si dirige verso il lago Becco. Dopo una breve e ripida salita si sbuca proprio sotto la diga.\nIn alternativa si pu\u00f2 proseguire per il Lago Marcio, percorrerne quasi completamente il perimetro partendo dal lato ovest e lasciandolo da nord lungo il sentiero che, poco pi\u00f9 avanti, conduce al lago Becco.\nIl lago, tranquillo e poco frequentato, giace ai piedi del Pizzo del Becco."}
{"id": "1352944", "revid": "1983214", "url": "https://it.wikipedia.org/wiki?curid=1352944", "title": "Rimetea", "text": "Rimetea, in passato \"Trasc\u0103u\", (in ungherese \"Torock\u00f3\", in tedesco \"Eisenburg\"), \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di due villaggi: Rimetea e Col\u021be\u0219ti.\nCaratteristiche del paese sono le case bianche, allineate lungo le vie: queste case, piuttosto ben conservate, furono costruite attorno al 1870, dopo che il paese era stato distrutto da un incendio.\nDal 1952 \u00e8 aperto un Museo Etnografico (allestito in collaborazione con il \"Museo Etnografico della Transilvania\" di Cluj-Napoca), che accoglie una collezione di attrezzi utilizzati dai lavoratori della zona, in particolare nella coltivazione delle miniere, nella metallurgia e nella lavorazione del legno."}
{"id": "1352949", "revid": "767487", "url": "https://it.wikipedia.org/wiki?curid=1352949", "title": "Senatoconsulto Velleiano", "text": "Il Senatoconsulto Velleiano \u00e8 un atto del senato databile approssimativamente intorno alla met\u00e0 del I secolo d.C. Tale deliberazione stabil\u00ec un limite alla capacit\u00e0 giuridica femminile facendo divieto alle donne di \"intercedere\" \"pro aliis\", ossia di assumere obbligazioni nell'interesse altrui. \nDatazione.\nLa tradizionale datazione al 46 d.C., accettata da molta della storiografia moderna (soprattutto quella pi\u00f9 datata), \u00e8 stata pi\u00f9 recentemente messa in discussione dal lavoro della Tortoriello che, riprendendo studi precedenti, esclude la datazione al 46 d.C. perch\u00e9 per tale anno \u00absono note tutte le coppie consolari\u00bb (l'atto fu discusso e approvato su iniziativa dei consoli Marco Silano e Velleo Tutore, che per\u00f2 nel 46 non erano consoli, nemmeno \"suffecti\").\nDivieto.\nAlla donna convenuta per l'adempimento di un'obbligazione contratta senza tener conto del divieto si diede \"l'exceptio Senatus consulti Velleiani\", che inserita nella formula dell'azione con la quale era stata chiamata in giudizio avrebbe consentito al giudice di assolverla. Tale divieto, giustificato col richiamo all'\"animi\" \"levitas\" del sesso femminile, era da mettersi in relazione con la perdita della conoscenza storica dell'istituto della tutela muliebre.\nLa \"ratio\" della tutela risiedeva invece nel fatto che i beni della donna \"sui iuris\" ricevuti in eredit\u00e0 dal \"pater familias\" non andassero dispersi e che quindi il patrimonio di una determinata \"familia\" non trasmigrasse ad altra \"familia\" (tramite il rito di matrimonio della \"conventio in manum\"). Per questo gli agnati (che erano anche i successori legittimi della donna) erano investiti nell'interesse superiore dell'unit\u00e0 e della solidariet\u00e0 familiare di un potere di controllo su particolare atti di disposizione della donna."}
{"id": "1352950", "revid": "1983214", "url": "https://it.wikipedia.org/wiki?curid=1352950", "title": "Ro\u0219ia de Seca\u0219", "text": "Ro\u0219ia de Seca\u0219 (in ungherese \"Sz\u00e9k\u00e1sveresegyh\u00e1za\", in tedesco \"Rothkirch\"), \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 3 villaggi: Ro\u0219ia de Seca\u0219, T\u0103u, Ungurei.\nIl primo documento in cui viene citato il villaggio di Ro\u0219ia de Seca\u0219 risale al 29 maggio 1313."}
{"id": "1352951", "revid": "287204", "url": "https://it.wikipedia.org/wiki?curid=1352951", "title": "Rosia de Secas", "text": ""}
{"id": "1352960", "revid": "1318658", "url": "https://it.wikipedia.org/wiki?curid=1352960", "title": "Lago Marcio", "text": "Il lago Marcio \u00e8 un laghetto artificiale situato in alta Valle Brembana nel comune di Carona.\nCostruito nel periodo compreso tra il 1923 ed il 1925, dispone di una portata di 850.000\u00a0m\u00b3.\nLa via pi\u00f9 breve per raggiungerlo parte da Carona. Sia parte dalla riva del lago sul lato opposto dell'abitato, all'altezza del piazzale con bar antistante. Si prende il sentiero per i Laghi Gemelli, che sale attraverso una pineta ripida incrociando in diversi punti la teleferica dell'Enel, fino a giungere sotto la diga del Lago Marcio. Dopo una breve salita a destra della diga si giunge in vista del lago. \n\u00c8 possibile percorrerne quasi completamente il perimetro partendo dal lato ovest e fino a nord dove parte il breve sentiero che conduce al Lago Becco.\nIn inverno inoltrato, quando la crosta di ghiaccio \u00e8 spessa e il livello lo consente, gli sci-alpinisti lo attraversano in diagonale da ovest a est."}
{"id": "1352970", "revid": "767487", "url": "https://it.wikipedia.org/wiki?curid=1352970", "title": "Fabolous", "text": "Biografia.\nNel 1998 Fabolous incontra DJ Clue, che si fida del suo giovane talento. Sotto il soprannome di Fabolous Sport pubblica il singolo \"If They Want It\", che viene incluso nel mixtape di DJ Clue dal titolo \"DJ Clue? The Professional\". Questa \u00e8 la prima collaborazione del rapper con la Def Jam Records, che diviene poi la sua ufficiale etichetta. Poco dopo Fabolous cerca di trovare un'altra casa e firma con la Elektra, dove, con la collaborazione di Nate Dogg, pubblica il singolo \"Can't Deny It\". Il suo album solista d'esordio dal titolo \"Ghetto Fabolous\" esce nel 2001 e raggiunge la posizione n.4 nella \"Billboard 200\".\nIl suo secondo album, \"Street Dreams\", viene pubblicato nel 2003 e raggiunge sempre la quarta posizione, grazie al successo di due singoli che entrano in top 5: \"Can't Let You Go\" con Lil' Mo e Mike Shorey e \"Into You\" con Tamia, che campiona e utilizza gran parte dell'omonima canzone del 1998 della cantante canadese. Nello stesso anno pubblica anche un mixtape che raggiunge la posizione 29 nella \"Top 200 Billboard\". Da qui la sua carriera si divide: da un lato produce mixtape, dall'altro conosce e collabora con star come Mariah Carey e Musiq Soulchild. Agli NBA Live 2003 della EA Sports Fabolous ha collaborato con una canzone alla colonna sonora e nel gioco c'\u00e8 il suo personaggio.\nNel 2004 esce il suo terzo lavoro, \"Real Talk\", che non solo raggiunge meritatamente la sesta posizione, ma \u00e8 considerato da molti un flop. Presto Fabolous lascia la Atlantic Records e si unisce di nuovo alla Def Jam. Nel 2005 duetta con Christina Milian al remix del singolo \"Dip It Low\", e la canzone \u00e8 candidata a un Grammy Award.\nNel 2006 la carriera di Fabolous incappa nelle rivalit\u00e0 accumulate negli anni: ad ottobre qualcuno gli spara a New York, davanti a un ristorante, mentre aspetta il suo entourage. Fortunatamente Fabolous viene solo ferito alla coscia, ma, passando ad un incrocio col semaforo rosso, viene fermato dalla polizia e arrestato per possesso illegale di arma da fuoco.\nNel 2007 Fabolous completa il suo album \"From Nothin' To Somethin\"', con l'aiuto di vari artisti tra cui Timbaland, Jazze Pha, Akon e Jermaine Dupri. Secondo lo stesso Fabolous, il titolo del cd significa la voglia di riconciliarsi col suo passato: \"Sono passato per situazioni in cui non c'ero mai stato in vita mia\" sostiene. \"Mi hanno sparato, sono stato arrestato, ho avuto una relazione amorosa. Adesso devo crescere, e sto lavorando duramente\".\nA Giugno del 2009 \u00e8 prevista l'uscita del suo quinto album, \"Loso's Way\". Questo nome si avvicina al film \"Carlito's Way\". Fabolous racconter\u00e0 in quest'album che lui si \u00e8 sentito proprio come Charlie \"Carlito\" Brigante.\nIn un'intervista il rapper ha dichiarato che a fine gennaio uscir\u00e0 il secondo mixtape con DJ Drama \"There is No Competition 2:The Funeral Service\". La data d'uscita \u00e8 stata spostata pi\u00f9 volte fino ad arrivare al 5 marzo,in una recente intervista ha dichiarato di fare l'ultimo sequel.\nLa Def Jam ha incaricato il rapper di creare un prequel dell'album, un EP, con tre canzoni nuove e quattro di \"There Is No Competition 2: The Funeral Service\", con un nuovo remix di \"Body Bag\": si tratta di \"\", mini-album negli stores americani a partire dal 31 agosto 2010.\nFabolous in un'intervista ha dichiarato di voler produrre .All'inizio la data fu stabilita per il 23 novembre 2010 ma il Rapper non \u00e8 riuscito a registrare le canzoni a causa del Tour.\"Loso's Way 2: Rise To Power\" uscir\u00e0 nel 2011.\nIl 21 aprile 2011 il rapper pubblica \"The S.O.U.L. Tape\", un mixtape contenente canzoni campionate.\nDi seguito ha pubblicato il terzo mixtape della saga \"There Is No Competition\" con DJ Drama intitolato \". Il 24 dicembre a poche ore dalla pubblicazione \u00e8 stato distribuito il trailer del mixtape diretto dal frequente regista Aristotle.\nNel 2013 Fabolous \u00e8 pronto a ritornare in scena con il suo nuovo album \". Ha pubblicato il primo singolo \"Ready\" con Chris Brown prodotto dai The Runners.\nNell'agosto 2014 annuncia il suo sesto album \"The Young OG Project\", che viene pubblicato nel dicembre seguente e al quale partecipano Chris Brown, French Montana, Tish Hyman, Velous e altri.\nNel maggio 2015 pubblica il mixtape \"Friday Night Freestyles\", prodotto da DJ Clue. Gli fa seguito un altro mixtape a novembre dello stesso anno, \"Summertime Shootout\", che vede la partecipazione di The Weeknd, Trey Songz, Nicki Minaj, Bryson Tiller e altri artisti.\nNel novembre 2017 pubblica un album collaborativo con Jadakiss dal titolo \"Friday on Elm Street\". Il disco \u00e8 anticipato dal singolo \"Stand Up\", realizzato in collaborazione con Future. Oltre a Future, hanno collaborato all'album Swizz Beatz, Teyana Taylor, French Montana, Styles P, Yo Gotti e altri.\nVita privata.\nNel gennaio e nel marzo 2003 Fabolous viene arrestato per possesso di arma non registrata nella sua auto. La sua guardia del corpo mostra pi\u00f9 tardi come prova un attestato di possesso dell'arma. Il 17 ottobre 2006, a Manhattan, Fabolous subisce un agguato. La polizia vede il rapper e altri tre uomini accompagnarlo all'ospedale correndo in mezzo al traffico e, durante l'inseguimento, la macchina di Fabolous brucia un semaforo rosso. Fermati, la polizia trova delle armi cariche nell'auto. Fabolous viene poi portato all'ospedale pi\u00f9 vicino.\nIl 24 febbraio 2009 la polizia dell'Arkansas sequestr\u00f2 500 libbre di marijuana dal tour bus di Fabolous mentre stava tornando dall'NBA All-Star Game. Fabolous non era a bordo del bus al momento e non \u00e8 ancora stato accusato.\nIn un'intervista a XXL, Fabolous ha rivelato di aver avuto un lungo rapporto sentimentale che ebbe inizio nel 2005. Da tale rapporto \u00e8 nato un figlio nel febbraio 2008."}
{"id": "1352977", "revid": "2519", "url": "https://it.wikipedia.org/wiki?curid=1352977", "title": "Kalbe (Sassonia-Anhalt)", "text": ""}
{"id": "1352984", "revid": "192549", "url": "https://it.wikipedia.org/wiki?curid=1352984", "title": "Cattedrale di San Berardo", "text": ""}
{"id": "1352988", "revid": "599013", "url": "https://it.wikipedia.org/wiki?curid=1352988", "title": "Indrek Zelinski", "text": "Conta 103 presenze e 27 reti con la divisa della Nazionale estone.\nCarriera.\nClub.\nHa cominciato a giocare in una piccola squadra di P\u00e4rnu, il P\u00e4rnu JK. In seguito ha vestito le maglie del (46 reti in 102 match), squadra con cui ha vinto 4 campionati estoni, del Tervis P\u00e4rnu, del Kuressaare, del Lahti (in Finlandia), dell'Aalborg e del Frem (in Danimarca) e del Landskrona (Svezia).\nDal 2005 milita nel Levadia Tallinn: con questo club ha realizzato 77 gol e ha vinto tre campionati nazionali. Nel 2001 ha ricevuto il premio di calciatore estone dell'anno, succedendo a Mart Poom nell'albo d'oro.\nNazionale.\nHa esordito in Nazionale il 7 maggio 1994, in un'amichevole a Fullerton contro gli , persa per 4-0. La sua ultima presenza \u00e8 invece arrivata il 22 agosto 2007, in un match contro Andorra valido per le qualificazioni al . Durante quest'incontro ha siglato il gol della vittoria al 92', facendosi poi espellere per essersi tolto la maglia esultando, pur essendo gi\u00e0 stato ammonito."}
{"id": "1352996", "revid": "86343", "url": "https://it.wikipedia.org/wiki?curid=1352996", "title": "Braila (contea)", "text": ""}
{"id": "1352998", "revid": "125232407", "url": "https://it.wikipedia.org/wiki?curid=1352998", "title": "Bitter Sweet Symphony", "text": "Bitter Sweet Symphony \u00e8 un singolo del gruppo musicale britannico The Verve, pubblicato il 16 giugno 1997 come primo estratto dal terzo album in studio \"Urban Hymns\".\nDescrizione.\nIl brano \u00e8 noto per il suo riff d'archi che caratterizza quasi l'intera composizione: esso \u00e8 stato campionato dalla versione orchestrale di \"The Last Time\", canzone dei Rolling Stones del 1965, riarrangiata dalla Andrew Oldham Orchestra per il loro album \"The Rolling Stones Songbook\".\nControversia legale.\nL'uso del sample di \"The Last Time\" non era stato autorizzato, nonostante i ripetuti tentativi della band di ottenere i diritti, per questo l'ABKCO Records, etichetta musicale che detiene i diritti di autore del materiale musicale dei Rolling Stones degli anni sessanta, cit\u00f2 in tribunale il gruppo per aver violato le norme sul diritto d'autore.\nLa causa si risolse in sede extragiudiziale, con l'ABKCO Records che acconsent\u00ec all'uso del campione solo dietro il pagamento del 100% delle royalties, e previo l'inserimento di Mick Jagger e Keith Richards fra gli autori della canzone.\nAd aprile 2019 Mick Jagger e Keith Richards hanno rinunciato ai diritti sulla canzone.\nSuccesso commerciale.\nIl brano ha raggiunto la seconda posizione nella classifica inglese Official Singles Chart.\nIl pezzo \u00e8 stato inserito al 382\u00ba posto nella lista delle 500 migliori canzoni di tutti tempi secondo la rivista \"Rolling Stone\".\nCitazioni.\nIn un'intervista del 2016 per \"Noisey\", a proposito del brano Richard Ashcroft ha dichiarato:\nVideo musicale.\nNel videoclip, diretto da Walter Stern, il frontman Richard Ashcroft cammina lungo un marciapiede senza mai spostarsi o fermarsi, urtando chiunque incontri e continuando a guardare dritto cantando \"No change, I can't change, I can't change\". La strada \u00e8 Hoxton Street, a Nord di Londra.\nIl video sembra essere basato su quello di \"Unfinished Sympathy\" dei Massive Attack ove si vede la cantante del gruppo, Shara Nelson, camminare lungo il West Pico Boulevard di Los Angeles mentre esegue il playback della canzone.\nRiferimenti e altri usi.\nNel 1998 la canzone \u00e8 stata colonna sonora dello spot italiano dell'Opel Astra.\n\u00c8 stata usata anche come sigla del TG Parlamento dell'allora TSP (\"Testata Servizi Parlamentari\", oggi Rai Parlamento) dal 2002 al 2006 e anche come sigla del programma televisivo di Canale 5 \"Il senso della vita\".\nLa canzone \u00e8 inserita nella colonna sonora nel finale del film \"Cruel Intentions\".\nNel 2003 la canzone \u00e8 stata campionata per il brano \"Sweet Soca Music\" di Sugar Daddy in collaborazione con Mellow Marc e per uno dei primi spot di Banca Intesa.\nNell'episodio de \"I Simpson\", \"Lo show degli anni '90\" (19X11, 2008), le prime note della canzone accompagnano le scene in cui Homer e Marge iniziano ad entrare in crisi, quando lei si accorge di provare interesse per il suo professore universitario.\n\u00c8 stata infine utilizzata come canzone sui titoli di coda del film del 2019 di Xavier Dolan, \"La mia vita con John F. Donovan\". Il pezzo \u00e8 anche la sigla di un programma di Michele Plastino, denominato \"Goal senza frontiere\", in onda il Marted\u00ec sera su T9.\nNel 2019 viene rilasciato un remix in versione dance ad opera di Gamper &amp; Dadoni, ove il testo \u00e8 cantato da Emily Roberts."}
{"id": "1353009", "revid": "436907", "url": "https://it.wikipedia.org/wiki?curid=1353009", "title": "Roxanne (The Police)", "text": "Roxanne \u00e8 un singolo tra i pi\u00f9 conosciuti del gruppo musicale britannico The Police, il primo estratto dall'album di debutto della band, \"Outlandos d'Amour\" nel 1978. \u00c8 stata scritta dal punto di vista di un uomo che si innamora di una prostituta. Il singolo \u00e8 stato pubblicato una seconda volta nel 1979, raggiungendo il 12\u00ba posto della Official Singles Chart nel Regno Unito.\nLa canzone \u00e8 stata inserita alla posizione numero 388 nella lista delle 500 migliori canzoni di tutti i tempi stilata da \"Rolling Stone\", mentre VH1 l'ha classificata alla posizione numero 85 nella lista delle \"100 pi\u00f9 grandi canzoni rock\" (nel 2000) ed alla posizione numero 90 in quella delle \"100 migliori canzoni degli ultimi 25 anni\" (nel 2003).\nNel 2008 \"Roxanne\" \u00e8 stata introdotta nella Grammy Hall of Fame.\nStoria.\nPer il testo della canzone, il frontman Sting trasse ispirazione dalle prostitute che era solito vedere nei dintorni dell'albergo dove soggiornava in Francia, nell'ottobre del 1977, quando i Police si esibirono al Nashville Club di Parigi. Il titolo della canzone deriva da un personaggio della commedia teatrale \"Cyrano de Bergerac\", di cui era esposta una vecchia locandina nella hall dell'albergo.\nSting aveva originariamente concepito la canzone come una bossa nova, bench\u00e9 abbia successivamente asserito che fu il batterista Stewart Copeland a suggerire il ritmo definitivo di un tango. Durante le registrazioni, Sting sedette accidentalmente sulla tastiera di un pianoforte in studio, e da questo derivano l'accordo atonale e la risata che sono stati mantenuti all'inizio del brano. La band all'inizio non confidava molto nel successo della canzone, ma Miles Copeland III ne rimase immediatamente colpito dopo averla sentita, divenne il loro manager e procur\u00f2 loro il primo contratto discografico con la A&amp;M Records.\n\"Roxanne\" fu il singolo di debutto della band con la A&amp;M Records. Tuttavia, nonostante il giudizio positivo di Miles Copeland, non riusc\u00ec a entrare nelle classifiche quando venne pubblicato per la prima volta.\nLa band pubblic\u00f2 altri due singoli nel Regno Unito quello stesso anno: \"Can't Stand Losing You\", che arriv\u00f2 a posizionarsi al 42\u00ba posto, e \"So Lonely\" che fall\u00ec invece l'accesso alle classifiche. Conseguentemente, nei primi mesi del 1979, \"Roxanne\" venne pubblicato come singolo di lancio del gruppo in Nord America. Negli Stati Uniti, \"Roxanne\" debutt\u00f2 nella Billboard Hot 100 nel febbraio del 1979 e raggiunse il 32\u00ba posto in aprile. In Canada, il singolo conquist\u00f2 un gradino pi\u00f9 alto in classifica, posizionandosi al 31\u00ba posto.\nIl successo ottenuto internazionalmente port\u00f2 a una ristampa di \"Roxanne\" nel Regno Unito nell'aprile del 1979. Questa volta il singolo si rivel\u00f2 un successo anche in patria, raggiungendo il 12\u00ba posto della Official Singles Chart. La canzone divenne un punto fisso nei concerti dei Police; anche dopo lo scioglimento del gruppo, Sting continuer\u00e0 ad eseguire il brano regolarmente durante la sua carriera da solista.\nAlla fine del videoclip di Fortress Around Your Heart, uno dei singoli del suo primo album solista del 1985, The Dream of the Blue Turtles, Sting la fischietta mentre incolla banconote a una parete.\nLa canzone \u00e8 stata suonata dai riuniti Police in occasione della loro introduzione nella Rock and Roll Hall of Fame nel 2003.\n\u00c8 stata inoltre la prima canzone che la band ha eseguito dal vivo ai Grammy Awards per dare il via al loro Reunion Tour nel 2007.\nLa canzone \u00e8 stata reinterpretata da Sting insieme alla Royal Philharmonic Orchestra per l'album \"Symphonicities\" del 2011.\nVideo musicale.\nIl video musicale presenta la band mentre esegue la canzone su un palco durante quello che sembra essere il sound check di un concerto. Vengono utilizzati diversi effetti slow-motion che mostrano i membri del gruppo. Questo video \u00e8 stato caricato sul canale Vevo ufficiale dei Police. Esiste anche una versione alternativa che \u00e8 stata girata in un teatro di posa e mostra la band mentre esegue la canzone con alle spalle uno sfondo rosso.\nRoxanne '97.\nNel 1997, per celebrare i vent'anni dalla nascita della canzone, Sting ha registrato una nuova versione intitolata Roxanne '97 con la collaborazione del produttore Puff Daddy e del rapper Pras. Tale versione \u00e8 stata pubblicata come singolo e inserita nella raccolta \"The Very Best of Sting &amp; The Police\", ma solo nelle edizioni del 1997 e del 1998 pubblicate dalla A&amp;M/PolyGram, mentre \u00e8 stata omessa dalla ristampa del 2002 effettuata dalla A&amp;M/Universal. La canzone \u00e8 stata accompagnata da un nuovo video musicale in cui compaiono Sting, Puff Daddy e Pras. Il singolo ha raggiunto la prima posizione nella classifica dance degli Stati Uniti."}
{"id": "1353010", "revid": "767487", "url": "https://it.wikipedia.org/wiki?curid=1353010", "title": "In fuga per tre", "text": "In fuga per tre (\"Three Fugitives\") \u00e8 un film diretto dal regista Francis Veber e pubblicato nel 1989, remake del film \"Due fuggitivi e mezzo\".\nTrama.\nLucas, un ex rapinatore di banche che esce dopo aver scontato 5 anni di prigione per via di 14 rapine, \u00e8 desideroso di ricominciare una nuova vita. Mentre si trova in banca per prelevare del denaro, si trova coinvolto in una rapina effettuata dal rapinatore maldestro, inesperto e incredibilmente lento Ned. Lucas viene preso in ostaggio da Ned, ma i poliziotti Dugan e Tener credono che in realt\u00e0 sia lui a compiere la rapina. Durante la fuga, Lucas viene maldestramente ferito alla gamba da Ned, e cos\u00ec i due si rifugiano a casa del dottor Horvath, un veterinario in pensione affetto da demenza senile, che scambia Lucas per un cane e lo cura come se fosse un cane.\nIntanto Ned convince Lucas a farsi fare dei documenti falsi per lasciare la citt\u00e0, e gli rivela che la causa per cui aveva organizzato la rapina era quella di pagare l'istituto speciale dove \u00e8 ricoverata sua figlia Meg. Cos\u00ec Lucas manda Ned da un vecchio amico, Charlie, per procurargli dei documenti falsi. Ma Ned viene malmenato dagli scagnozzi di Charlie, che pretendono da lui 50.000 dollari per i documenti (e non 500, come invece gli aveva detto Lucas, perch\u00e9 era il prezzo di 5 anni prima) e preso in ostaggio da questi ultimi. Intanto Meg comincia ad affezionarsi a Lucas, il quale non ne vuole sapere di lei e la evita. Ma durante una fuga, Lucas cade a terra, e Meg si addormenta accanto a lui. Il giorno dopo Lucas libera Ned, che era prigioniero di Charlie, e costui, per sdebitarsi, gli d\u00e0 un foglio, in cui dichiara di essere lui l'autore della rapina. Per\u00f2, quando i due si lasciano, Meg scappa da Ned, e si perde nel parco. Viene trovata dai poliziotti, e affidata ai servizi sociali.\nLucas, intanto, sta cominciando una nuova vita, per\u00f2 \u00e8 preoccupato per Meg, che rifiuta ogni cibo all'orfanotrofio. Ned, intanto, progetta di riprendere Meg, e cos\u00ec, viene aiutato da Lucas a compiere il rapimento. Per\u00f2 i due non possono pi\u00f9 stare nel paese, e sono costretti a fuggire in Canada. Dopo qualche piccolo imprevisto, riescono ad arrivare in Canada, ma qui succede una cosa imprevista. Ned va in banca a cambiare soldi, ma la banca viene rapinata e lui viene preso in ostaggio da un rapinatore maldestro. Lucas, allora, decide di rimanere con Ned e Meg un altro po'.\nRiprese.\nFra le principali location si possono ricordare: Seattle, Tacoma, Arcadia, Los Angeles, Pasadena.\nLa scena dove Meg parla per la prima volta venne girata presso il \"Gas Works Park\" di Seattle, Washington; gli esterni della banca vennero girati a Tacoma, vicino ad un tratto della vecchia Northern Pacific Railway."}
{"id": "1353011", "revid": "767487", "url": "https://it.wikipedia.org/wiki?curid=1353011", "title": "Javier Irureta", "text": "\u00c8 di origine basca, essendo nativo di Guip\u00fazcoa.\n\u00c8 l'unico coach ad aver allenato sia le due principali squadre basche (l'Athletic Bilbao e la Real Sociedad), che i due pi\u00f9 importanti team della Galizia (il Celta de Vigo e il Deportivo La Coru\u00f1a).\nCarriera.\nGiocatore.\nClub.\nCome giocatore Irureta fa il suo esordio nella squadra locale Real Uni\u00f3n nel 1965. Nel 1967 aiuta la sua squadra a raggiungere i play-off della Seconda Divisione prima di aggregarsi, nel medesimo anno, all'Atl\u00e9tico Madrid. Durante il periodo all'Atl\u00e9tico vince per due volte La Liga e una volta la Coppa del Re. Sempre con l'Atl\u00e8tico raggiunge la finale della Coppa dei Campioni nel 1974. Dopo il rifiuto dei campioni d'Europa del , di partecipare alla Coppa Intercontinentale l'Atl\u00e9tico, partecipa in sostituzione di questi. Contro gli avversari argentini dell'Independiente, dopo aver perso l'incontro d'andata fuori casa per 1-0, l'Atletico vince la partita di ritorno per 2-0 con Irureta realizzatore di una delle due reti.\nDopo otto stagioni all'Atl\u00e9tico Madrid, Irureta ritorna nei Paesi Baschi firmando per l'Athletic Bilbao. I maggiori risultati raggiunti con l'Athletic furono due secondi posti nel 1977 - in Coppa del Re e in Coppa UEFA. Tra i suoi compagni di squadra, il veterano Jos\u00e9 \u00c1ngel Iribar ed un emergente Jos\u00e9 Ram\u00f3n Alexanko. Irureta ritorn\u00f2 all'Athletic come allenatore nella stagione 1994-1995.\nNazionale.\nIrureta ha giocato per 6 volte con la nazionale spagnola tra il 1972 ed il 1975. Tuttavia questo periodo non fu un'era brillante per la Spagna pertanto non gioc\u00f2 mai nei maggiori tornei internazionali. Verso la fine della sua carriera da calciatore Irureta ha giocato un incontro per gli Euskadi XI.\nAllenatore.\nCome allenatore Irureta ha gestito diversi Club della Liga spagnola. Nel 1991 ha condotto il Real Oviedo al 6\u00ba posto nella Liga e alla qualificazione in Coppa UEFA. Ha ripetuto l'impresa con il Celta de Vigo nel 1998. In questa stagione venne premiato come \"miglior allenatore dell'anno\" sia dalla rivista \"Don Bal\u00f3n\" che dal quotidiano \"El Pa\u00eds\".\nI suoi pi\u00f9 grandi successi arrivano alla guida del Deportivo La Coru\u00f1a tra il 1999 ed il 2005. Nel 2000 guida il Deportivo alla vittoria del suo primo titolo nella Liga, ricevendo nuovamente il premio assegnato da \"Don Bal\u00f3n\". Ottiene successivamente due secondi posti nel 2001 e nel 2002 e due terzi posti nel 2003 e nel 2004. Sotto la sua guida il Deportivo arriva per due volte ai quarti di finale della UEFA Champions League nel 2001 e nel 2002, ed una volta raggiunge la semi-finale, nel 2004. Nel 2002 vincono la Coppa del Re, sconfiggendo il al Bernab\u00e9u.\nDopo essere passato nel 2006 ad allenare il Betis Siviglia Irureta ha lasciato l'incarico dopo poco pi\u00f9 di sette mesi, il 22 dicembre 2006. Irureta, che aveva un contratto di un anno, ha condotto il Betis a 3 vittorie nelle prime 15 partite di campionato.\nIl 22 gennaio 2008 torna ad allenare sedendosi sulla panchina del : la sua esperienza con gli aragonesi dur\u00e0 poco tempo, dato che il 3 marzo dello stesso anno, dopo una serie di risultati non positivi, si dimette.\nIl 9 luglio 2009 ritorna all'Athletic Club accettando l'incarico di direttore sportivo del centro tecnico di Lezama, sede del settore giovanile del team basco."}
{"id": "1353022", "revid": "599013", "url": "https://it.wikipedia.org/wiki?curid=1353022", "title": "Serghei Covalciuc", "text": "\u00c8 il fratello maggiore di Kyrylo Koval'\u010duk, anch'egli calciatore e suo compagno di squadra prima al Tom e successivamente al \u010cornomorec'.\nCaratteristiche tecniche.\nPu\u00f2 giocare nel ruolo di ala, di centrale, di centrocampista offensivo o di seconda punta.\nCarriera.\nPrima di arrivare in Russia ha giocato nel Tiligul-Tiras Tiraspol, squadra moldava, e nel Karpaty Leopoli, squadra ucraina.\nNativo di Odessa, ma con cittadinanza sia moldava che transnistriana, nel 2007 ha rinunciato a esse per ricevere il passaporto russo e poter giocare pi\u00f9 spesso con lo Spartak.\nIl 15 febbraio 2010 firma un contratto di due anni con la squadra Tom Tomsk."}
{"id": "1353030", "revid": "110157", "url": "https://it.wikipedia.org/wiki?curid=1353030", "title": "Oratorio del Santissimo Crocifisso (Cagliari)", "text": "L'oratorio del Santissimo Crocifisso o del Santo Cristo \u00e8 una chiesa di Cagliari. Si trova a Villanova, nella piazza San Giacomo. \u00c8 sede della Arciconfraternita del Santissimo Crocifisso, protagonista di numerosi riti che si svolgono in citt\u00e0 durante la Settimana Santa.\nStoria e descrizione.\nIl piccolo tempio, in stile barocco, venne edificato tra il 1665 e il 1667 su un edificio preesistente. In origine l'altare maggiore si trovava addossato alla controfacciata. Agli inizi del XVIII secolo venne invertito l'asse liturgico e l'altare spostato alla parete di fondo, nel presbiterio sopraelevato.\nLa facciata, ricca di decorazioni, \u00e8 divisa in due specchi da una coppia di lesene. Altre due lesene sono poste ai lati del prospetto. Su ciascuno specchio si apre un portale, sormontato da un timpano curvo spezzato. Le lesene reggono una trabeazione, sopra la quale un elaborato fastigio curvilineo completa la facciata.\nL'interno si sviluppa in un unico ambiente a pianta rettangolare. Sopra gli ingressi \u00e8 posta una cantoria, mentre sulla parete di fondo si trova il fastoso altare maggiore in legno dorato. L'oratorio custodisce i simulacri utilizzati dalla confraternita nelle processioni della Settimana Santa, tra cui i sette Misteri (\"Is Misterius\"), ovvero sette pregevoli statue lignee scolpite da Antonio Lonis alla fine del XVIII secolo, sei di esse raffiguranti Ges\u00f9 Cristo in altrettanti momenti della sua Passione mentre una raffigura la Madonna Addolorata."}
{"id": "1353031", "revid": "131358", "url": "https://it.wikipedia.org/wiki?curid=1353031", "title": "Sergey Kovalchuk", "text": ""}
{"id": "1353035", "revid": "339392", "url": "https://it.wikipedia.org/wiki?curid=1353035", "title": "Il Regno di Silla", "text": ""}
{"id": "1353036", "revid": "767487", "url": "https://it.wikipedia.org/wiki?curid=1353036", "title": "DJ Clue", "text": "Egli \u00e8 famoso per essere un produttore di mixtape e deejay. Ha due fratelli, Justin e Christopher. Attualmente \u00e8 sotto contratto con la Roc-A-Fella Records. Clue \u00e8 ben noto per doppiare nelle canzoni sia le informazioni sulla canzone che il suo nome, spesso ripetuto da una voce metallica.\nCarriera.\nNativo del Queens, New York, DJ Clue inizi\u00f2 a interessarsi di rap quando, nel 1989, divenne il frontman di una crew rap del Queens. Inizialmente il suo nome era Mc Drama. Durante una sessione di prova Clue fu attirato dalle piattaforme del suo deejay, restandone affascinato e decidendo di porre insieme pi\u00f9 basi nelle canzoni, sottraendole e aggiungendole.\nRemix.\nClue produsse alcuni remix di canzoni di Mariah Carey come \"We Belong Together\", \"Shake It Off\" e \"Don't Forget About Us\". Successivamente divenne il dj principale nel tour mondiale della Carey nel 2006. Ha prodotto anche, assieme a Missy Elliott e Da Brat, un remix per l'album della Carey, \"Rainbow\", nel 1999.\nDJ Clue, Ja Rule, Nelly e i Sum 41 hanno remixato la hit \"Walk this Way\" dei Run-DMC e degli Aerosmith nel 2002.\nVj.\nClue era un vj per lo show di Mtv \"Direct Effect\", oltre a essere presentatore per la radio rap di New York Hot 97, passando poi per\u00f2 alla radio rivale, Power 105.1."}
{"id": "1353039", "revid": "339392", "url": "https://it.wikipedia.org/wiki?curid=1353039", "title": "Silla (regno di Corea)", "text": ""}
{"id": "1353044", "revid": "399", "url": "https://it.wikipedia.org/wiki?curid=1353044", "title": "Massimo Gramellini", "text": "Biografia.\nNato a Torino da una famiglia originaria della Romagna, ha conseguito la maturit\u00e0 classica all'Istituto San Giuseppe del capoluogo piemontese e ha intrapreso gli studi di Giurisprudenza presso l'Universit\u00e0 di Torino. Nell'autunno del 1985, interrotti gli studi in giurisprudenza, inizia una collaborazione con la redazione torinese del \"Corriere dello Sport - Stadio\".\nNel dicembre 1988 si trasferisce alla redazione romana de \"La Stampa\", con frequenti trasferte a Napoli. L'anno seguente passa dal calcio alla politica, diventando corrispondente da Montecitorio. Da l\u00ec racconta la stagione di Mani pulite e la nascita della cosiddetta Seconda Repubblica. Nell'estate del 1993 \u00e8 inviato di guerra nella Sarajevo sotto assedio.\nNel 1998 torna a Milano per dirigere \"Specchio\", il settimanale de La Stampa, dove tra l'altro tiene una rubrica di posta sentimentale, \"Cuori allo Specchio\". Dall\u2019anno successivo \u00e8 curatore di una rubrica in prima pagina de La Stampa, in taglio basso, il \"Buongiorno\": un corsivo di ventidue righe a commento di uno dei fatti della giornata.\nNell'ottobre 2005 assume la vice-direzione de La Stampa. Collabora con la trasmissione televisiva \"Che tempo che fa\" di Rai Tre, dove ogni sabato sera commenta con Fabio Fazio i sette personaggi o fatti pi\u00f9 importanti della settimana.\nHa pubblicato alcuni saggi che trattano della societ\u00e0 e della politica italiana, un almanacco sui 150 anni della storia d'Italia (con Carlo Fruttero) e due serie di racconti sulla sua squadra del cuore, il Torino. Il 29 aprile 2010 \u00e8 uscito il suo primo romanzo, \"L'ultima riga delle favole\", una favola esoterica sull'amore che in Italia ha venduto oltre 250\u00a0000 copie ed \u00e8 stata tradotta in vari Paesi. Il primo marzo 2012 \u00e8 uscito il suo secondo romanzo, \"Fai bei sogni\", che \u00e8 risultato il libro pi\u00f9 venduto del 2012, con oltre un milione di copie.\nPer un passaggio del suo \"Buongiorno\" pubblicato su La Stampa del 24 ottobre 2014 (\u00abLe leggi valgono per tutti ed \u00e8 inaccettabile che la comunit\u00e0 rom si arroghi il diritto di violarle con sistematicit\u00e0, adducendo il rispetto di tradizioni che giustificano il furto e l\u2019accattonaggio infantile\u00bb), Gramellini \u00e8 stato denunciato all\u2019Ordine dei giornalisti ed \u00e8 stato oggetto di un esposto alla Procura di Torino per diffamazione e istigazione all\u2019odio etnico-razziale da parte dell\u2019Istituto di Cultura Sinta di Mantova, di Sucar Drom e dell\u2019Osservatorio della Provincia di Mantova contro le discriminazioni.\nAltri interventi di Gramellini hanno attirato critiche per razzismo, sessismo e per il tono definito \"qualunquista\".\nA partire dall'autunno 2016, conduce il programma \"Le parole della settimana\" in onda il fine settimana, prima di \"Che tempo che fa\".\nDopo aver trascorso 28 anni a La Stampa, il 21 gennaio 2017 saluta i suoi lettori con un ultimo \"Buongiorno\". Dal successivo 13 febbraio collabora al Corriere della Sera.\nNel 2018 diventa docente all'Universit\u00e0 IULM di Milano nel master di Arti del racconto, dove tiene il corso di \"Informazione e storytelling\".\nVita privata.\n\u00c8 stato sposato con Maria Laura Rodot\u00e0, giornalista e figlia del giurista Stefano Rodot\u00e0. Attualmente \u00e8 sposato con la scrittrice Simona Sparaco; hanno due figli maschi."}
{"id": "1353049", "revid": "38120", "url": "https://it.wikipedia.org/wiki?curid=1353049", "title": "Three Fugitives", "text": ""}
{"id": "1353052", "revid": "594360", "url": "https://it.wikipedia.org/wiki?curid=1353052", "title": "Koguryo", "text": ""}
{"id": "1353053", "revid": "86599", "url": "https://it.wikipedia.org/wiki?curid=1353053", "title": "2494 Inge", "text": "2494 Inge \u00e8 un asteroide della fascia principale del diametro medio di circa 55,61\u00a0km. Scoperto nel 1981, presenta un'orbita caratterizzata da un semiasse maggiore pari a e da un'eccentricit\u00e0 di 0,0634658, inclinata di 11,52172\u00b0 rispetto all'eclittica.\nL'asteroide \u00e8 dedicato allo statunitense Jay L. Inge, amico dello scopritore."}
{"id": "1353056", "revid": "1538224", "url": "https://it.wikipedia.org/wiki?curid=1353056", "title": "Jula de Palma", "text": "Biografia.\nGli inizi.\nScoperta dal maestro Lelio Luttazzi (che le fa firmare un contratto discografico con la CGD, l'etichetta fondata da Teddy Reno), debutta in radio nel 1949 con un repertorio e uno stile assolutamente innovativi rispetto agli standard italiani dell'epoca: alla melodia e alle cesellature dei cantanti tradizionali, Jula contrappone la sua vocalit\u00e0 moderna e il suo senso dello swing, interpretando con gusto ed eleganza gli standard statunitensi.\nJula de Palma \u00e8 la prima voce a intonare le note di una canzone in diretta dalla giovane televisione italiana, entra nella scuderia a soli diciotto anni. Nella prima parte della sua carriera incide numerose canzoni in francese, lingua che parla cos\u00ec come l'inglese, riscuotendo un discreto successo anche al di l\u00e0 delle Alpi.\nOltre a cantare con la famosa \"orchestra d'archi ritmica\" di Luttazzi, Jula de Palma \u00e8 la voce solista del gruppo di Carlo Loffredo e dell'orchestra di Gorni Kramer, protagonisti di svariate trasmissioni.\nNel 1954 vince con il gruppo Radio Boys il Concorso della Canzone Veneziana cantando \"Marieta monta in gondola\".\nPartecipa a molte edizioni del Festival di Sanremo tra il 1955 e il 1961 e incide numerosi brani musicali, tra i quali alcune composizioni degli stessi Luttazzi e Kramer (\"Quando una ragazza a New Orleans\", \"Souvenir d'Italie\", \"Mia vecchia Broadway\", \"Simpatica\", \"Non so dir ti voglio bene\"), canzoni tratte da film (\"Que sera sera\", \"A Woman in Love\", \"Estate violenta\"), pezzi francesi (\"Domino\", \"Majorlaine\", \"Paris canaille\"), statunitensi (\"Mister Paganini\", \"All the way\", \"That old black magic\"), napoletani (\"Anema e core\", \"Vieneme 'nzuonno\").\nAlla fine degli anni cinquanta incide due EP di jazz in inglese, \"Jula in Jazz\" e \"Jula in Jazz 2\", accompagnata e diretta dai migliori musicisti italiani del periodo.\nNel giugno del 1957 si sposa con il compositore Carlo Lanzi.\nIl successo.\nLa canzone che tuttavia rimane indissolubilmente legata al suo nome \u00e8 \"Tua\", eseguita in coppia con Tonina Torrielli al Festival di Sanremo 1959, scritta da Bruno Pallesi per il testo e dal maestro Walter Malgoni. Grazie alla sua interpretazione, \"Tua\" verr\u00e0 premiata dalle giurie (che le attribuiranno il quarto posto) e dal pubblico (che le decreter\u00e0 un ottimo successo commerciale), ma verr\u00e0 sommersa dalle polemiche. L'interpretazione di Jula de Palma viene giudicata troppo sensuale dai funzionari RAI e da certa stampa. Secondo le critiche, l'interpretazione di Jula lasciava sottintendere un rapporto fisico tra un uomo e una donna: uno scandalo per l'epoca, che determina una piccola battuta d'arresto nella carriera della cantante. La De Palma arriv\u00f2 a ricevere pi\u00f9 di cinquemila lettere di improperi e venne persino aggredita per la strada, e il disco venne censurato e scatt\u00f2 il divieto di radiotrasmetterlo.\nLo scandalo sanremese innescato dal perbenismo dei funzionari Rai, con l'appoggio dell'Osservatore Romano e della Radio Vaticana (come succeder\u00e0 pi\u00f9 tardi per De Andr\u00e9), rendono tuttavia Jula de Palma ancor pi\u00f9 popolare come star della canzone melodica; va per\u00f2 ricordato che la De Palma sar\u00e0 nuovamente presente a Sanremo l'anno successivo e persino in quello successivo ancora senza alcun problema, segno che l'eco dello \"scandalo\", in capo a un anno, si era gi\u00e0 spenta.\nIn realt\u00e0 la popolarit\u00e0 \u00e8 frutto del suo lavoro di dieci anni, di molto studio, di molta esperienza maturata lavorando con i migliori talenti in circolazione, spinta dall'amore per il jazz e da uno spirito innovativo e cosmopolita piuttosto raro all'epoca, in un'Italia ancora succube del \"bel canto\" e ancorata al melodramma musicale da una parte, e alla sceneggiata o all'Opera dall'altra.\nNel 1958 partecipa al Festival della Canzone di Vibo Valentia, dove si aggiudica la vittoria con il pezzo \"Sotto il verde dei tigli\", scritto da Mauriello e Scognamiglio. Partecipa quindi a diverse edizioni di Canzonissima, due Festival di Napoli (nel 1959 e 1960), il Festival delle Rose del 1964. Nel 1962 partecipa al Gran Festival di Piedigrotta.\nA partire dalla seconda met\u00e0 degli anni sessanta, un po' per il sopraggiungere di altre tendenze musicali, un po' per i suoi impegni familiari, Jula dirada le sue apparizioni, fino a decidere nel 1972 di ritirarsi dalle scene.\nJula de Palma nel 1970 \u00e8 la prima artista donna a ottenere un recital tutto suo al teatro Sistina di Roma, a dirigerla \u00e8 il maestro Gianni Ferrio. I musicisti sono tutti affermati solisti personalmente scelti dalla cantante. Il filmato del concerto verr\u00e0 trasmesso a pi\u00f9 riprese dalla Rai. Dall'avvenimento viene tratto un long playing (RCA PSL-10456).\nNel 1974 pubblica l'album \"Jula presenta\". Dopo un'ultima apparizione televisiva nella trasmissione \"Milleluci\" (1974), Jula de Palma si trasferisce con la famiglia in Canada, dove vive tuttora.\nNel 2001 Jula de Palma \u00e8 tornata a cantare durante la seconda di due trasmissioni monografiche sulla sua carriera, condotte da Paolo Limiti e trasmesse dalla Rai.\nNel 2010 le viene assegnato l'Honorary Award, premio alla carriera, per la 4\u00aa edizione degli Italian Jazz Awards.\nLa popolarit\u00e0 e il ritiro.\nJula de Palma \u00e8 stata una pioniera nel panorama artistico italiano. Numerose in quegli anni le trasmissioni radiofoniche e televisive che la vedono ospite fissa o conduttrice. In \"Buone vacanze\" duetta con Johnny Dorelli e il Quartetto Cetra, a Sanremo e al festival della canzone napoletana riscuote numerosi consensi. I giornali di costume e spettacolo le dedicano copertine e numerosi articoli. Jula si esibisce spesso all'estero, cantando in diverse lingue (italiano, inglese, francese, portoghese, tedesco, spagnolo, greco e addirittura arabo).\nUna tourn\u00e9e in Brasile viene raccontata dai giornali italiani come un trionfo di pubblico e critica, con folla e striscioni agli aeroporti, locali e teatri esauriti. In Egitto la stampa la definisce \"una grande vedette della canzone\". Si esibisce a Cuba di fronte a una platea di vip statunitensi e cubani. I suoi dischi vengono stampati in Francia, Spagna, Portogallo, Brasile, Argentina.\nGli anni sessanta sono gli anni della ricerca e del perfezionamento: si riducono gli impegni all'estero e dal vivo, ma gli LP che vengono dati alle stampe toccano vette artistiche notevoli. \"Hello Jula\" e \"Whisky e Dixie\" escono in questo periodo.\nIl successo di pubblico per\u00f2 diminuisce. Nel 1964 scopre Paolo Limiti: il giovane, paroliere per hobby, \u00e8 un suo ammiratore e le spedisce il testo di tre canzoni; la De Palma ne incider\u00e0 uno, \"Mille ragazzi fa\" (mentre gli altri due verranno incisi da suo marito Carlo Lanzi con il nome d'arte \"Dick Salomon\"), e chiede a Limiti di venire a Roma a conoscerla, invitandolo a continuare a scrivere canzoni perch\u00e9 ha talento\nDurante \"Milleluci\", trasmissione Tv presentata da Mina e Raffaella Carr\u00e0, Jula de Palma si esibisce nella puntata dedicata alla radio interpretando con le due conduttrici \"Tulipan\" del Trio Lescano. E poi in una versione \"jazzata\" di \"Pippo non lo sa\" dove l'amico Gianni Ferrio le d\u00e0 man forte con l'arrangiamento.\nNel 1970 \"Jula al Sistina\" e nel 1974 \"Jula presenta\" fotografano una voce e una presenza notevoli, capaci di trascinare nello swing e nel blues il repertorio melodico italiano e francese, la bossa nova brasiliana.\nMa non arriva nessun rilancio; negli anni seguenti nessun disco di Jula de Palma viene ristampato, e il personaggio Jula de Palma sembra sparire nell'oblio. Come per una sorta di cancellazione, il suo nome scompare anche dalle cronache della storia di Sanremo.\nCome da lei stessa dichiarato, l'oblio fu deciso dalla stessa Jula che all'inizio della sua carriera promise a s\u00e9 stessa che se fosse diventata un nome importante avrebbe lasciato le scene una volta compiuti i 25 anni di carriera in modo tale da non affrontare il declino, dovuto all'avanzare dell'et\u00e0.\nE cos\u00ec fu, nel 1974, in un momento di grandissimo successo, lasci\u00f2 l'Italia con la sua famiglia e si trasfer\u00ec a Toronto (Canada) dove tuttora risiede.\nDopo lunghi anni di silenzio, nella notte fra il 6 e il 7 aprile 1995, Enzo Giannelli (conduttore Rai del \"Notturno Italiano\") si ricorda di lei e le dedica un'intervista di circa due ore in diretta con il Canada.\nLa riscoperta.\nDalla fine degli anni novanta, anche grazie a un rinato interesse per il jazz, il nome di Jula de Palma torna di attualit\u00e0. I suoi dischi mai pi\u00f9 ristampati girano in rete; alcuni LP sono venduti a cifre notevoli su eBay e su siti per collezionisti giapponesi o statunitensi.\nInoltre nel 2001 torna in Italia come ospite nella trasmissione di Paolo Limiti, nella quale parla di s\u00e9, della sua carriera e si esibisce in un medley di suoi vecchi successi.\nNumerosi contributi sul web hanno riportato alle cronache questa artista, con numerose pubblicazioni, un sito monografico ufficiale, una pagina ufficiale su Facebook, e un canale video su You Tube.\nSu alcune radio on-line si pu\u00f2 ascoltare parte del suo repertorio. La nuova label nata dall'unione di Twilight Music e l'audioteca di Radio Rai, sta riportando alla luce il materiale inciso dalla cantante negli anni cinquanta per la radio.\nNel 2014 la cantante \u00e8 tornata in sala d'incisione per partecipare al progetto \"Speciale per Lelio\" degli amici le Voci di Corridoio con gli arrangiamenti di Paolo Mosele (gruppo vocale e strumentale specializzato nello swing italiano, attivo dal 1990). Jula de Palma canta nei brani \"Eccezionalmente s\u00ec\" e \"Mi piace.\"\nNel 2015, dopo oltre 40 anni dall'ultima realizzazione con materiale inedito, viene pubblicato l'album digitale \"Unforgettable Jula\" che raccoglie 10 tracce registrate in studio a Londra nel 1972 e mai pubblicate prima. Dieci nuove versioni di alcuni brani presenti in \"Jula al Sistina\" (RCA, 1970), alcuni appositamente tradotti in inglese per Jula dal liricista Norman Newell: \"The answer is yes\" (Eccezionalmente s\u00ec), \"The story of my tears\" (Bugiardo e incosciente) e \"All the days of my years\" (Emanuelle).\nDal racconto della stessa Jula si apprende che Norman Newell, manager della casa discografica EMI, autore e produttore del Regno Unito famoso per le sue collaborazioni con artisti come Shirley Bassey, Vera Lynn, Bette Midler, Judy Garland, Petula Clark e Bobby Crush, aveva conosciuto Jula de Palma a Londra ed era rimasto talmente colpito dall'ascolto di \"Jula al Sistina\", da offrirle la sua collaborazione come autore per la versione inglese dei pezzi italiani presenti nel disco."}
{"id": "1353058", "revid": "123510323", "url": "https://it.wikipedia.org/wiki?curid=1353058", "title": "Raphael Sbarge", "text": "Biografia.\nSbarge nasce da una famiglia di artisti teatrali (la madre era una costumista e il padre era un pittore, scrittore e regista) che sceglie il nome Raphael in onore del pittore Raffaello Sanzio. Raphael inizia la sua carriera all'et\u00e0 di 4 anni e mezzo su Sesame Street.\nDopo aver ottenuto il diploma alle scuole superiori, interpreta il ruolo di co-protagonista con Tom Cruise in Risky Business (1983), e appare poi in altri film come \"Vision Quest\" (1985), \"Carnosaur - La distruzione\" (1993), \"Independence Day\" (1996), \"Le parole che non ti ho detto\" (1999), \"Pearl Harbor\" (2001).\nIl suo lavoro in televisione include \"A Streetcar Named Desire\" (1984), con Ann-Margret, \"Billionaire Boys Club\" (1987), Cracked Up (1987), con Edward Asner, \"Prison for Children\" (1987), \"Back to Hannibal: The Return of Tom Sawyer and Huckleberry Finn\" (1990), \"Murder 101\" (1991), con Pierce Brosnan, \"Final Verdict\" (1991), con Treat Williams, \"Breast Men\" (1997), con Chris Cooper, \"Quicksilver Highway\" (1997), con Christopher Lloyd, \"Introducing Dorothy Dandridge\" (1999), con Halle Berry, e altri.\nHa inoltre doppiato il personaggio di Kaidan Alenko nei videogiochi della serie \"Mass Effect\".\n\u00c8 stato sposato dal 1994 al 2010 con l'attrice Lisa Akey, da cui ha avuto due figli: Grace e Django.\nDoppiatori italiani.\nCome doppiatore \u00e8 stato sostituito da:"}
{"id": "1353059", "revid": "458502", "url": "https://it.wikipedia.org/wiki?curid=1353059", "title": "Paekche", "text": ""}
{"id": "1353060", "revid": "110157", "url": "https://it.wikipedia.org/wiki?curid=1353060", "title": "Berch\u00e8res-Saint-Germain", "text": "Berch\u00e8res-Saint-Germain \u00e8 un comune francese di 787 abitanti situato nel dipartimento dell'Eure-et-Loir nella regione del Centro-Valle della Loira."}
{"id": "1353061", "revid": "111769642", "url": "https://it.wikipedia.org/wiki?curid=1353061", "title": "Elicasi", "text": "L'elicasi \u00e8 un enzima specifico della replicazione del DNA. Esso agisce rompendo i legami idrogeno instaurati tra le basi complementari. Inoltre questo enzima agisce in coppia con la DNA-girasi che separa i due filamenti di DNA. Fanno parte di questa categoria proteine come le MCM e la Rho."}
{"id": "1353063", "revid": "79968", "url": "https://it.wikipedia.org/wiki?curid=1353063", "title": "R 66", "text": ""}
{"id": "1353065", "revid": "79968", "url": "https://it.wikipedia.org/wiki?curid=1353065", "title": "R 126", "text": ""}
{"id": "1353067", "revid": "174852", "url": "https://it.wikipedia.org/wiki?curid=1353067", "title": "Tre Regni di Corea", "text": ""}
{"id": "1353070", "revid": "22414", "url": "https://it.wikipedia.org/wiki?curid=1353070", "title": "Principe Morinaga", "text": ""}
{"id": "1353072", "revid": "670021", "url": "https://it.wikipedia.org/wiki?curid=1353072", "title": "Ducato di Piacenza", "text": "Il Ducato di Piacenza fu uno dei ducati istituiti dai Longobardi in Italia. \nStoria.\nCon la conquista longobarda, la Regio VIII Aemilia istituita dai Romani si trov\u00f2 divisa in due; da una parte Piacenza, Parma, Reggio Emilia e Modena (tutti ducati longobardi), e dall'altra, da Ravenna a Bologna, citt\u00e0 bizantine (quest'ultima viene persa nel 728 assieme ad Imola).\nNel 590 un'incursione bizantina, forte di nuove armate inviate dall'Impero e guidata dal patrizio Gallicino, riport\u00f2 le citt\u00e0 di Modena e Mantova sotto il controllo dell'Esarcato d'Italia ottenendo contemporaneamente la sottomissione dei duchi di Parma, Reggio e Piacenza. A quest'epoca risale un tentativo di defezione verso l'Impero bizantino dei duchi di Parma, Piacenza e Reggio, che passarono al servizio dell'esarca Romano in cambio di una mercede.\nNel 603, Agilulfo riusc\u00ec a passare al contrattacco e a riconquistare definitivamente l'Emilia. A partire da quella data non sono pi\u00f9 state tramandate testimonianze certe sulla sopravvivenza dell'istituto ducale a Piacenza, infatti pass\u00f2 ad essere governata da un gastaldo di nomina regia, ossia un semplice amministratore, diventando territorialmente dipendente dal re.\nNel 773 Carlo Magno, re dei Franchi, occup\u00f2 Piacenza, scendendo verso Roma. La citt\u00e0 divenne sede di una contea carolingia. Con la sconfitta dei Longobardi da parte dei Franchi, i ducati longobardi furono sostituiti da comitati franchi sui quali esercitarono il potere prima i Conti di Piacenza e poi, fra il IX e il X secolo, i vescovi; furono infatti concessi immunit\u00e0 e privilegi ai vescovi di Parma, Piacenza e Reggio."}
{"id": "1353075", "revid": "1529788", "url": "https://it.wikipedia.org/wiki?curid=1353075", "title": "Santuario della Madonna della Pace", "text": "Il santuario della Madonna della Pace \u00e8 un luogo di culto cattolico situato nel comune di Albisola Superiore, lungo la strada provinciale 334, in provincia di Savona. Il complesso insiste su una posizione di fondovalle tra colline boschive e terrazzamenti coltivati a orto.\nStoria.\nL'evento.\nIl 18 ottobre del 1482 si svolse sul luogo dove oggi sorge il santuario una violenta lite - dove si arriv\u00f2 ben presto all'uso delle armi - tra gli abitanti delle due comunit\u00e0 di Albisola e Stella. Il motivo del contenzioso fu legato per lo pi\u00f9 ai confini territoriali e del pascolo e, come descrivono numerosi documenti dell'epoca, cercarono di sedare l'imminente rivolta le pi\u00f9 alte cariche politiche e religiose dell'epoca. I tentativi di pacificazione, avviati dai due podest\u00e0 di Savona e Varazze (su ordine del Senato della Repubblica di Genova), e dal vescovo di Savona, furono totalmente inutili tanto che le due comunit\u00e0 arrivarono alla scontro armato diretto.\nSecondo la tradizione orale - tramandata ancora oggi - apparve sul campo di battaglia, d'improvviso e all'orizzonte, una nube luminosa e nel mentre si ud\u00ec per tre volte - da una \"voce dolcissima\" come racconta la leggenda paesana - la parola \"pace\". Le due comunit\u00e0 che videro nel fatto un \"intervento miracoloso\" della Vergine Maria cessarono la battaglia e le ostilit\u00e0, giurando e mantenendo nel tempo la pace tra i borghi vicini.\nSul luogo del presunto evento miracoloso fu edificata in seguito una piccola cappella - corrispondente all'odierna cripta del santuario - e nel 1578 fu edificato l'attuale edificio per il continuo afflusso di devoti intitolandolo proprio alla Madonna della Pace. Il santuario fu consacrato dal vescovo della diocesi di Noli il 22 ottobre del 1716.\nIl santuario.\nPoco dopo la sua edificazione la gestione fu affidata al clero secolare prima e in seguito ai Conventuali Riformati (congregazione riformata dell'Ordine dei Frati Minori Conventuali); dal 1628 al 1805 fu propriet\u00e0 dell'Ordine di Sant'Agostino. A partire da tale data, con la dominazione napoleonica del Primo Impero francese in Liguria, la chiesa divenne propriet\u00e0 del Comune di Albisola che nel 1820 affid\u00f2 l'edificio religioso agli Osservanti Riformati di San Francesco d'Assisi.\nTra il 1884 e il 1907 contrasti tra l'ordine religioso francescano e l'ente comunale porteranno i primi a lasciare il santuario con l'affidamento della struttura ai Redentoristi fino al 1914; da tale data il santuario viene abbandonato pure da questi ultimi divenendo cos\u00ec luogo di rifugio dei profughi della prima guerra mondiale, provenienti per lo pi\u00f9 dalle terre irredente.\nAl termine del primo conflitto bellico, nel 1919, la propriet\u00e0 pass\u00f2 ai Padri Dehoniani che stabilirono al santuario la sede del locale convento e del loro noviziato per aspiranti religiosi e missionari.\nEcco l'elenco dei superiori dehoniani del Santuario della Pace: \nFino al 1960 il convento \u00e8 stato sede del Noviziato dei Padri dehoniani, fatta eccezione per gli ultimi due anni di guerra quando il padre maestro e i novizi si trasferirono ad Albino (BG). Rientrarono ad Albisola nel giugno del 1945. Nel 1972 Albisola ritorn\u00f2 ad essere sede del Noviziato fino al 1983, allorquando l\u2019intera struttura \u00e8 stata adibita a Centro di spiritualit\u00e0 e Casa per ferie. Dall\u2019estate 2011 una parte della Casa \u00e8 diventata luogo di accoglienza per rifugiati politici e profughi in fuga dalla guerra, con la collaborazione del Comune e dell\u2019Associazione Arcimedia. Quest\u2019ultima ha il compito di seguire direttamente i beneficiari: assistenza sanitaria, insegnamento della lingua italiana, formazione culturale, integrazione sul territorio, avviamento al lavoro. La struttura \u00e8 giunta ad accogliere un numero massimo di 54 profughi. Attualmente (aprile 2019) sono 34: 26 nel progetto SPRAR (Sistema di protezione per richiedenti asilo e rifugiati) e 8 nel CAS (Centro Accoglienza Straordinaria).\nDescrizione.\nGli interni.\nLa struttura dell'edificio sub\u00ec una notevole modifica in occasione del 400\u00ba centenario dell'apparizione mariana, nel 1882; l'ingresso venne trasferito sulla nuova strada con il completo rifacimento della facciata esterna. Nei lavori venne inoltre aggiunto un nuovo corpo absidato, dove anticamente vi era l'originale ingresso alla struttura.\nAl suo interno, diviso in tre navate, sono affrescate diverse opere pittoriche raffiguranti per lo pi\u00f9 le scene della battaglia tra albisolesi e stellesi; nella volta della navata centrale \u00e8 affrescata la raffigurazione dello scontro del 1482, mentre nel catino dell'abside vi \u00e8 un'opera ritraente la Madonna col Bambino che porge un ramoscello di ulivo a simboleggiare il volere della pace tra le due comunit\u00e0.\nIl presbiterio \u00e8 decorato con una tela del pittore Giovanni Battista Paggi raffigurante l'\"Annunciazione\", mentre all'interno della navata sinistra - coevo alla prima cappella - si trova un affresco dell'\"Apparizione della Madonna della Pace\" attribuito forse al pittore fra Simone Dondo da Carnoli di Voltri; l'affresco \u00e8 stato qui trasportato nel 1845 dall'antica e originaria cappella-cripta del 1482. Sempre all'interno della stessa navata sono presenti, ai lati, scene di vita della Vergine Maria, mentre nella volta sono raffigurati gli eventi storici del santuario.\nIl Santuario ha la prerogativa di custodire e diffondere un messaggio di pace, che \u00e8 sempre molto attuale. Sulle colonne dell'altare laterale della Madonna sono raccolte in piccole formelle di marmo tutti i titoli dei messaggi che, a partire dal 1968, i papi hanno scelto per la celebrazione del 1\u00ba gennaio, giornata mondiale di preghiera per la pace. Pregare per la pace e promuoverla, sempre e dovunque, costituisce l\u2019obiettivo primario del Santuario.\nLa cripta.\nIl soffitto dell'antica cappella \u00e8 stata decorata dal pittore Giovanni Battista Picchio, allievo del Paggi, nel 1632 con la raffigurazione dell'\"Assunzione della Vergine\" e la \"Trinit\u00e0 in gloria\". All'interno della cripta \u00e8 presente una statua in marmo avente per soggetto la \"Madonna col Bambino\", databile alla seconda met\u00e0 del XVII secolo e forse attribuita allo scultore Filippo Parodi, quest'ultimo allievo del celebre Gian Lorenzo Bernini."}
{"id": "1353081", "revid": "287204", "url": "https://it.wikipedia.org/wiki?curid=1353081", "title": "Emile Henry", "text": ""}
{"id": "1353082", "revid": "62004", "url": "https://it.wikipedia.org/wiki?curid=1353082", "title": "Maccabi Tel-Aviv B.C.", "text": ""}
{"id": "1353084", "revid": "201939", "url": "https://it.wikipedia.org/wiki?curid=1353084", "title": "Nastro radiante", "text": ""}
{"id": "1353085", "revid": "1282301", "url": "https://it.wikipedia.org/wiki?curid=1353085", "title": "Ro\u0219ia Montan\u0103", "text": "Ro\u0219ia Montan\u0103 (in latino \"Alburnus Maior\", in ungherese \"Verespatak\", in tedesco \"Goldbach\"), \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 16 villaggi: B\u0103lmo\u0219e\u0219ti, Blide\u0219ti, Bunta, C\u0103rpini\u0219, Coasta Hen\u021bii, Corna, Cur\u0103turi, D\u0103roaia, G\u00e2rda-B\u0103rbule\u0219ti, Gura Ro\u0219iei, Iacobe\u0219ti, Ign\u0103\u021be\u0219ti, Ro\u0219ia Montan\u0103, \u0218oal, \u021aarina, V\u00e2rtop.\nRo\u0219ia Montan\u0103 \u00e8 una citt\u00e0 mineraria situata nei Monti Apuseni nella valle del fiume \"Ro\u0219ia\" (letteralmente \"Fiume Rosso\").\nLe ricche risorse minerarie della zona sono state certamente sfruttate fin dall'epoca romana, ma probabilmente anche prima. Le miniere d'oro a conduzione statale sono state forzatamente chiuse nel 2006, anche perch\u00e9 costituivano un ostacolo all'ammissione della Romania all'Unione europea, ma la societ\u00e0 canadese \"Gabriel Resources\" ha intenzione di riaprire le miniere su vasta scala. Questa prospettiva ha causato discussioni pesanti, in quanto il progetto farebbe temere la distruzione dei reperti di epoca romana; viene ventilato anche il rischio del ripetersi dell'inquinamento da cianuro verificatosi anni addietro a Baia Mare. D'altro canto, la societ\u00e0 canadese ha promesso di bonificare almeno una parte dell'inquinamento provocato dalla gestione incontrollata delle miniere che ha aggiunto acidi e metalli pesanti al ferro che d\u00e0 al fiume Ro\u0219ia quel colore tipico da cui trae il nome.\nIl sito \u00e8 diventato parte del Patrimonio UNESCO nel 2021. Ro\u0219ia Montan\u0103 presenta il complesso di miniere d'oro romane pi\u00f9 significativo, esteso e tecnicamente vario conosciuto al momento dell'iscrizione sulla lista.\nStoria.\nL'estrazione dell'oro nel cosiddetto \"Quadrilatero d'oro\" della Transilvania \u00e8 testimoniata da ritrovamenti archeologici e metallurgici che risalgono all'Et\u00e0 della pietra.\n\"Alburnus Maior\" venne fondata dai Romani come citt\u00e0 mineraria dopo al conquista della Dacia avvenuta sotto il regno di Traiano, grazie all'insediamento di coloni illirici provenienti dalla Dalmazia meridionale; il pi\u00f9 antico riferimento alla citt\u00e0 si trova su una tavoletta di cera datata 6 febbraio 131. Gli scavi archeologici hanno portato alla scoperta di antiche abitazioni, necropoli, gallerie di miniera ed attrezzi da minatore, oltre a 25 tavolette di cera che riportano iscrizioni in greco e latino.\nI Romani lasciarono la Dacia nel 271 e si hanno notizie di una ripresa dell'attivit\u00e0 mineraria nel Medioevo da parte di emigranti tedeschi, che utilizzavano tecniche assai simili a quelle dei Romani. La situazione rimase stabile fino alle devastanti guerre che imperversarono nell'area alla met\u00e0 del XVI secolo.\nUna consistente espansione dell'attivit\u00e0 mineraria ebbe luogo sotto l'impulso dell'autorit\u00e0 imperiale austro-ungarica, ma dopo la caduta dell'Impero nel 1918 l'attivit\u00e0 mineraria continu\u00f2 sotto forma di piccole concessioni di dimensioni limitate assegnate ai cittadini locali. La ganga ricca di solfuri estratta con il minerale utile produsse importanti quantit\u00e0 di acido solforico con conseguente liberazione di metalli pesanti nelle acque della zona, insieme al mercurio utilizzato per l'arricchimento del minerale e l'estrazione dell'oro.\nNel 1948 le miniere d'oro vennero nazionalizzate, ma la tradizionale coltivazione per piccoli cantieri continu\u00f2 fino alla fine degli anni sessanta. A quel punto, l'attenzione si rivolse alla limitata concentrazione d'oro contenuta nelle rocce che circondavano i filoni pi\u00f9 ricchi e nel 1975 venne realizzata una vasta miniera a cielo aperto sulla collina di Cetate per la coltivazione massiva; questa miniera era condotta dalla \"Rosiamin\", una societ\u00e0 controllata dalla compagnia statale RAC (\"Regia Autonom\u0103 a Cuprului din Deva\"), e impiegava 775 lavoratori, il che rappresentava la gran parte dei posti di lavoro nella regione. Il \"tout-venant\" estratto veniva arricchito per flottazione in un impianto situato a Gura Ro\u0219iei, mentre l'oro veniva successivamente estratto con un processo che implica l'impiego di cianuro in un altro impianto ubicato a Baia de Arie\u0219.\nQuesta miniera operava in consistente perdita e richiedeva sussidi governativi per circa 3 milioni di dollari all'anno, sostegno incompatibile con le normative dell'Unione Europea; le miniere vennero quindi chiuse nel 2006 per consentire l'ingresso della Romania nell'UE. Comunque, la concessione mineraria su quasi 24\u00a0km\u00b2 di territorio attorno a Ro\u0219ia Montan\u0103 fu trasferita dalla \"Minvest Deva SA\", l\"'erede\" della RAC, ad una societ\u00e0 denominata \"Ro\u0219ia Montan\u0103 Gold Corporation\" (RMGC); quest'ultima fa capo per l'80% alla societ\u00e0 canadese \"Gabriel Resources\", per il 19,3% al Governo romeno e per il restante 0,7% a piccoli investitori locali.\nIl progetto della RGMC prevede di sostituire i vecchi processi produttivi con altri pi\u00f9 moderni ed aderenti agli standard imposti dall'Unione Europea, aprendo per\u00f2 quella che sarebbe la pi\u00f9 grande miniera d'oro a cielo aperto d'Europa. Le controversie sorte attorno a questo progetto hanno portato l'attenzione mondiale su Ro\u0219ia Montan\u0103."}
{"id": "1353086", "revid": "4711", "url": "https://it.wikipedia.org/wiki?curid=1353086", "title": "Panathinaikos BC", "text": ""}
{"id": "1353087", "revid": "599013", "url": "https://it.wikipedia.org/wiki?curid=1353087", "title": "Sani Be\u010dirovi\u0107", "text": ""}
{"id": "1353088", "revid": "4711", "url": "https://it.wikipedia.org/wiki?curid=1353088", "title": "BC Panathinaikos", "text": ""}
{"id": "1353089", "revid": "404449", "url": "https://it.wikipedia.org/wiki?curid=1353089", "title": "San Donato (Santa Maria a Monte)", "text": "San Donato \u00e8 una frazione del comune italiano di Santa Maria a Monte, nella provincia di Pisa, in Toscana.\nGeografia fisica.\n\u00c8 situato sulla riva destra dell'Arno, che qui forma una curva di fronte ai borghi della Rotta e di Castel del Bosco, posti sull'altra riva.\nStoria.\nLa frazione era nota con il toponimo di \"Pompiano\" o \"Poppiano\": in un giudicato pronunciato a Lucca nell'anno 857 dal vescovo di quella diocesi, assistito dai vassi imperiali, dagli scabini e da altri giudici, si scopre delle reclamazioni effettuate da Anualdo, pievano di Santa Maria a Monte, al prete Ghisiprando circa le possessioni lasciate alla sua pieve dal fu Rachisindo, e si legge che erano state acquistate in compra da Gumperto \"de loco Poppiano\".\nQui era situata una chiesa parrocchiale con il titolo di San Donato, documentata come parrocchia in una bolla concistoriale di papa Eugenio III spedita il 16 gennaio 1150 a Gottifredo, pievano di Santa Maria a Monte, con la quale conferma ai rettori di quella pieve tutti i privilegi concessi dal pontefice Innocenzo II suo predecessore, con tutte le cappelle o chiese succursali.\nNel XIX secolo gli spaziosi poderi di San Donato a Poppiano fanno ancora parte del patrimonio della pieve di Santa Maria a Monte."}
{"id": "1353091", "revid": "486946", "url": "https://it.wikipedia.org/wiki?curid=1353091", "title": "Libero Comune", "text": ""}
{"id": "1353095", "revid": "1543377", "url": "https://it.wikipedia.org/wiki?curid=1353095", "title": "John Bodkin Adams", "text": "Biografia.\nNato a Randalstown, in Irlanda del Nord, si trasfer\u00ec a Eastbourne, Inghilterra nel 1922 dove lavor\u00f2 come medico generico."}
{"id": "1353097", "revid": "767487", "url": "https://it.wikipedia.org/wiki?curid=1353097", "title": "Live Fast, Diarrhea", "text": "Live Fast, Diarrhea \u00e8 il quarto album studio della band The Vandals. \u00c8 anche il primo pubblicato con la casa discografica Nitro Records, di propriet\u00e0 di Dexter Holland e Greg Kriesel, rispettivamente cantante e bassista dei The Offspring.\nL'album \u00e8 inoltre il primo prodotto dal chitarrista degli stessi Vandals Warren Fitzgerald, che continuer\u00e0 a produrre la gran parte degli album della band ed \u00e8 anche il primo in cui compare il batterista Brooks Wackerman, spesso sostituto di Josh Freese visti i numerosi impegni di quest'ultimo con band come Guns N' Roses e A Perfect Circle.\nIl disco ebbe un discreto successo, tanto che il brano omonimo \"Live Fast, Diarrhea\" compare in una puntata della famosa serie televisiva X-Files. Inoltre, come accade spesso nelle produzioni della band, contiene due cover."}
{"id": "1353098", "revid": "2519", "url": "https://it.wikipedia.org/wiki?curid=1353098", "title": "Werben (Sassonia-Anhalt)", "text": ""}
{"id": "1353099", "revid": "92723", "url": "https://it.wikipedia.org/wiki?curid=1353099", "title": "Ab immemorabili", "text": "Ab immemorabili (alla lettera \"da immemorabile\", sottintendendo \"tempo\") \u00e8 un'espressione latina, usata soprattutto nel linguaggio giuridico.\nUtilizzo.\nSi trova spesso in riferimento ad un comportamento che, iniziato in un istante non precisato ma remoto nel tempo (\"ab immemorabili\") e ripetuto, d\u00e0 origine ad una norma consuetudinaria, ovvero non scritta o imposta da un'autorit\u00e0 ma da sempre applicata e ritenuta dai consociati come necessaria."}
{"id": "1353100", "revid": "712828", "url": "https://it.wikipedia.org/wiki?curid=1353100", "title": "Battaglia di Lungacque", "text": ""}
{"id": "1353103", "revid": "1494169", "url": "https://it.wikipedia.org/wiki?curid=1353103", "title": "Uther", "text": ""}
{"id": "1353113", "revid": "339392", "url": "https://it.wikipedia.org/wiki?curid=1353113", "title": "Uther Zorker", "text": ""}
{"id": "1353114", "revid": "94902", "url": "https://it.wikipedia.org/wiki?curid=1353114", "title": "Uter", "text": ""}
{"id": "1353116", "revid": "154575", "url": "https://it.wikipedia.org/wiki?curid=1353116", "title": "UFO nazisti", "text": "Gli UFO nazisti (in tedesco \"Haunebu\", \"Hauneburg-Ger\u00e4te\" o \"Reichsflugscheiben\" ovvero dischi volanti del Reich), talvolta detti V7, sono ipotetici velivoli ad alta tecnologia o navi spaziali che sarebbero stati sviluppati dalla Germania nazista durante la seconda guerra mondiale e che scienziati nazisti avrebbero continuato a sviluppare nel dopoguerra. Le fonti sugli UFO nazisti si trovano in massima parte in opere di fantasia, malgrado alcuni di questi riferimenti siano presentati come veri.\nI racconti sugli UFO nazisti sono di frequente collegati all'esoterismo nazista, visto come un'ideologia che ipotizza la possibilit\u00e0 di una restaurazione nazista grazie a mezzi soprannaturali o paranormali, ad esempio contatti con presunte entit\u00e0 extraterrestri.\nQuesti miti appaiono ispirati dall'effettivo sviluppo di velivoli a reazione da parte della Germania come l'Me 262 o l'Ho 229, di missili guidati o balistici come il V1 e il V2, la cui tecnologia in seguito avrebbe fornito la base per il programma missilistico e spaziale americano e sarebbe stato aggiunto dagli scienziati dell'Unione Sovietica alle loro gi\u00e0 avanzate conoscenze in tale campo (la missilistica sovietica era infatti \"in vantaggio\" rispetto a quella americana, a causa del grande sviluppo del \"cosmismo\" e dell'opera di Ciolkovskij nella Russia tra il tramonto dello zarismo e i primi anni del regime bolscevico).\nContesto storico.\nI racconti e i miti sugli UFO nazisti si conformano alla storia documentata nei seguenti episodi:\nPrime affermazioni sugli UFO nazisti.\nLe prime idee sugli UFO nazisti possono essere rintracciate nella narrativa fantascientifica. Il romanzo per ragazzi di Robert A. Heinlein \"Razzo G.2\" (\"Rocket Ship Galileo\") del 1947 (proprio agli albori dell'ufologia) descrive una spedizione sulla Luna condotta da tre adolescenti americani che sono riusciti a costruire un mezzo spaziale aiutando il loro zio scienziato; giunti sul satellite, essi scoprono l'esistenza di una base lunare costruita dai nazisti, che sono in possesso di un'astronave molto avanzata e di numerose meraviglie tecnologiche. I ragazzi con lo zio riescono in qualche modo ad avere la meglio sui nazisti e a fare ritorno sulla Terra pilotando il vascello spaziale tedesco. Come si vede, la storia di Heinlein contiene gi\u00e0 gli elementi basilari della leggenda degli UFO nazisti. Anche l'episodio della serie radiofonica della BBC \"Dimension X\" del 14 luglio 1950 intitolato \"The Man in the Moon\", scritto da George Lefferts, riguarda una colonia tedesca sulla Luna, che viene scoperta indagando sul rapimento di alcuni scienziati.\nLe prime affermazioni diverse dalla finzione letteraria sull'esistenza di dischi volanti nazisti comparvero in una serie di articoli a firma dell'esperto italiano di turbine Giuseppe Belluzzo, o riguardanti i suoi studi, pubblicati nel marzo del 1950, e furono prontamente smentite dall'Aeronautica Militare. L'ingegner Belluzzo parlava di alcuni velivoli circolari che sarebbero stati studiati e progettati a partire dal 1942 contemporaneamente da Italia e Germania, dove se ne sarebbero interessati i rispettivi capi di Stato, precisando che si trattava dell'applicazione di tecnologie convenzionali che si stavano all'epoca completando in Italia, come la turbina a combustione interna e il turboreattore per aerei.\nUna settimana dopo la pubblicazione degli articoli di Belluzzo, lo scienziato tedesco Rudolph Schriever sostenne di aver sviluppato dischi volanti durante il periodo nazista.\nL'ingegnere aeronautico Roy Fedden not\u00f2 come i soli velivoli che potessero avvicinarsi alle capacit\u00e0 attribuite ai dischi volanti erano quelli progettati dai tedeschi sul finire della guerra. Fedden aggiunse inoltre che i tedeschi stavano lavorando a svariati progetti aeronautici piuttosto inusuali:\nFedden comunque non offr\u00ec mai ulteriori precisazioni al riguardo.\nIl capitano Edward J. Ruppelt, a capo del Progetto Blue Book dell'aeronautica statunitense, rese nel 1956 la seguente dichiarazione: \nDei prototipi di aereo con ala circolare furono effettivamente costruiti in Germania da Arthur Sack, il Sack AS-5 e Sack AS-6 (1944): per la loro forma, in volo avrebbero potuto ricordare un disco volante, ma in realt\u00e0 si trattava di semplici aeroplani con ali in legno, con prestazioni assai modeste, e anche l'AS-6 faticava a volare.\nAffermazioni successive.\nLibro di Pauwels e Bergier.\n\"Il mattino dei maghi\", un libro del 1960 di Louis Pauwels e Jacques Bergier, faceva sensazionali affermazioni riguardanti la \"Vril Gesellschaft\" (Societ\u00e0 del Vril) di Berlino. Il libro di Pauwels e Bergier forn\u00ec materiali per speculazioni successive sui collegamenti tra gli UFO e la societ\u00e0 Vril, ad opera di autori quali Jan van Helsing, Norbert J\u00fcrgen-Ratthofer e Vladimir Terziski. Tra le altre asserzioni, notevole \u00e8 quella che sostiene che la societ\u00e0 del Vril avrebbe preso contatto con una razza aliena, dedicandosi alla costruzione di navi spaziali per raggiungerla. In tal modo, la societ\u00e0 Vril avrebbe formato un consorzio con la societ\u00e0 Thule e il Partito nazista per sviluppare una serie di prototipi di dischi volanti. Dopo la sconfitta nazista, la societ\u00e0 del Vril si sarebbe rifugiata in una base nell'Antartico, sparendo successivamente.\nTerziski, un ingegnere bulgaro autoproclamatosi presidente dell'Accademia Americana delle Scienze Dissidenti, sostiene che i tedeschi collaborarono con le potenze dell'Asse, il Giappone e l'Italia, nelle loro ricerche aeronautiche, e che avrebbero dato seguito alle ricerche anche dopo la guerra, dalla Nuova Svevia. Terzinski scrive che gi\u00e0 nel 1942 i tedeschi sarebbero atterrati sulla Luna, fondandovi una base sotterranea. Quando i russi e gli americani atterrarono segretamente sulla Luna negli anni cinquanta, secondo Terziski, si fermarono in questa base, ancora operativa. Secondo Terzinski \"sulla Luna vi \u00e8 un'atmosfera, vi sono acqua e vegetazione\". Questi fatti sarebbero stati nascosti dalla NASA per escludere i paesi del Terzo Mondo dall'esplorazione della Luna. Terziski \u00e8 stato accusato di aver falsificato i video e le foto con i quali intendeva provare la veridicit\u00e0 delle proprie asserzioni.\nLa trovata commerciale di Ernst Z\u00fcndel.\nQuando Ernst Z\u00fcndel, un tedesco negazionista dell'Olocausto, negli anni settanta cre\u00f2 l'editrice Samisdat, inizialmente si rivolse soprattutto alla comunit\u00e0 degli ufologi, che all'epoca era all'apice dell'accettazione pubblica. La sua casa editrice offriva soprattutto i libri dello stesso Z\u00fcndel, nei quali egli sosteneva che i dischi volanti erano armi segrete lanciate da nazisti nascosti in una base sotterranea in Antartide, dalla quale speravano di conquistare il mondo. Z\u00fcndel inoltre organizz\u00f2 una sedicente spedizione per rintracciare la base sotterranea dei nazisti, vendendo dei pacchetti-viaggio (a 9999 dollari a persona). Intervistato in proposito, Z\u00fcndel ammise in privato che l'iniziativa era una bufala volta a fare pubblicit\u00e0 alla casa editrice Samisdat. In seguito, Z\u00fcndel avrebbe ritrattato queste sue affermazioni, sostenendo almeno fino al 2002 la veridicit\u00e0 delle proprie tesi.\nIl libro di Miguel Serrano.\nNel 1978 il diplomatico cileno nonch\u00e9 simpatizzante nazista Miguel Serrano pubblic\u00f2 \"Adolf Hitler, el \u00faltimo avatara\". Nel libro Serrano sostiene che Adolf Hitler \u00e8 un'incarnazione (avatar) di Kalki, e che quindi \u00e8 in grado di comunicare con gli d\u00e8i dell'Iperborea in una base sotterranea nell'Antartide. Serrano predisse anche che Hitler si sarebbe posto alla guida di una flotta di UFO per fondare il quarto Reich."}
{"id": "1353118", "revid": "113032812", "url": "https://it.wikipedia.org/wiki?curid=1353118", "title": "Costanzo Cantoni", "text": "Biografia.\nProveniente da una famiglia di commercianti di generi alimentari e tessuti, fond\u00f2 la prima attivit\u00e0 produttiva nel 1820 a Gallarate. Nel 1835 Costanzo Cantoni era socio con Camillo Borgomanero in uno stabilimento tessile per la lavorazione del cotone a Legnano. L'inizio di questa attivit\u00e0 di Borgomanero (primo nucleo del \"Cotonificio Cantoni\") risale al 2 ottobre 1830. Queste attivit\u00e0 pre-industriali sfruttavano la forza motrice dell'Olona, e i due soci acquistarono alcuni mulini per la macina del grano presenti sul fiume per adattarli alla nuova funzione.\nQuesto apparato di filatura permetteva una bassa produzione, e solo dagli anni quaranta inizi\u00f2 una vera e propria fase di crescita. Ci fu un miglioramento tecnologico con l'installazione di ruote idrauliche che permettevano una migliore resa nello sfruttamento della forza motrice dell'Olona.\nGli occupati nella filatura Cantoni di Legnano nel 1845 era di 286 lavoratori, un numero ragguardevole per l'epoca.\nNegli anni seguenti Costanzo Cantoni aggreg\u00f2 allo stabilimento una piccola tintoria ed alcune macchine per l'apprettatura ed il fissaggio dei tessuti.\nQuesti investimenti del Cotonificio Cantoni portarono alla trasformazione dell'attivit\u00e0 pre-industriale in un vero e proprio stabilimento industriale.\nNel 1855 la Cantoni fu la sola impresa della Lombardia a prendere parte all'Esposizione Universale di Parigi.\nNel 1860, oltre all'iniziale filatura, l'azienda includeva una serie di attivit\u00e0 accessorie menzionate nel paragrafo precedente, un'officina per falegnami e meccanici, e degli uffici, tutto concentrato nel nucleo originale intorno agli ex-mulini da grano. Nel 1865 i Cantoni iniziarono alcuni interventi sull'Olona, nel tratto che attraversava il cotonificio, per incrementare la forza motrice tratta dal fiume. Oltre all'acquisto di altri due mulini, fu rettificato il corso dell'Olona con lo scavo di un nuovo alveo e l'eliminazione delle anse naturali, e fu costruito un canale artificiale ad uso dello stabilimento. Gli antichi mulini furono successivamente demoliti.\nAcquist\u00f2 una stamperia di tessuti vicino a Porta Vercellina, a Milano, che fu diretta da Ernesto De Angeli. Lo stabilimento pass\u00f2, dal 1878, alla De Angeli-Frua.\nNegli anni settanta ci fu l'ingrandimento della fabbrica con l'acquisto di nuovi terreni. Nel 1872 la ditta cambi\u00f2 denominazione in \"Societ\u00e0 Anonima Cotonificio Cantoni\". Il cotonificio di Costanzo Cantoni fu la prima impresa cotoniera ad fare uso della forma di societ\u00e0 azionaria. In questi anni la guida della ditta pass\u00f2 al figlio Eugenio. Costanzo si dedic\u00f2 principalmente all'amministrazione dei propri beni.\nOltre che a Legnano e Castellanza (aperto nel 1845), fondarono un cotonificio anche a Bellano (1870).\nI Cantoni furono i primi veri industriali cotonieri italiani, nella concezione moderna del termine. Mor\u00ec nel 1876."}
{"id": "1353120", "revid": "1573940", "url": "https://it.wikipedia.org/wiki?curid=1353120", "title": "Syncerus caffer caffer", "text": "Il bufalo cafro (\"Syncerus caffer caffer\" ()), anche noto come bufalo nero o bufalo del Capo \u00e8 la pi\u00f9 grande sottospecie del bufalo africano (\"S. caffer\"), distribuita nell'Africa meridionale ed orientale. Le massicce corna del bufalo cafro adulto sono il suo tratto caratteristico: le basi delle corna sono fuse, formando uno scudo osseo continuo sulla sommit\u00e0 del cranio denominato \"capo\". Sono ampiamente considerati tra gli animali pi\u00f9 pericolosi del continente africano e, secondo alcune stime, incornano, calpestano ed uccidono oltre 200 persone ogni anno.\nIl bufalo cafro non \u00e8 un antenato dei bovini domestici ed \u00e8 solo lontanamente imparentato con altri bovini pi\u00f9 grandi. Il suo temperamento imprevedibile di questa bestia ha reso impossibile il suo addomesticamento, a differenza della sua controparte asiatica, il bufalo d'acqua (\"Bubalus bubalis\"). I bufali africani hanno pochi predatori a parte i leoni e grandi coccodrilli. In quanto membro di Big Five, il bufalo africano \u00e8 un trofeo ricercato nella caccia sportiva.\nDescrizione.\nIl bufalo cafro \u00e8 una sottospecie molto robusta. La sua altezza al garrese pu\u00f2 variare da 1,0 a 1,7 metri (da 3,3 a 5,6 piedi) e la lunghezza dalla testa alla coda pu\u00f2 variare da 1,7 a 3,4 metri (da 5,6 a 11,2 piedi). Rispetto ad altri bovidi di grandi dimensioni, ha un corpo lungo ma tozzo (la lunghezza del corpo pu\u00f2 superare quella del bufalo d'acqua selvatico, che \u00e8 pi\u00f9 pesante e alto) con zampe corte e tozze, risultando in un'altezza relativamente bassa. La lunghezza della coda pu\u00f2 variare da 70 a 110 centimetri (da 28 a 43 pollici). Possono pesare da 500 a 1.000 kg (da 1.100 a 2.200 libbre), con i maschi, normalmente, pi\u00f9 grandi delle femmine che raggiungono una fascia di peso ben superiore. Il capo viene normalmente tenuto basso e la testa non viene alzata sopra l'altezza delle spalle. Gli zoccoli degli arti anteriori del bufalo sono pi\u00f9 larghi dei posteriori, per via della necessita di sostenere il peso della parte anteriore del corpo, che \u00e8 pi\u00f9 pesante e pi\u00f9 muscolosa della parte posteriore.\nI bufali cafri assumono un mantello nero o marrone scuro con l'et\u00e0. Gli esemplari pi\u00f9 vecchi hanno spesso cerchi biancastri intorno agli occhi e sul viso. Le femmine tendono ad avere mantelli pi\u00f9 rossastri. I vitelli hanno, invece, un mantello rossastro.\nUna caratteristica delle corna del bufalo cafro maschio adulto (popolazioni meridionali ed orientali) \u00e8 che le basi di entrambe le corna sono fuse insieme, formando uno scudo denominato \"capo\". Dalla base, le corna divergono verso il basso, per poi incurvarsi dolcemente verso l'alto e, in alcuni casi, verso l'esterno o all'indietro. Negli esemplari pi\u00f9 grandi, la distanza tra le estremit\u00e0 delle corna pu\u00f2 arrivare fino ad un metro (il record \u00e8 di 1,64 metri). Le corna si formano completamente quando l'animale raggiunge i 5-6 anni d'et\u00e0, ma i \"capi\" non diventeranno \"duri\" fino al raggiungimento degli 8-9 anni di vita. Nelle femmine, le corna sono, in media, del 10-20% pi\u00f9 piccole e non presentano un capo.\nBiologia.\nIl bufalo cafro \u00e8 uno degli erbivori pascolanti di maggior successo in Africa. Vive nelle paludi, nelle pianure alluvionali e nelle praterie di mopane dell'Africa. Pur non essendo particolarmente esigenti per quanto riguarda l'habitat, richiedono acqua quotidianamente e quindi dipendono da fonti d'acqua perenni. Come la zebra di pianura, il bufalo si nutre primariamente di erbe alte. Mandrie di bufali falciano l'erba e lasciano il posto a pascolatori pi\u00f9 selettivi. Quando si nutre, il bufalo fa uso della lingua e della larga fila di incisivi per mangiare l'erba pi\u00f9 rapidamente della maggior parte degli altri erbivori africani. I bufali non rimangono a lungo nelle aree calpestate o svuotate.\nOltre agli umani, i bufali cafri hanno pochi predatori e sono in grado di difendersi, e anche uccidere, i leoni. I leoni cacciano e uccidono regolarmente i bufali, e in alcune regioni i bufali sono la preda principale dei leoni. Normalmente, servono molti leoni per abbattere un singolo bufalo adulto e, solitamente, l'intero branco si unisce alla caccia. Tuttavia, sono stati segnalati diversi casi in cui dei leoni maschi adulti solitari hanno abbattuto con successo bufali adulti. I coccodrilli, di taglia media, attaccano spesso solo gli esemplari vecchi, solitari o giovani, sebbene siano in grado di abbattere anche adulti sani. Esemplari eccezionalmente grandi di coccodrilli del Nilo possono diventare predatori semi-abituali dei bufali. Questi coccodrilli sono gli unici animali in grado di abbattere un bufalo cafro adulto da soli, mentre i leoni cacciano in branco per abbattere prede cos\u00ec grandi. Ghepardi, leopardi e iene maculate sono normalmente una minaccia solo per i vitelli appena nati, sebbene siano stati osservati grandi clan di iene maculate attaccare ed uccidere femmine (principalmente gravide) e, in occasioni molto rare, maschi adulti.\nComportamento sociale.\nLe dimensioni della mandrie sono molto variabili. Il nucleo delle mandrie \u00e8 costituito da femmine imparentate tra loro e dalla loro prole, in una gerarchia di dominanza quasi lineare. Le mandrie di base sono circondate da branchi di maschi subordinati, maschi e femmine di alto rango e individui vecchi o invalidi. I giovani maschi tengono le distanze dal maschio dominante, riconoscibile dallo spessore delle sue corna. Durante la stagione secca, i maschi si separano dalla mandria e formano gruppi di scapoli. Possono quindi crearsi due tipi di mandrie di scapoli: quelle composte da maschi di et\u00e0 compresa tra i quattro e i sette anni, e quelle da maschi di 12 anni o pi\u00f9. Durante la stagione delle piogge, i maschi pi\u00f9 giovani si riuniscono ad una mandria per accoppiarsi con le femmine. Rimangono con loro per tutta la stagione per proteggere i vitelli. Alcuni maschi pi\u00f9 anziani smettono di ricongiungersi alla mandria, poich\u00e9 non possono pi\u00f9 competere con i maschi pi\u00f9 giovani ed aggressivi. I maschi hanno una gerarchia di dominanza lineare basata sull'et\u00e0 e sulla taglia. Poich\u00e9 i bufali si sentono maggiormente al sicuro quando una mandria \u00e8 pi\u00f9 grande, i maschi dominanti possono fare affidamento sui maschi subordinati e talvolta possono tollerare la loro copulazione con le femmine.\nI maschi adulti combattono per gioco, durante interazioni di dominio o nelle lotte reali. Un maschio si avvicina ad un altro, muggendo, con le corna abbassate, e aspetta che l'altro maschio faccia altrettanto. Prima del combattimento vero e proprio, i maschi ruotano la testa esibendo le corna da un lato all'altro. Se il combattimento \u00e8 per gioco, il maschio sfidante si strofiner\u00e0 con il muso sul corpo dell'avversario prima di cominciare. I veri combattimenti sono molto violenti ma rari e brevi. Anche i vitelli lottano spesso per gioco, mentre le femmine si allenano raramente.\nI bufali cafri si distinguono anche per il loro apparente altruismo. Le femmine sembrano mostrare una sorta di \"comportamento di voto\". Durante le ore di riposo, le femmine si alzano, si muovono e si siedono di nuovo, ma nella direzione in cui pensano di doversi muovere. Dopo un'ora di rimescolamento, le femmine si mettono in viaggio nella direzione che hanno deciso unanimemente. Questa decisione \u00e8 comune e non si basa sulla gerarchia o sul dominio. Quando vengono inseguiti dai predatori, la mandria si stringe intono ai vitelli per difenderli, e stringendo i ranghi rendono difficile ai predatori il separare un singolo esemplare dal gruppo. Persino dopo che un'membro della mandria viene catturato, la mandria pu\u00f2 caricare i predatori tentando di salvarlo, soprattutto nel caso in cui si tratti di un vitello. In tal caso non solo la madre ma tutta la mandria accorrer\u00e0 in suo aiuto. I bufali cafri sono noti anche per i loro comportamenti di mobbing quando combattono i predatori. Sono stati documentati diversi casi in cui delle mandrie abbiano ucciso un leone o che abbiano inseguono un branco di leoni fino a farli ritirare sugli alberi, tenendoli assediati per due ore, dopo che i leoni avevano ucciso un membro del loro gruppo. Talvolta, i bufali uccidono anche i cuccioli di leone. In un'istanza videoregistrata, nota come la \"battaglia del Kruger\", un vitello di bufalo cafro sopravvisse ad un attacco di un branco di leoni e di un coccodrillo prima di venire salvato dal resto della mandria.\nVocalizzazioni.\nI bufali cafri emettono varie vocalizzazioni. Molti richiami sono versioni pi\u00f9 basse di quelle emesse dal bestiame domestico. Emettono richiami a tono basso, da due a quattro secondi a intermittenza a intervalli da tre a sei secondi per segnalare alla mandria di muoversi. Per segnalare alla mandria di cambiare direzione, i leader emettono suoni \"grintosi\", simili ad un \"cancello cigolante\". Quando si spostano in luoghi dove bere, alcune esemplari lanciano lunghi richiami, \"maaa\", fino a 20 volte al minuto. Quando assumono atteggiamenti aggressivi, emettono grugniti esplosivi che possono durare a lungo o trasformarsi in un brontolio. Le femmine lanciano grida gracidanti quando cercano i loro vitelli. I vitelli fanno emettono un richiamo di risposta simile ma di un tono pi\u00f9 alto quando sono in difficolt\u00e0. Quando sono minacciati dai predatori, emettono lunghi richiami, \"waaaa\". Gli individui dominanti emettono dei richiami per annunciare la loro presenza e posizione. Una versione dello stesso richiamo, ma pi\u00f9 intensa, viene emessa come monito ad un membro della mandria inferiore invadente. Quando pascolano, emettono vari suoni, come brevi mantici, grugniti, clacson e gracidi.\nRiproduzione.\nI bufali cafri si accoppiano e partoriscono solo durante le stagioni delle piogge. Il picco di nascite avviene all'inizio della stagione, mentre l'accoppiamento raggiunge il suo picco pi\u00f9 avanti. Un maschio protegge da vicino una femmina che entra in calore, mentre tiene a bada gli altri maschi. Ci\u00f2 \u00e8 difficile, poich\u00e9 le femmine sono abbastanza evasive e attirano molti maschi sulla scena. Nel momento in cui una femmina \u00e8 in pieno estro, solo il maschio dominante nella mandria \u00e8 l\u00ec.\nLe femmine partoriscono per la prima volta a cinque anni, dopo un periodo di gestazione di 11,5 mesi. I vitelli appena nati rimangono nascosti nella vegetazione per le prime settimane mentre vengono allattati occasionalmente dalla madre prima di unirsi alla mandria principale. I vitelli pi\u00f9 grandi sono tenuti al centro della mandria per sicurezza.\nIl legame materno tra madre e vitello dura pi\u00f9 a lungo che nella maggior parte degli altri bovidi. Questo legame termina alla nascita un nuovo vitello e la madre tiene a bada la sua precedente prole a colpi di corna. Tuttavia, il cucciolo di un anno seguir\u00e0 la madre per un altro anno circa. I maschi lasciano le madri all'et\u00e0 di due anni, unendosi ai gruppi di scapoli. Insolitamente tra i bovidi, i vitelli succhiano il latte materno da dietro le loro madri, spingendo la testa tra le loro gambe.\nConservazione.\nL'attuale stato di conservazione del bufalo cafro dipende dal valore dell'animale sia per i cacciatori di trofei che per i turisti, aprendo la strada agli sforzi di conservazione attraverso pattuglie anti-bracconaggio, pagamenti dei danni ai raccolti dei villaggio e programmi di rimborso CAMPFIRE alle aree locali.\nIl bufalo cafro \u00e8 stato classificato come a Rischio minimo dalla IUCN \"poich\u00e9 la specie aveva una popolazione globale stimata di quasi 900.000 capi, di cui pi\u00f9 di tre quarti si trovavano in aree protette. Tuttavia, nel 2019 il bufalo cafro \u00e8 stato elencato come Prossimo alla minaccia, con soli 400.000 individui rimasti. Mentre alcune popolazioni (sottospecie) stanno diminuendo, altre rimarranno invariate a lungo termine se popolazioni grandi e sane continueranno a persistere in un numero considerevole di parchi nazionali, riserve equivalenti e zone di caccia nel sud e nell'est Africa\".\nNei dati di censimento pi\u00f9 recenti e disponibili su scala continentale, il numero totale stimato delle tre sottospecie di bufalo africano delle savane (\"S. c. caffer\", \"S. c. brachyceros\" e \"S. c. aequinoctialis\") \u00e8 di 513.000 capi.\nIn passato, il numero di bufali cafri sub\u00ec un crollo pi\u00f9 grave durante la grande epidemia di peste bovina del 1890, che, insieme alla pleuro-polmonite, ha causato mortalit\u00e0 fino al 95% tra il bestiame e gli ungulati selvatici.\nEssendo un membro del Big Five, un termine originariamente usato per descrivere i cinque animali pi\u00f9 pericolosi da cacciare, il bufalo cafro \u00e8 un trofeo ricercato, con alcuni cacciatori disposti a pagare oltre $ 10.000 per l'opportunit\u00e0 di cacciarne uno. I maschi pi\u00f9 grandi sono quelli pi\u00f9 presi di mira per il loro valore come trofeo, sebbene in alcune zone i bufali siano ancora cacciati per la carne.\nMalattie.\nIl bufalo cafro \u00e8 suscettibile a diverse malattie, compresa la tubercolosi bovina, malattia corridoio, e afte epizootica. Come per molte malattie, questi problemi rimangono dormienti all'interno di una popolazione finch\u00e9 la salute degli animali \u00e8 buona. Queste malattie, tuttavia, limitano i movimenti legale degli animali, costringendo all'applicazione di una recinzione per separare le aree infette da quelle non colpite. Alcuni guardiani e gestori di riserve di caccia sono riusciti a proteggere e allevare mandrie \"libere da malattie\", divenute estremamente preziose poich\u00e9 possono essere trasportate. I pi\u00f9 noti sono gli sforzi di Lindsay Hunt per procurarsi animali non infetti dal Kruger National Park in Sudafrica. Alcuni bufali indenni da malattie in Sud Africa sono stati venduti agli allevatori per quasi 130.000 dollari.\nInterazioni con l'uomo.\nAttacchi.\nIl bufalo cafro fa parte dei Big Five, un termine originariamente usato per descrivere i cinque animali africani pi\u00f9 pericolosi da cacciare, dove \u00e8 conosciuto come \"la peste nera\" o \"il crea vedove\", ed \u00e8 ampiamente considerato un animale estremamente pericoloso. Secondo alcune stime, questa bestia colpisce ed uccide oltre 200 persone ogni anno. Viene talvolta detto che i bufali africani uccidano pi\u00f9 persone in Africa di qualsiasi altro animale, sebbene la stessa affermazione sia fatta anche per gli ippopotami e i coccodrilli. Questi numeri possono essere alquanto sovrastimati; ad esempio, nel Mozambico, gli attacchi, soprattutto quelli mortali, erano molto meno frequenti sugli esseri umani rispetto a quelli degli ippopotami e, soprattutto, dei coccodrilli del Nilo. In Uganda, d'altra parte, si \u00e8 scoperto che i grandi erbivori attaccano in media pi\u00f9 persone rispetto ai leoni o ai leopardi e hanno un tasso di mortalit\u00e0 maggiore durante gli attacchi rispetto ai predatori (il bufalo cafro, in particolare, uccide gli esseri umani nel 49,5 % degli attacchi), sebbene gli ippopotami e persino gli elefanti possono uccidere pi\u00f9 persone all'anno rispetto ai bufali. I bufali africani sono noti tra i praticanti di caccia grossa come animali molto pericolosi, con segnalazioni di animali feriti che tesero imboscate e attaccarono i propri inseguitori."}
{"id": "1353122", "revid": "11163291", "url": "https://it.wikipedia.org/wiki?curid=1353122", "title": "Eochu Airem", "text": ""}
{"id": "1353127", "revid": "767487", "url": "https://it.wikipedia.org/wiki?curid=1353127", "title": "The Quickening", "text": "The Quickening \u00e8 il quinto album studio della band The Vandals. Diverso dai precedenti in quanto caratterizzato da testi pi\u00f9 aggressivi e nichilistici, come sempre conditi dall'umorismo e dall'ironia tipici della band, il disco \u00e8 stato anche supportato dalla produzione del video musicale del brano \"It's a Fact\" (in cui Brooks Wackerman sostituisce il batterista Josh Freese impegnato in altri progetti musicali)."}
{"id": "1353129", "revid": "31886", "url": "https://it.wikipedia.org/wiki?curid=1353129", "title": "Choices - The Singles Collection", "text": "Choices - The Singles Collection \u00e8 una compilation che raccoglie i singoli di maggiore successo della band britannica dei Blow Monkeys, pubblicata nel 1989, su etichetta RCA, e distribuita dalla BMG / Ariola. L'album ripercorre tutta la storia musicale del gruppo, dalla new wave dell'album di debutto, passando per la successiva svolta pop rock e funky, fino ad arrivare alla scoperta delle potenzialit\u00e0 nascoste nella nuova, rivoluzionaria dance (un genere, non ancora del tutto sbocciato, che i Blow Monkeys adotterano definitivamente nel loro ultimo album, \"Springtime for the World\", pubblicato esattamente un anno dopo, nel 1990, poco prima del loro scioglimento, con l'inizio della carriera solista del cantante, Dr. Robert, al secolo, Robert Howard).\n\"Choices - The Singles Collection\" \u00e8 uscita in due differenti edizioni: la versione in vinile comprendeva soltanto le prime 10 canzoni (da \"Wait\" a \"It Pays to Belong\"), mentre la versione del CD conteneva 6 brani in pi\u00f9, consistenti in tre dei quattro singoli tratti dal primo album, \"Limping for a Generation\", del 1984, nessuno dei quali \u00e8 entrato nella Classifica Inglese dei Singoli tra i primi 75 posti, nonch\u00e9 due remix 12\" di \"Wait\" e della parziale title track \"Choice?\" (uno di due inediti nella raccolta, l'altro \u00e8 \"Slaves No More\", entrambi usciti come singoli promozionali), e il primissimo singolo incluso nel secondo album della band, \"Animal Magic\", del 1986, intitolato \"Forbidden Fruit\", il quale, pubblicato molto tempo prima dell'uscita del long playing, addirittura nel 1985, non \u00e8 riuscito, neanch'esso a piazzarsi tra i primi 75 della classifica britannica - il singolo ha comunque preceduto di poco il primo grande successo dei Blow Monkeys, il pezzo intitolato \"Digging Your Scene\", brano di apertura del secondo album, Numero 12 nel marzo del 1986.\n\"Choices - The Singles Collection\" contiene anche l'unica Top 10 ufficiale della band in quanto tale, la conosciutissima \"It Doesn't Have to Be This Way\" (di gran lunga, il brano pi\u00f9 popolare del gruppo anche in Italia), di fatto un Top 5, nel gennaio del 1987. L'altro grandissimo successo Top 10 del gruppo \u00e8 stata la gi\u00e0 citata \"Wait\", arrivata fino al Numero 7, sempre nel mese di gennaio, ma di due anni dopo, nel 1989, anche se, in realt\u00e0, la canzone \u00e8 un duetto, accreditato soltanto al leader Dr. Robert (con il suo nome di battesimo, Robert Howard), insieme alla diva della cosiddetta Chicago house, Kym Mazelle (oltre al fatto di essere stata comunque suonata dall'intero gruppo, \"Wait\" compare anche sul quarto album dei Blow Monkeys, \"Whoops! There Goes the Neighbourhood\", del 1988).\nLa collection comprende altri tre duetti: \"Celebrate (The Day After You)\", con una leggenda del soul del calibro di Curtis Mayfield (che Dr. Robert ha ripetutamente indicato come suo maestro ispiratore), e i due pi\u00f9 recenti singoli del 1989, \"Choice?\" e \"Slaves No More\", con la potente voce di Sylvia Tella, entrambi inediti all'epoca dell'uscita dell'album. La title track ha riscosso un discreto successo, arrivando fino al Numero 22, il che l'ha resa uno dei 2 singoli del gruppo che hanno raggiunto la Top 30 (l'altro \u00e8 costituito dalla suggestiva ballata soul \"Out with Her\", che si \u00e8 classificata esattamente al Numero 30). L'unico Top 40 dei Blow Monkeys \u00e8 rappresentato dal remix dance del 1989 di \"This Is Your Life\", salito fino al Numero 32 in aprile - ben 38 posizioni pi\u00f9 in alto della versione originale, maggiormente improntata su uno stile musicale pop / funky, che si era invece fermata al Numero 70, nell'agosto del 1988 (soltanto il remix pi\u00f9 recente compare su Choices - The Singles Collection).\nSuccessi minori sono stati \"Wicked Ways\" (dall'album del 1986, \"Animal Magic\"), al Numero 60, il citato duetto con Mayfield, \"Celebrate (The Day After You)\", al Numero 52, e \"Some Kind of Wonderful\", al Numero 67 (entrambe le tracce sono tratte dall'album pi\u00f9 venduto dei Blow Monkeys, \"She Was Only a Grocer's Daughter\", arrivato fino al Numero 20 - soltanto la stessa compilation \"Choices - The Singles Collection\" \u00e8 riuscita a salire pi\u00f9 in alto, raggiungendo il Numero 5, il miglior risultato in assoluto per la band), e il secondo duetto con Sylvia Tella, \"Slaves No More\", non andato oltre il Numero 73.\nLa raccolta non comprende n\u00e9 il singolo d'esordio del 1984, realizzato dalla band per la RCA e appropriatamente intitolato \"Go Public\", n\u00e9 il terzo singolo tratto da \"Animal Magic\" nel 1986, \"Don't Be Scared of Me\", nessuno dei due mai entrato in classifica in Gran Bretagna, ma include invece \"It Pays to Belong\", del 1988, un ispirato midtempo soul, altro flop di classifica, neanch'esso mai piazzatosi tra i primi 75 singoli pi\u00f9 venduti nel Regno Unito. Sia la title track parziale, \"Choice?\", duetto con Sylvia Tella, che la Numero 7 \"Wait\", duetto con la pi\u00f9 nota Kym Mazelle, entrambe del 1989, sono considerate oggi come brani anticipatori del sotto-genere musicale che, in s\u00e9guito, sarebbe stato definito \u00abUK Garage\u00bb.\nTracce.\nTutti i brani scritti da Dr. Robert, tranne la traccia 13, composta da Dr. Robert/Mick Anker\nSingoli inediti tratti dalla raccolta.\nTracce singoli inediti.\n\"Choice?\"\n\"Slaves No More\"\nCredits.\nCfr. la pagina dedicata alla band, The Blow Monkeys, e i loro primi quattro album:\nVideo raccolta in VHS.\nA completamento ideale della raccolta audio, \"Choices - The Singles Collection\", nel 1989, \u00e8 uscita anche la relativa raccolta video, coerentemente intitolata \"Choices - The Video Collection\", contenente tutti i videoclip fino ad allora realizzati dalla band."}
{"id": "1353130", "revid": "767487", "url": "https://it.wikipedia.org/wiki?curid=1353130", "title": "Lalla Francia", "text": "Biografia.\nInizia la sua carriera artistica studiando violino e pianoforte al conservatorio Giuseppe Verdi di Milano, poi, a 15 anni, entra con la sorella Eloisa nel gruppo Le Particelle (con Andy Surdi, Paola Orlandi, Maurizio Fabrizio, Salvatore Fabrizio, Sergio Menegale, Ornella Cherubini, Mirella Bossi e Donato Renzetti), che pubblica il suo unico album quello stesso anno.\nNel 1971 viene chiamata da Nora Orlandi per partecipare al Festival di Sanremo nel gruppo dei 4+4; da allora inizia la sua carriera di corista in sala d'incisione, collaborando nell'incisione di vari album come \"Con l'affetto della memoria\" di Domenico Modugno e \"Il bandito e il campione\" di Francesco De Gregori.\nSpesso ha lavorato insieme alla sorella Eloisa, anche lei corista; \u00e8 stata inoltre per qualche tempo voce solista del gruppo dei Santarosa con cui incise, negli anni '70, alcuni singoli di pop melodico.\nNel corso degli anni collabora in sala di incisione con artisti quali Equipe 84, Fiorella Mannoia, Al Bano e Romina Power, Jovanotti, Eros Ramazzotti, Fiordaliso, Pupo, Francesco De Gregori, Francesco Salvi, Giorgio Faletti, Biagio Antonacci, Toto Cutugno, Articolo 31, Fabio Concato, J-Ax, Umberto Tozzi, Ricchi e Poveri, Matia Bazar, Enzo Jannacci, Gianni Togni, Massimo Bubola.\nHa partecipato a varie edizioni del Festival di Sanremo come corista e ha collaborato con artisti internazionali come Ray Charles, Dee Dee Bridgewater, Grace Jones, Jos\u00e9 Feliciano, America.\nHa realizzato vari ritornelli pubblicitari, collaborando spesso con Franco Godi, e ha lavorato come speaker per le radio RTL, 105, Monte Stella, e Kiss Kiss. Ha inoltre inciso varie colonne sonore, come Hercules della Walt Disney, dove presta la voce a Talia, una delle muse.\nTra le sigle a cui ha collaborato, ha cantato in M.A.S.K., Remi, Capitan Harlock e Atlas Ufo Robot, realizzata da Vince Tempera e Ares Tavolazzi insieme a Marco Ferradini;. Dal 1997 al 2005 ha collaborato con Demo Morselli e la DEMO BAND, con cui ha partecipato alle trasmissioni televisive Buona Domenica, Maurizio Costanzo Show e a Tutte le Mattine.\nNel 2007 collabora con la cantante brasiliana Lili Rocha mentre nel 2011 lavora con J-Ax nel disco \"Domenica da coma;\" l'anno seguente collabora con Francesco De Gregori nell'album \"Sulla strada\".\nHa partecipato inoltre come corista alle edizioni 2001, 2002 e 2003 del Pavarotti &amp; Friends 2001/2002/2003."}
{"id": "1353133", "revid": "21880", "url": "https://it.wikipedia.org/wiki?curid=1353133", "title": "Ficus magnoloide", "text": ""}
{"id": "1353136", "revid": "1718925", "url": "https://it.wikipedia.org/wiki?curid=1353136", "title": "Spettroscopia infrarossa", "text": "La spettroscopia infrarossa o spettroscopia IR \u00e8 una tecnica spettroscopica di assorbimento normalmente utilizzata nel campo della chimica analitica e della caratterizzazione dei materiali, oltre che in chimica fisica per lo studio dei legami chimici.\nQuando un fotone infrarosso viene assorbito da una molecola, questa passa dal suo stato vibrazionale fondamentale ad uno stato vibrazionale eccitato. In un tipico spettro infrarosso in ascissa troviamo una scala di frequenze espresse in numero d'onda, ovvero quantit\u00e0 di onde per centimetro, e in ordinata la percentuale di trasmittanza. Se un materiale \u00e8 trasparente alla radiazione infrarossa il suo spettro si presenter\u00e0 come una linea parallela all'asse delle ascisse. Se un materiale non \u00e8 completamente trasparente si verificheranno degli assorbimenti e quindi delle transizioni tra livelli energetici vibrazionali. In questo secondo caso lo spettro registrato sar\u00e0 caratterizzato da una serie di picchi di altezza variabile per ciascuna transizione.\nTeoria.\nIl modello teorico considera una semplice molecola formata da due atomi diversi comportarsi come un oscillatore armonico per il quale \u00e8 applicabile la legge di Hooke (nella realt\u00e0 \u00e8 presente una certa anarmonicit\u00e0 che rende conto della dissociazione del legame chimico). Applicando l'equazione di Schr\u00f6dinger a un tale sistema si ottiene\ndove formula_2 \u00e8 la massa ridotta e formula_3 la costante di forza del legame.\nLa risoluzione di tale equazione fornisce i livelli energetici vibrazionali permessi, che possiedono energia\ndove formula_5 \u00e8 il numero quantico vibrazionale e formula_6 la frequenza vibrazionale data dalla relazione formula_7\nIntroducendo il \"termine vibrazionale\" formula_8 \u00e8 possibile esprimere le energie in funzione del numero d'onda:\nil numero d'onda vibrazionale si ricava applicando l'equazione\nDa quanto detto \u00e8 banalmente verificabile che tanto maggiore \u00e8 la forza del legame tanto maggiore sar\u00e0 la frequenza di vibrazione per un dato livello vibrazionale, mentre pi\u00f9 pesanti saranno gli atomi minore sar\u00e0 la frequenza vibrazionale. Di conseguenza \u00e8 sperimentalmente verificabile un effetto isotopico sullo spettro.\nLa condizione necessaria affinch\u00e9 una radiazione infrarossa possa originare una transizione vibrazionale consiste nel verificarsi di un cambiamento del dipolo elettrico molecolare a seguito del cambiamento di posizione degli atomi. Quindi le molecole omoatomiche (come N2 o O2) non sono attive all'infrarosso, mentre molecole apolari quali CO2 possono entrare in risonanza con la radiazione solamente grazie alle vibrazioni asimmetriche che producono un dipolo istantaneo. La regola di selezione stabilisce che affinch\u00e9 si abbia assorbimento o emissione debba verificarsi una transizione tale che formula_11 Nella realt\u00e0 \u00e8 anche possibile osservare le cosiddette \"bande di overtone\" (\"armoniche superiori\") in apparente violazione di quest'ultima regola di selezione; queste particolari bande sono dovute alla anarmonicit\u00e0 del legame chimico.\nNel caso di molecole allo stato gassoso, in cui c'\u00e8 libera rotazione, il tipico spettro IR ingloba anche i contributi delle transizioni rotazionali e diviene uno spettro vibro-rotazionale pi\u00f9 complesso ma anche pi\u00f9 ricco di informazioni. \u00c8 possibile distinguere, in base alla variazione del numero quantico J dovuta alla transizione, rami spettrali P (\u0394J=-1), Q (in molecole in cui e permessa la transizione con \u0394J=0) e R (\u0394J=+1).\nVibrazioni molecolari.\nConsiderando una molecola lineare formata da N atomi, in base all'orientamento lungo i tre assi cartesiani (x, y, z) sono possibili 3N-5 diversi modi vibrazionali; per una molecola non lineare tali modi sono 3N-6. Questo perch\u00e9 abbiamo 3N gradi di libert\u00e0 meno 3 di traslazione e 3 di rotazione (quindi 3N-6) per le molecole non lineari e 3 di traslazione e 2 di rotazione (quindi 3N-5) per le molecole lineari.\nLe vibrazioni possono essere di due tipi: stiramento del legame chimico (\"stretching\") e deformazione dell'angolo di legame (\"bending\"). Lo stiramento consiste in una variazione periodica della distanza interatomica e pu\u00f2 essere \"simmetrico\" se i due atomi si avvicinano o allontanano contemporaneamente (indicato con \u03bds) o \"asimmetrico\" nel caso contrario (indicato con \u03bda). La deformazione pu\u00f2 pure essere simmetrica o asimmetrica e pu\u00f2 avvenire lungo il piano su cui giace l'angolo di legame o fuori da tale piano. La deformazione simmetrica nel piano \u00e8 detta \"scissoring\" (apertura e chiusura di una forbice, indicata con \u03b4), mentre quella asimmetrica \u00e8 chiamata \"rocking\" (oscillazione, indicata con \u03c1); la deformazione asimmetrica fuori dal piano \u00e8 detta \"twisting\" (torsione, indicata con \u03c4) mentre quella simmetrica fuori dal piano \u00e8 chiamata \"wagging\" (agitamento, indicata con la lettera w).\nStrumentazione.\nSchematicamente un classico spettrofotometro IR \u00e8 essenzialmente costituito da una sorgente il cui fascio di luce viene convogliato verso il campione e il riferimento, quest'ultimo costituito solitamente dal liquido in cui tale campione \u00e8 disciolto. Segue il monocromatore la cui funzione \u00e8 quella di selezionare una specifica lunghezza d'onda e un \"chopper\" (sistema ottico a forma di semidisco che negli strumenti a doppio raggio \u00e8 posto anche dopo la sorgente per sdoppiare il raggio di luce) che indirizza alternativamente al rivelatore la radiazione proveniente rispettivamente dal campione e dal riferimento. Il rivelatore \u00e8 il componente finale che genera un segnale in funzione della concentrazione di analita presente.\nLe sorgenti IR comunemente utilizzate sono del tipo a incandescenza e sono rappresentate dai \"filamenti di Nernst\" costituiti da ossidi sinterizzati, le \"globar\" formate da bacchette di carburo di silicio e che richiedono un raffreddamento esterno, mentre negli strumenti a minor costo vengono utilizzate anche comuni resistenze al nichel-cromo. Alcuni strumenti sono dotati anche di una sorgente a laser.\nI campioni solidi per essere analizzati necessitano di essere sottoposti a uno dei seguenti trattamenti:\nI liquidi vengono iniettati direttamente in una apposita cella a parallelepipedo formata da materiali trasparenti alla radiazione infrarossa (es. cloruro di sodio), cos\u00ec come i gas sono direttamente campionati in apposite celle cilindriche con finestre trasparenti all'IR.\nI rivelatori sono costituiti da dispositivi in grado di convertire il contenuto termico della radiazione infrarossa in segnale elettrico. A questo scopo comunemente diffusi sono le \"termocoppie\" e i \"termistori\": le termocoppie generano una differenza di potenziale a seguito della differenza di temperatura che si stabilisce tra due giunti sensibili, mentre i termistori sono dei componenti resistivi che costituiscono uno dei quattro rami di un ponte di Wheatstone che viene sbilanciato al variare della loro resistenza in funzione della temperatura. Il \"rivelatore di Golay\" \u00e8 un dispositivo molto sensibile e praticamente insostituibile nel lontano IR; esso sfrutta l'aumento di pressione di un gas all'interno di una microcella provocato da un aumento di temperatura. Tale aumento di pressione deforma una parete elastica speculare e la luce prodotta da una sorgente ausiliare che colpisce questa parete viene riflessa su una fotocellula, la quale genera una corrente elettrica che varia al variare della deformazione. I rivelatori fotoelettrici possono essere utilmente impiegati solamente nel vicino IR, in particolare vengono adoperate le \"celle fotoconduttive\". Vengono utilizzati anche rivelatori basati su materiali piroelettrici, dotati di tempo di risposta molto basso.\nSpettroscopia IR a trasformata di Fourier.\nLa spettroscopia IR a trasformata di Fourier, o in forma abbreviata FT-IR, viene realizzata sfruttando un interferometro che permette la scansione di tutte le frequenze presenti nella radiazione IR generata dalla sorgente (quasi esclusivamente le globar). La scansione \u00e8 possibile grazie a uno specchio mobile che spostandosi introduce una differenza di cammino ottico, che origina una interferenza costruttiva o distruttiva con il raggio riflesso da uno specchio fisso. In questo modo si ottiene un \"interferogramma\" che mostra la rappresentazione dell'intensit\u00e0 nel dominio del tempo. Applicando la trasformata di Fourier un calcolatore permette di ottenere lo spettro infrarosso, ovvero la rappresentazione dell'intensit\u00e0 nel dominio della frequenza. In questo tipo di strumenti \u00e8 presente anche un laser He-Ne che emette luce rossa (632,8 nm) e serve a misurare la posizione esatta dello specchio ed \u00e8 utilizzato anche per il campionamento del segnale.\nTra i principali vantaggi della FT-IR, che garantisce prestazioni pi\u00f9 elevate, vi \u00e8 l'elevata disponibilit\u00e0 di energia che si traduce in un rapporto segnale/rumore nettamente migliore rispetto alla classica spettroscopia infrarossa. Inoltre i tempi di analisi risultano sensibilmente ridotti. Altre caratteristiche sono la presenza trascurabile di luce diffusa e il potere risolutivo che resta costante lungo tutto lo spettro IR.\nLo spettro infrarosso.\nIn un tipico spettro infrarosso in ascissa troviamo una scala di frequenze normalmente espresse in numero d'onda, \"\u03bd\" e con unit\u00e0 di misura il cm-1 e in ordinata la percentuale di radiazione trasmessa, detta trasmittanza.&lt;br&gt;\nSi pu\u00f2 suddividere lo spettro in tre diverse zone:\nI picchi risultanti si distinguono fra \"acuti\" e \"ampi\": questi ultimi in particolare riflettono il carattere di un legame che pu\u00f2 vibrare in un raggio di frequenze a seconda dell'ambiente chimico in cui si trova (notevole il caso dello stiramento del legame a idrogeno che produce un riconoscibile picco fra 3000-3500 cm-1).\nDallo spettro infrarosso \u00e8 possibile trarre utili informazioni per il riconoscimento di una molecola incognita. A tal proposito, al fine di associare un legame a un dato numero d'onda, si utilizzano apposite tavole riportate in bibliografia o librerie elettroniche incluse nel software della strumentazione."}
{"id": "1353137", "revid": "125958810", "url": "https://it.wikipedia.org/wiki?curid=1353137", "title": "'Ndrina Piromalli", "text": "I Piromalli sono una 'ndrina calabrese di Gioia Tauro.\nSecondo la DIA sono la pi\u00f9 grande e influente cosca dell'Europa occidentale, con pi\u00f9 di 400 famiglie alleate e diverse migliaia di affiliati. Sono tra i fondatori della 'Ndrangheta calabrese presenti sul territorio da pi\u00f9 di cento anni.\nOperano in Calabria, in particolare nella Piana di Gioia Tauro, ma hanno anche interessi in Sicilia, nella Toscana sud est, nel basso Lazio, in Puglia, in Basilicata, nell'area milanese e nell'area del Nord-Est italiana come affermato nella seconda relazionale semestrale del 2016 della DIA. Hanno anche proiezioni internazionali; tra cui, come confermato dalle recenti operazioni delle forze dell'ordine, negli Stati Uniti ed in Romania mentre in Sud America avrebbero contatti in Brasile, Venezuela e Per\u00f9.\nAttivit\u00e0 criminali.\nSono attivi nel traffico internazionale di droga, di armi soprattutto grazie alla presenza nel loro territorio del Porto di Gioia Tauro. Sono attivi anche nel settore agricolo, dei trasporti, truffe alla comunit\u00e0 europea, infiltrazioni nel mondo imprenditoriale dell'area.\nStoria.\nAnni '50 - La faida tra i Carlino e i Piromalli.\nDopo l'uccisione in un agguato mafioso del boss gioiese Peppino Corio, il quale aveva mantenuto un equilibrio all'interno delle consorterie mafiose, i Piromalli iniziarono a spartirsi il territorio della citt\u00e0. La 'ndrina dei Carlino cerc\u00f2 di ritagliarsi una posizione all'interno della spartizione delle attivit\u00e0 criminali della piana, ma vide immediatamente la reazione dei Piromalli i quali, dopo l'uccisione di Antonio Piromalli, fratello di Don Mommo Piromalli, iniziarono una faida a Rizziconi che vide un tentativo di sterminio dei Carlino da parte dei Piromalli. I Carlino furono portati via dal paese dai militari per potersi salvare.\nAnni '70 - Il Porto di Gioia Tauro e il V centro siderurgico e la prima guerra di 'ndrangheta.\nCon la costruzione nella zona del V centro siderurgico, dell'autostrada Salerno-Reggio Calabria e di altre strutture industriali, i Piromalli fecero un patto con le 'ndrine dei Pesce, Mancuso, De Stefano, Mammoliti e Avignone, per gestire le enormi ricchezze che sarebbero arrivate e per evitare una futura guerra.\nNel 1974 le imprese coinvolte nell'espansione del porto e nelle acciaierie a Gioia Tauro offrirono il 3% per essere lasciate in pace. I capi di allora, che erano Antonio Macr\u00ec, i fratelli Piromalli e i fratelli De Stefano rifiutarono e pretesero dei subappalti delle opere per controllarne i progetti.\nI Piromalli cos\u00ec si aggiudicarono pi\u00f9 della met\u00e0 della cifra astronomica di ben 3,8 miliardi di dollari dei subappalti.\nI Piromalli nel 1973 furono coinvolti anche nel sequestro di John Paul Getty III e del tentato sequestro di Francesca Merloni. La consorteria criminale partecip\u00f2 anche alla prima guerra di 'ndrangheta che si svolse tra il 1974 e il 1977 e che vide prevalere la nuova 'ndrangheta (che era favorevole al traffico di droga, ai sequestri di persona, ai contatti con il mondo politico-istituzionale) a discapito della vecchia tradizionalista 'ndrangheta; I Piromalli capeggiati allora da Don \"Mommo\" Piromalli si fecero fautori della nuova linea e appoggiati dai De Stefano di Reggio Calabria e da altre nuove 'ndrine della provincia vinsero la prima guerra che lasci\u00f2 sul campo oltre 200 morti e sconfiggendo due pezzi da novanta della 'ndrangheta agro-pastorale come Antonio Macr\u00ec di Siderno e Domenico Tripodo di Reggio Calabria.\nAnni '80 - Seconda guerra di 'ndrangheta e l'omicidio del sindaco di Gioia Tauro.\nIl pentito Gaetano Costa raccont\u00f2 che dopo la seconda guerra di 'Ndrangheta vollero una sovrastruttura alle 'ndrine e le locali: la commissione interprovinciale.\nVengono accusati dell'omicidio del sindaco di Gioia Tauro Vincenzo Gentile ma il giudice istruttore assolve con formula piena Carmelo Stillitano e altri 10 componenti dei Piromalli-Mol\u00e8.\nDopo 3 anni di indagini non si \u00e8 riuscito a trovare l'autore del delitto.\nAnni '90 - Il condizionamento di Medcenter e Contship, lo scioglimento di Gioia Tauro e l'arresto di Giuseppe Piromalli.\nAlla fine degli anni '90 il Porto di Gioia Tauro diventa il pi\u00f9 grande porto commerciale del Mediterraneo. Nel 1994 la \"Contship Containerlines\" affida l'area del porto per iniziare la sua attivit\u00e0 di trasporto e viene realizzato il \"Terminal Medcenter Container\" grazie a 128 miliardi di lire del finanziamento statale. I Piromalli obbligano cos\u00ec la societ\u00e0 \"Medcenter\", attraverso il vicepresidente Walter Lugli e la societ\u00e0 \"Contship\", tramite il presidente Enrico Ravano, a pagare 1,5 $ per ogni container passato dal porto, cifra che corrisponde alla met\u00e0 del profitto guadagnato dalle 2 compagnie.\nInoltre pretesero contratti, subcontratti e lavori vari nelle due imprese come del resto pretesero dalle altre imprese della zona. Malgrado la sottoscrizione di un patto anticorruzione col governo i dirigenti delle due societ\u00e0 cedono alle richieste della 'ndrina.\nIl 18 gennaio 1993 viene sciolto per infiltrazioni mafiose il consiglio comunale di Gioia Tauro, la relazione del Ministro dell'interno evidenzia che l'ente \u00e8 stato sottoposto a tale misura per condizionamenti del clan Piromalli (specie per ottenere appalti pubblici e licenze) e inoltre sono stati accertati collegamenti tra il clan suddetto e vari amministratori locali e anche dipendenti comunali.\nSempre in quest'anno scatta l'operazione Tirreno nei confronti della cosca, dei Mol\u00e8 e degli Stillitano che porta alla luce 37 omicidi i quali piegano i Versace, i Priolo e i Giuliano e rivela le relazioni con le cosche dei Pesce, dei Mancuso e del paese di Taurianova.\nDal 1993, poi, Giuseppe Piromalli si d\u00e0 alla latitanza e viene catturato nel marzo del 1999. Nonostante il carcere e il regime del 41bis continu\u00f2 direttamente a dirigere la 'ndrina e i suoi affari.\nNel 1994 vengono sequestrati dalla distretto antimafia di Torino 5 tonnellate di droga alla cosca dei Piromalli e dei Belfiore, la droga proveniva dal Brasile, pass\u00f2 dal porto di Genova e giunse a Borgaro."}
{"id": "1353146", "revid": "26630", "url": "https://it.wikipedia.org/wiki?curid=1353146", "title": "Falce (attrezzo)", "text": "La falce \u00e8 un attrezzo manuale dotato di lama ricurva e manico in legno, utilizzato in agricoltura e nel giardinaggio per tagliare l'erba. Con questo termine si possono intendere due attrezzi distinti:\nStoria.\nLa falce \u00e8 apparsa in Europa a partire dal XII secolo. Il suo utilizzo \u00e8 molto diminuito dopo la comparsa delle falciatrici meccaniche.\nUtilizzo.\nL'utilizzo della falce richiede una tecnica specifica acquisibile con un lungo apprendimento. Si tratta di effettuare un bilanciamento regolare delle due braccia muovendo orizzontalmente la lama all'altezza voluta con un particolare ritmo oscillatorio.\nIl falciatore deve di frequente affilare la lama dell'attrezzo utilizzando la pietra di cote e di tanto in tanto assottigliare l'attrezzo battendone il filo con un apposito martello su una piccola specifica incudine.\nSimbolismo.\nLa falce \u00e8 l'attrezzo simbolicamente associato alla morte, spesso rappresentata con la falce e chiamata la \"grande falciatrice\"."}
{"id": "1353154", "revid": "169529", "url": "https://it.wikipedia.org/wiki?curid=1353154", "title": "Campagna elettorale", "text": "La campagna elettorale \u00e8 l'insieme delle attivit\u00e0 di propaganda politica svolte da partiti politici, movimenti e liste civiche in favore dei propri candidati ad una qualsiasi carica elettiva, volte a conquistare la fiducia degli elettori e convincerli a concedergli il proprio voto, tipicamente attraverso promesse elettorali.\nEtimologia.\nIl termine \u00e8 mutuato dalla strategia militare seicentesca, dove il monarca andava \"\u00e0 la campagne\" quando ordinava una spedizione militare destinata a marciare fuori delle mura cittadine, per ambiti prevalentemente rurali. Per metonimia, il termine - dall'insieme delle attivit\u00e0 condotte da una forza armata su di un determinato teatro di operazioni - \u00e8 passato ad indicare qualsiasi mobilitazione volta a conseguire pubblico supporto verso uno scopo determinato (\"civil society campaign\"), compreso quello politico che, in democrazia, passa per le elezioni.\nStrumenti.\nGli strumenti attraverso cui l'attivit\u00e0 di propaganda pu\u00f2 essere svolta sono i comizi, la partecipazione a trasmissioni televisive, la diffusione di contenuti tramite altri \"media\" (ad es. social media), l'affissione di manifesti, la consegna di \"gadget\" e volantini ecc.\nGli strumenti di monitoraggio e manipolazione delle masse sono invece rappresentati dai sondaggi elettorali e dai big data.\nDisciplina normativa.\nCol termine si indica anche il periodo immediatamente precedente le elezioni: la campagna elettorale inizia ufficialmente trenta giorni prima del voto e si conclude alla mezzanotte del penultimo giorno precedente al primo giorno in cui si vota, con l'entrata in vigore del silenzio elettorale, volto a concedere agli elettori un giorno per riflettere e prendere la propria decisione.\nItalia.\nLa campagna elettorale \u00e8 disciplinata da diverse leggi:"}
{"id": "1353155", "revid": "1005847", "url": "https://it.wikipedia.org/wiki?curid=1353155", "title": "Eletti alla Camera dei deputati nelle elezioni politiche italiane del 1987", "text": "Questo elenco riporta i nomi dei deputati della X legislatura della Repubblica Italiana dopo le elezioni politiche del 1987:"}
{"id": "1353162", "revid": "767487", "url": "https://it.wikipedia.org/wiki?curid=1353162", "title": "Chirocephalus", "text": "Chirocephalus \u00e8 un genere di crostacei della famiglia dei Chirocephalidae.\nTassonomia.\nComprende le seguenti specie:"}
{"id": "1353164", "revid": "1448629", "url": "https://it.wikipedia.org/wiki?curid=1353164", "title": "Long John Silver", "text": "Long John Silver \u00e8 un personaggio immaginario dei romanzi \"L'isola del tesoro\" di Robert Louis Stevenson e \"La vera storia del pirata Long John Silver\" e \"L'ultima avventura del pirata Long John Silver\" di Bj\u00f6rn Larsson. Silver \u00e8 conosciuto anche col soprannome di \"Barbecue\" e di \"Cuoco di bordo\" (\"The Sea Cook\", che \u00e8 anche uno dei titoli alternativi dell'opera di Stevenson).\nDescrizione.\nNe \"L'isola del tesoro\", Long John Silver \u00e8 un pirata che ha militato come quartiermastro alle dipendenze del famoso capitano Flint e timoniere della \"Tricheco\", dopo aver perso una gamba. Silver sostiene di aver servito nella Marina Reale e di aver subito l'amputazione dell'arto inferiore sotto \"l'immortale Hawk\". Si diceva anche fosse l'unico uomo di cui Flint avesse paura.\nCome molti altri personaggi di Stevenson, c'\u00e8 in lui pi\u00f9 di un semplice accenno di ambiguit\u00e0: apparentemente Silver \u00e8 un gran lavoratore e un marinaio alla mano, ed \u00e8 solo nel procedere della trama che la doppiezza della sua natura si svela appieno.\nA questo proposito il suo rapporto con Jim Hawkins, il protagonista del romanzo, \u00e8 emblematico: Silver funge da mentore del ragazzo nonch\u00e9 da suo padre putativo, creando in lui un forte trauma quando questi scoprir\u00e0 che \u00e8 il vero responsabile dell'ammutinamento, e soprattutto quando in virt\u00f9 di ci\u00f2, Jim dovr\u00e0 affrontarlo e combatterlo.\nAnche se disposto a cambiare bandiera in qualsiasi momento per garantirsi l'incolumit\u00e0 e la sopravvivenza, Silver vanta virt\u00f9 compensatrici: \u00e8 abbastanza saggio da prestare attenzione alla gestione del denaro, in contrasto con la maggior parte dei pirati, notoriamente scialacquatori; inoltre \u00e8 fisicamente coraggioso nonostante la disabilit\u00e0: per esempio, quando il forziere di Flint si rivela vuoto, dimostra il sangue freddo di fronteggiare cinque uomini furiosi pur potendo contare sul solo aiuto del giovane Jim.\nGli storici hanno osservato che il resoconto che Silver fa delle proprie imprese durante la prima met\u00e0 del XVIII secolo \u00e8 in contrasto con la storia nota della figure storiche che egli cita, e che il pirata abbia anche esagerato la gamma e la portata dei suoi sforzi a beneficio di Jim Hawkins o dei potenziali fuorilegge che via via cercava di reclutare, o in alternativa che la sua memoria \u00e8 difettosa. (Vedasi \"L'isola del tesoro\")\nQuando Silver alla fine del romanzo riesce a fuggire, porta con s\u00e9 \"tre o quattrocento ghinee\" dal contenuto del forziere, divenendo cos\u00ec uno dei due soli vecchi membri dell'equipaggio di Flint ad essere riusciti a mettere le mani su una porzione del ritrovato tesoro; una piccola scorta di lingotti d'argento viene apparentemente lasciata nell'isola (il \"maroon\" redento Ben Gunn \u00e8 l'altro, ma egli spende tutto in diciannove giorni).\nLa stessa ambivalenza di Jim nei confronti di Silver si riflette nell'ultimo capitolo, quando egli auspica che il vecchio pirata sia tutto sommato riuscito a ritirarsi in un agiato esilio: \"O perlomeno \u00e8 da sperarsi, suppongo, giacch\u00e9 le sue possibilit\u00e0 di agio nell'Aldil\u00e0 sono piuttosto scarse.\"\nIl ritratto che Stevenson d\u00e0 di Silver ha grandemente influenzato la moderna iconografia del pirata con pappagallo e stampella. Silver ha infatti un pappagallo, chiamato \"capitan Flint\" - \"in memoria\" del temuto filibustiere - che solitamente se ne sta appollaiato sulla spalla del proprietario; inoltre, il pirata, avendo perso una gamba si aiuta con una stampella.\n\u00c8 sposato a una donna di discendenza africana, cui affida la gestione della sua taverna \"Il Cannocchiale\" in sua assenza e che conduce gli affari quando le sue azioni ne rendono improbabile un ritorno a terra.\nDalla corrispondenza epistolare di Stevenson risulta che l'idea per il personaggio di Silver gli venne dall'amico William Henley, scrittore a sua volta, ed editore. Il figlioccio di Stevenson, Lloyd Osbourne, descrisse Henley come \"un grosso, sanguigno individuo dalle spalle larghe con una gran barba rossa e una stampella [Henley era invalido]; gioviale, sorprendentemente arguto, e con una risata che scrosciava come musica; aveva una vitalit\u00e0 e una passione inimmaginabili; era assolutamente travolgente\". In una lettera a Henley dopo la pubblicazione de \"L'isola del tesoro\" Stevenson scrisse \"Devo farti una confessione: \u00e8 stata la vista della tua pur menomata possenza e del tuo carisma che ha generato Long John Silver... L'idea dell'uomo sciancato che persuade e terrorizza al solo suono della voce, \u00e8 stata interamente presa da te.\" (\"An intimate portrait of R. L. Stevenson\", 1924).\nAdattamenti (cinema, radio, televisione).\nL'elenco degli attori che hanno portato sul grande schermo gli innumerevoli adattamenti cinematografici de \"L'isola del tesoro\" include Wallace Beery, Ivo Garrani, Orson Welles, Charlton Heston, Robert Newton, Anthony Quinn, Tim Curry, Jack Palance, Brian Murray, Oleg Borisov, Boris Andreev e l'attore britannico Ivor Dean in una versione televisiva del romanzo. Robert Newton diede un seguito ai suoi due film su Long John Silver con una serie prodotta dalla televisione australiana.\nLa BBC1 ha proposto la storia tre volte, con Peter Vaughn, Bernard Miles e Alfred Burke rispettivamente interpreti di Long John Silver.\nIvor Dean interpret\u00f2 a sua volta il personaggio in un'acclamata trasposizione televisiva nel 1966. Dopo la fine di quella fortunata mini-serie in quattro puntate, decise di riprendere il ruolo per nuove avventure di Silver. Cominci\u00f2 a lavorare a un soggetto col regista Robert S. Baker, ma la sua morte improvvisa stronc\u00f2 sul nascere il progetto. Nel 1985 il copione venne utilizzato per una serie TV in dieci puntate prodotta dalla Disney, dal titolo \"Ritorno all'Isola del Tesoro\" (\"Return to Treasure Island\"), con Brian Blessed nel ruolo principale di Long John Silver. Nel 1959 la RAI produsse il seguitissimo sceneggiato televisivo, diretto da Anton Giulio Majano e interpretato da valenti artisti, tra cui Ivo Garrani nelle vesti di Silver.\nInfine, nel film \"I Pirati dell'Isola del Tesoro\", proiettato nel 2006, il personaggio fu interpretato da Lance Henriksen.\nJohn Silver \u00e8 stato anche protagonista di una ricostruzione autobiografica di fantasia, nel romanzo di Bj\u00f6rn Larsson \"La vera storia del pirata Long John Silver\" (\"Long John Silver: the True and Eventful History of My Life of Liberty and Adventure As a Gentleman of Fortune and Enemy to Mankind\").\nDal 2014 in poi, l'attore Luke Arnold interpreta un giovanissimo John Silver nella serie TV \"Black Sails\", fungendo da antefatto a \"L'isola del tesoro\", in quanto ambientata per l'appunto 20 anni prima delle vicende narrate sul libro."}
{"id": "1353168", "revid": "124913959", "url": "https://it.wikipedia.org/wiki?curid=1353168", "title": "Spider (gioco)", "text": "Spider \u00e8 un solitario, si gioca fino a 4 mazzi di 52 carte.\nPosizionamento delle carte.\nSi dispongono 54 carte su 10 colonne coperte per formare il tavolo (le 4 colonne di sinistra sono composte da 6 carte, e le 6 di destra hanno 5 carte) e si formano cinque mazzi da 10 carte con quelle rimaste, poi si gira a faccia scoperta la prima faccia di ogni colonna.\nRegole del gioco.\nScopo del gioco \u00e8 di formare scale complete (dal Re all'Asso) dello stesso seme. In questo modo le scale di carte che si creano vengono tolte dal gioco, e si raggiunge la vittoria quando non restano pi\u00f9 carte in gioco.\nPer arrivare all'obiettivo si possono spostare carte singole o gruppi di carte dalla cima di una colonna ad una delle altre colonne, ma solo se il gruppo \u00e8 composto da una scala di carte dello stesso seme.\n\u00c8 possibile attaccare la carta scelta o la scala ad una carta anche di seme differente ma obbligatoriamente del valore consecutivo nella scala (es. una coppia 5-4 di picche deve essere attaccata ad un 6 di qualsiasi seme) oppure ad una colonna vuota.\nQuando non si pu\u00f2 fare nessuno spostamento o quando si desidera \u00e8 possibile aggiungere una carta ad ogni colonna prendendola dai cinque mazzi messi da parte precedentemente (questa mossa \u00e8 detta \"spider\").\nVideogiochi.\n\u00c8 disponibile una versione digitale di Spider nei sistemi operativi Microsoft a partire da Windows XP e online.\nLe regole del videogioco sono le stesse della realt\u00e0, ma \u00e8 possibile salvare la partita, ricominciare la stessa partita (cio\u00e8 con la stessa disposizione delle carte) e farsi mostrare le mosse disponibili.\nIl gioco prevede inoltre tre livelli di difficolt\u00e0:"}
{"id": "1353176", "revid": "2014155", "url": "https://it.wikipedia.org/wiki?curid=1353176", "title": "Gaio Giulio Avito Alessiano", "text": "Biografia.\nOrigini famigliari.\nEra un esponente dell'aristocrazia siriana, che raggiunse il rango consolare tra il 198 e 200. Spos\u00f2 Giulia Mesa, da cui ebbe Giulia Soemia Bassiana e Giulia Avita Mamea. Era cognato dell'imperatore Settimio Severo, in quanto questi aveva sposato la sorella di Mesa, Giulia Domna, e due suoi nipoti, Eliogabalo e Alessandro Severo divennero imperatori a propria volta. Era devoto al Dio Sole Elagabalo.\nCarriera politica.\nFu prima un ufficiale di rango equestre, procuratore ad Ostia (forse all'epoca della marcia di Settimio Severo su Roma, nel 193), senatore nel 193, legato della Legio IIII \"Flavia Felix\" in Mesia superiore, e infine governatore della Rezia, probabilmente nel 196, quando la guerra contro Clodio Albino era gi\u00e0 iniziata. Infine divenne console suffetto, tra il 198 e il 200.\nL'opposizione del potente prefetto del pretorio Gaio Fulvio Plauziano, che era in conflitto con Giulia Domna, tenne Avito lontano da posti di potere per qualche anno; solo dopo la morte di Plauziano (205) la carriera di Avito riprese. Fu tra coloro che accompagnarono Settimio Severo in Britannia, poi ricevette la prefettura degli \"alimenta\", fu \"comes\" di Caracalla in Germania nel 213, serv\u00ec un secondo mandato come prefetto degli \"alimenta\", poi governatore della Dalmazia (214-215), proconsole d'Asia (215-216); accompagn\u00f2 Caracalla in Mesopotamia, ma poi fu inviato a Cipro, dove mor\u00ec.\nUn'iscrizione trovata a Salona, da cui \u00e8 possibile ricavare parte della sua carriera, reca il suo nome abraso: \u00e8 quindi possibile che sia stato colpito dalla \"damnatio memoriae\", probabilmente dopo l'assassinio del nipote Alessandro Severo (235)."}
{"id": "1353177", "revid": "32658", "url": "https://it.wikipedia.org/wiki?curid=1353177", "title": "Locri Epizephyrii", "text": ""}
{"id": "1353182", "revid": "116707347", "url": "https://it.wikipedia.org/wiki?curid=1353182", "title": "06", "text": "06 \u00e8 il prefisso telefonico del distretto di Roma, appartenente al compartimento omonimo.\nIl distretto comprende la parte centro-meridionale della Citt\u00e0 metropolitana di Roma Capitale, alcuni comuni della provincia di Latina e il comune di Oriolo Romano (VT). Comprende inoltre la Citt\u00e0 del Vaticano. Confina con i distretti di Civitavecchia (0766), di Viterbo (0761), e di Poggio Mirteto (0765) a nord, di Tivoli (0774) a est, di Frosinone (0775) a sud-est e di Latina (0773) a sud.\nAree locali e comuni.\nIl distretto di Roma comprende 72 comuni (Vaticano escluso) inclusi nelle 12 aree locali di Albano Laziale, Anzio, Bracciano, Castelnuovo di Porto, Colleferro, Frascati, Ladispoli, Monterotondo, Palestrina, Pomezia, Roma e Velletri, coincidenti con gli omonimi ex settori, e nelle 18 Reti Urbane di Albano Laziale, Anzio, Aprilia, Bracciano, Carpineto Romano, Castelnuovo di Porto, Cisterna di Latina (LT), Colleferro, Cori (LT), Frascati, Ladispoli, Monterotondo, Olevano Romano, Palestrina, Pomezia, Roma, Valmontone e Velletri. I comuni compresi nel distretto sono: Albano Laziale, Anguillara Sabazia, Anzio, Aprilia (LT), Ardea, Ariccia, Artena, Bellegra, Bracciano, Campagnano di Roma, Canale Monterano, Capena, Capranica Prenestina, Carpineto Romano, Castel Gandolfo, Castel San Pietro Romano, Castelnuovo di Porto, Cave, Cerveteri, Ciampino, Cisterna di Latina (LT), Citt\u00e0 del Vaticano (SCV), Colleferro, Colonna, Cori (LT), Fiumicino, Fonte Nuova, Formello, Frascati, Gallicano nel Lazio, Gavignano, Genazzano, Genzano di Roma, Gorga, Grottaferrata, Labico, Ladispoli, Lanuvio, Lariano, Magliano Romano, Manziana, Marino, Mazzano Romano, Mentana, Monte Compatri, Monte Porzio Catone, Montelanico, Monterotondo, Morlupo, Nemi, Nettuno, Olevano Romano, Oriolo Romano (VT), Palestrina, Pisoniano, Poli, Pomezia, Riano, Rocca di Cave, Rocca di Papa, Rocca Massima (LT), Rocca Priora, Rocca Santo Stefano, Roiate, Roma, Sacrofano, San Cesareo, San Vito Romano, Segni, Trevignano Romano, Valmontone, Velletri e Zagarolo.\nAREE LOCALI E RETI URBANE.\nArea Locale di Albano Laziale\nComprende le Reti Urbane di Albano Laziale e Aprilia.\nRete Urbana di Albano Laziale\nComprende i Comuni di: Albano Laziale, Ariccia, Castel Gandolfo, Genzano di Roma, Lanuvio, Marino e Nemi.\nRete Urbana di Aprilia\nComprende il solo Comune di Aprilia (LT).\nArea Locale di Anzio\nComprende la sola Rete Urbana di Anzio.\nRete Urbana di Anzio\nComprende i soli due Comuni di Anzio e Nettuno.\nArea Locale di Bracciano\nComprende la sola Rete Urbana di Bracciano.\nRete Urbana di Bracciano\nComprende, oltre la Frazione del Comune di Roma di Martignano, i Comuni di: Anguillara Sabazia, Bracciano, Canale Monterano, Manziana, Oriolo Romano (VT) e Trevignano Romano.\nArea Locale di Castelnuovo di Porto\nComprende la sola Rete Urbana di Castelnuovo di Porto.\nRete Urbana di Castelnuovo di Porto\nComprende i Comuni di: Campagnano di Roma, Capena, Castelnuovo di Porto, Formello, Magliano Romano, Mazzano Romano, Morlupo, Riano e Sacrofano.\nArea Locale di Colleferro\nComprende le sole due Reti Urbane di Carpineto Romano e Colleferro.\nRete Urbana di Carpineto Romano\nComprende il solo Comune di Carpineto Romano.\nRete Urbana di Colleferro\nComprende i Comuni di: Colleferro, Gavignano, Gorga, Montelanico e Segni.\nArea Locale di Frascati\nComprende la sola Rete Urbana di Frascati.\nRete Urbana di Frascati\nComprende i Comuni di Colonna, Frascati, Grottaferrata, Monte Compatri, Monte Porzio Catone, Rocca di Papa e Rocca Priora.\nArea Locale di Ladispoli\nComprende la sola Rete Urbana di Ladispoli.\nRete Urbana di Ladispoli\nComprende i soli Comuni di Cerveteri e Ladispoli.\nArea Locale di Monterotondo\nComprende la sola Rete Urbana di Monterotondo.\nRete Urbana di Monterotondo\nComprende i Comuni di Fonte Nuova, Mentana e Monterotondo.\nArea Locale di Palestrina\nComprende le Reti Urbane di Olevano Romano, Palestrina e Valmontone.\nRete Urbana di Olevano Romano\nComprende i Comuni di: Bellegra, Olevano Romano, Rocca Santo Stefano e Roiate.\nRete Urbana di Palestrina\nComprende i Comuni di: Capranica Prenestina, Castel San Pietro Romano, Cave, Gallicano nel Lazio, Genazzano, Palestrina, Pisoniano, Poli, Rocca di Cave, San Cesareo, San Vito Romano e Zagarolo.\nRete Urbana di Valmontone\nComprende i Comuni di: Artena, Labico e Valmontone.\nArea Locale di Pomezia\nComprende la sola Rete Urbana di Pomezia.\nRete Urbana di Pomezia\nComprende i soli due Comuni di Ardea e Pomezia.\nArea Locale di Roma\nComprende la sola Rete Urbana di Roma.\nRete Urbana di Roma\nComprende, oltre allo Stato della Citt\u00e0 del Vaticano, i Comuni di: Ciampino, Fiumicino e Roma (eccetto la Frazione di Martignano).\nArea Locale di Velletri\nComprende le Reti Urbane di Cisterna di Latina, Cori e Velletri.\nRete Urbana di Cisterna di Latina\nComprende il solo Comune di Cisterna di Latina (LT).\nRete Urbana di Cori\nComprende i Comuni di Cori (LT) e Rocca Massima (LT).\nRete Urbana di Velletri\nComprende i soli due Comuni di Lariano e Velletri."}
{"id": "1353183", "revid": "1488558", "url": "https://it.wikipedia.org/wiki?curid=1353183", "title": "Paola Capriolo", "text": "Biografia.\nFiglia di Ettore Capriolo, collabora alle pagine culturali del \"Corriere della Sera\" e svolge attivit\u00e0 di traduttrice, soprattutto dal tedesco. Le sue opere sono tradotte e pubblicate in Danimarca, Francia, Germania, Giappone, Giamaica, Vietnam, Gran Bretagna, Grecia, Lettonia, Paesi Bassi, Portogallo, Spagna, Stati Uniti, Svezia e Ungheria.\nPer le sue opere ha vinto alcuni premi letterari: il Premio Berto nel 1988, per \"La grande Eulalia\" il Premio Rapallo Carige per la donna scrittrice, e il Premio Selezione Campiello nel 1989 per \"Il nocchiero\"; il Premio Grinzane Cavour per la narrativa 1992; il Premio Nazionale Rhegium Julii (1998) e il Premio letterario Basilicata nel 2005 con \"Una luce nerissima\".\nNel 1997 pubblica per la Bompiani il racconto lungo, d'ispirazione mitologica, \"Con i miei mille occhi\": l\u2019opera \u00e8 un lavoro a quattro mani con il compositore Alessandro Solbiati, che si \u00e8 ispirato al racconto per comporre l\u2019opera musicale che accompagna il testo (il libro venne infatti messo in commercio con un CD audio allegato, ove \u00e8 incisa anche una versione ridotta del racconto recitata da Anna Nogara).\nCritica.\nIl critico Stefano Giovanardi recens\u00ec cos\u00ec il romanzo \"La spettatrice\" (1995):"}
{"id": "1353184", "revid": "1318658", "url": "https://it.wikipedia.org/wiki?curid=1353184", "title": "Carlo Jean", "text": "Esperto di strategia militare e di geopolitica, ha scritto numerosi articoli e pubblicazioni su Geopolitica e Geoeconomia . Attualmente insegna studi strategici alla Facolt\u00e0 di Scienze Politiche della Libera universit\u00e0 internazionale degli studi sociali Guido Carli (Luiss) e alla Link Campus di Roma, \u00e8 membro del Consiglio Scientifico della Treccani, del Comitato Scientifico della Confindustria e del Comitato Scientifico della Fondazione Italia USA. Collabora con le riviste di geopolitica \"Limes\" e \"Geopolitica\" come membro dei rispettivi consigli scientifici.\nBiografia.\nHa frequentato l'Accademia Militare di Modena dal 1953 al 1955 e la Scuola di Applicazione di Torino dal 1955 al 1957 per poi andare alla Scuola di guerra italiana e francese e la XXXIV Sessione del Centro Alti Studi per la Difesa. Si laurea in Scienze Politiche a Torino nel 1960.\nHa comandato il gruppo tattico \u201cSusa\u201d, componente italiana della Forza Mobile NATO, ed ha prestato servizio nelle Brigate Alpine \u201cJulia\u201d, \u201cTaurinense\u201d, \u201cOrobica\u201d. Ha comandato la Brigata Alpina \u201cCadore\u201d. \u00c8 stato distaccato nel 1979-82 al Ministero del bilancio e della programmazione economica come coordinatore della Commissione per la verifica degli Investimenti Pubblici. \nNel 1980-81 \u00e8 stato segretario del Comitato dei Ministri per il terremoto dell\u2019Irpinia e incaricato della verifica dei danni all'edilizia residenziale e alla verifica dell'agibilit\u00e0 delle abitazioni dichiarate inagibili a Napoli. Successivamente (1981-1985) ha collaborato a pi\u00f9 riprese con il Ministro della Protezione Civile. \u00c8 stato per due trienni membro del Consiglio Scientifico di Confindustria. \nNell'attivit\u00e0 di stato maggiore ha prestato servizio quale capo ufficio pianificazione finanziaria e bilancio dello Stato Maggiore Esercito e capo del IV Reparto dello Stato Maggiore della Difesa, incaricato della logistica, dell'esportazione degli armamenti e del controllo delle tecnologie strategicamente critiche.\nDal 1988 al 1990 \u00e8 stato direttore del Centro militare di studi strategici. L'incarico gli viene ritirato in vista del ruolo, assunto dal settembre 1990 al maggio 1992, di consigliere militare del Presidente della Repubblica Francesco Cossiga. Senza incarichi precisi, il 12 gennaio 1994 e fino al 30 settembre 1997 \u00e8 stato presidente del Centro Alti Studi per la Difesa. Segue immediatamente, dal 1\u00ba ottobre 1997 al 6 aprile 2001, il ruolo di rappresentante personale del Presidente in esercizio dell'OSCE per l'attuazione degli accordi di pace di Dayton per la Bosnia-Erzegovina, Croazia e Repubblica Federale di Jugoslavia.\nDiventa docente di Studi Strategici alla LUISS (Libera Universit\u00e0 Internazionale degli Studi Sociali di Roma) e a Forl\u00ec. Svolge corsi di geopolitica alla scuola di perfezionamento delle forze di polizia e al master di giornalismo radiotelevisivo di Perugia. \u00c8 presidente del Centro Studi di Geopolitica Economica. Ha svolto dei seminari di teoria della decisione alla scuola di management della LUISS, alla scuola superiore della pubblica amministrazione e alla SDA Bocconi. Diviene poi docente di geopolitica all'universit\u00e0 \u201cGuglielmo Marconi\u201d e alla Link Campus di Roma.\n\u00c8 stato consigliere per le attivit\u00e0 internazionali del Ministro dell'economia e delle finanze e membro del consiglio scientifico dell'Istituto dell'Enciclopedia Italiana, di Limes e di Liberal Risk.\nDal dicembre 2002 al dicembre 2006 \u00e8 stato Presidente della SO.G.I.N.- Societ\u00e0 Gestione degli Impianti Nucleari. Dopo un mese nel quale riorienta la sua carriera, nel febbraio 2003 \u00e8 stato nominato Commissario Delegato per la messa in sicurezza dei materiali nucleari, carica che ha ricoperto fine al dicembre 2006.\n\u00c8 editorialista di numerose testate: dal 2007 a \"Il Messaggero\", dal 2011 a \"Il Tempo\", dal 2012 all\"'Occidentale\", dal 1995 a \"Gnosis\"."}
{"id": "1353185", "revid": "1711941", "url": "https://it.wikipedia.org/wiki?curid=1353185", "title": "Conte della Contea", "text": "Il Conte della Contea \u00e8 un titolo di Arda, l'universo immaginario fantasy creato dallo scrittore inglese J.R.R. Tolkien. Era la maggiore carica politica tra gli Hobbit dell'omonima regione. Il Conte era inoltre il massimo comandante dell'apparato militare Hobbit, sebbene questo ebbe ad esistere in pochissime occasioni.\nGli Hobbit della Contea scelsero per la prima volta un Conte che li governasse dopo la morte di Arvedui, ultimo Re di Arnor, quando venne quindi a cessare la protezione loro assicurata dalla presenza di un re degli Uomini nei territori nord-occidentali dell'Eriador. Col tempo la carica di Conte divenne ereditaria, ed all'inizio era tenuta dalla famiglia Vecchiobecco. A partire dall'anno 740 secondo il computo cronologico della Contea, la carica di Conte \u00e8 stata prerogativa della potente famiglia Tuc."}
{"id": "1353188", "revid": "767487", "url": "https://it.wikipedia.org/wiki?curid=1353188", "title": "Crime of the Century (album)", "text": "Crime of the Century \u00e8 il terzo album della band progressive dei Supertramp, uscito nel 1974. Per la produzione, i Supertramp si avvalgono dell'aiuto di Ken Scott, che ha lavorato con David Bowie e con i Beatles. L'album \u00e8 stato registrato anche negli studi Ramport e Trident.\nIl disco fu il primo del gruppo ad entrare nella classifica dei primi 40 dischi pi\u00f9 venduti in America e, nel 1977, dopo l'uscita di \"Even in the Quietest Moments...\" ottenne anche il disco d'oro.\nNel giugno del 2015 la rivista \"Rolling Stone\" ha collocato l'album alla ventisettesima posizione dei 50 migliori album progressive di tutti i tempi.\nClassifiche.\nAlbum - Billboard (Nord America)\nSingoli - Billboard (Nord America)"}
{"id": "1353189", "revid": "125237139", "url": "https://it.wikipedia.org/wiki?curid=1353189", "title": "Guerra del Chaco", "text": "La guerra del Chaco (1932-1935) fu combattuta da Bolivia e Paraguay per il controllo della regione del Gran Chaco (in America meridionale), erroneamente ritenuta ricca di petrolio.\nLe cause della guerra.\nPur essendo la regione scarsamente popolata, il controllo del fiume Paraguay avrebbe consentito a uno dei due paesi uno sbocco sull'oceano Atlantico; la cosa era particolarmente importante per la Bolivia, che aveva perso lo sbocco sul Pacifico a favore del Cile nella guerra del Pacifico.\nIl controllo delle risorse naturali.\nLa scoperta di petrolio alla base delle Ande port\u00f2 a credere che la regione fosse ricca di petrolio; compagnie petrolifere straniere erano interessate allo sfruttamento; fra esse, la Standard Oil sosteneva le mire boliviane mentre la Shell quelle paraguaiane.\nDurante le trattative internazionali, la Bolivia argoment\u00f2 che la regione era parte della provincia spagnola da cui la Bolivia discendeva. Nel frattempo il Paraguay aveva cominciato a coltivare la regione, rendendola la maggior produttrice al mondo di yerba mate; la locale popolazione Guaran\u00ed d'altra parte ne reclamava il possesso.\nMa il Paraguay aveva perso quasi la met\u00e0 del proprio territorio a favore di Argentina e Brasile nel corso della guerra della triplice alleanza, e non era disposto a concedere un territorio economicamente produttivo alla Bolivia.\nIl Gran Chaco \u00e8 la parte pi\u00f9 inospitale dell'inospitale Chaco Boreal, in gran parte disabitata, con un'estensione di 650\u00a0000\u00a0km2 nella regione ovest-SO del fiume Paraguay e a est ai piedi delle Ande in Paraguay, Bolivia e Argentina. \u00c8 arida e semi desertica con temperature tra le pi\u00f9 elevate in Sud America. A ovest, vicino alle montagne, il Gran Chaco \u00e8 pianeggiante, con scarsa vegetazione, privo di acqua, arida e semi-desertica. Pi\u00f9 a est \u00e8 una folta, asciutta, quasi impraticabile giungla punteggiata da alcuni densi boschetti di quebrachos e radure erbose. Vi sono poche persone, ma una miriade di insetti e molte malattie tropicali. Prima del 1928, il valore reale della regione era dato dal tannino estratto dal quebrachos e il pascolo magro per il bestiame. Tale era l'oggetto della discordia del conflitto sud americano pi\u00f9 sanguinoso del secolo XX.\nLa guerra.\nScontri alla frontiera alla fine degli anni venti sfociarono in una guerra proclamata nel 1932, quando l'esercito boliviano al comando del presidente Daniel Salamanca attacc\u00f2 una guarnigione presso il lago Pitiantuta.\nIl Paraguay aveva una popolazione pari a un terzo di quella boliviana (880\u00a0000 abitanti rispetto a 2\u00a0150\u00a0000), ma la tattica di combattimento, basata sulla guerriglia si rivel\u00f2 efficace contro la pi\u00f9 convenzionale strategia militare boliviana; inoltre il Paraguay ricevette aiuti militari dall'Argentina, e sfrutt\u00f2 per le comunicazioni la lingua guaran\u00ed. Inoltre il Paraguay ebbe pochi problemi nel mobilitare le proprie truppe, essendo alcune battaglie combattute a pochi chilometri da Asunci\u00f3n.\nNonostante l'embargo sulla vendita delle armi proclamato dalla Lega delle Nazioni, la Bolivia pot\u00e9 schierare almeno cinque carri armati, che si rivelarono tuttavia poco adatti al terreno dei combattimenti.\nGli aerei coinvolti nel conflitto furono per lo pi\u00f9 biplani quali il Curtiss P-6 Hawk, il Breguet Bre 19 e il Vickers Type 143 da parte boliviana e i Potez 25 e il Fiat C.R.20 (arrivati nel 1933) per il Paraguay.\nLe maggiori perdite (su un totale di circa 100\u00a0000 morti) vennero registrate a causa delle malattie quali la malaria pi\u00f9 che per i combattimenti veri e propri; la guerra port\u00f2 a entrambe le nazioni una grave crisi economica. Il 27 novembre 1934 i generali boliviani, insoddisfatti per l'andamento della guerra, deposero il presidente Daniel Salamanca e lo sostituirono con il vicepresidente Jos\u00e9 Luis Tejada Sorzano.\nLa fine della guerra.\nQuando venne trattato il cessate il fuoco, il 10 giugno 1935, il Paraguay controllava la maggior parte della regione. Questo fu riconosciuto nell'armistizio del 1938, firmato a Buenos Aires, in Argentina, con il quale il Paraguay ottenne i tre quarti del Chaco Boreale, mentre alla Bolivia and\u00f2 il territorio restante, lungo il corso del fiume paraguaiano Puerto Busch. Alcuni anni pi\u00f9 tardi fu scoperto che non c'era alcun giacimento petrolifero nel territorio paraguaiano del Chaco Boreal, al contrario della porzione boliviana; questa \u00e8 infatti ricca di gas naturale e petrolio, che rappresentano a tutt'oggi la principale esportazione del paese e la maggior fonte di ricchezza.\nIl 27 aprile 2009 Evo Morales, presidente della Bolivia, e Fernando Lugo, presidente del Paraguay, firmano a Buenos Aires un accordo sulla definizione del confine, a oltre 70 anni dal termine della guerra."}
{"id": "1353191", "revid": "11164554", "url": "https://it.wikipedia.org/wiki?curid=1353191", "title": "Conti della Contea", "text": ""}
{"id": "1353192", "revid": "287204", "url": "https://it.wikipedia.org/wiki?curid=1353192", "title": "Moriyoshi", "text": ""}
{"id": "1353193", "revid": "729019", "url": "https://it.wikipedia.org/wiki?curid=1353193", "title": "Isole Soloveckie", "text": "Le isole Soloveckie (), note anche con il nome di Solovki () o Solovetskij, sono un arcipelago del Mar Bianco, nel Distretto Federale Nordoccidentale della Russia. Distano 160\u00a0km dal Circolo polare artico, 250\u00a0km dal confine con la Finlandia, 700 da San Pietroburgo e 1.200 da Mosca.\nSituate nella baia del fiume Onega, a ovest della punta della penisola di Onega, le isole amministrativamente appartengono al Primorskij rajon dell'Oblast' di Arcangelo. Sono note per essere state sede del primo campo di lavoro sovietico (SLON) e per essere state utilizzate come paradigma da Aleksandr Solzhenicyn per descrivere l'intero sistema dei gulag nell'opera \"Arcipelago Gulag\". Secondo il censimento russo del 1989 la popolazione era di 1317 persone, scese a 968 nel 2002 (censimento russo) ed a 861 nel 2010.\nDal 1974 le isole sono riserva naturale. L'arcipelago pu\u00f2 essere raggiunto: \nNel 1992 sono state inserite tra i Patrimoni dell'umanit\u00e0 \u00abquali esempio di insediamento monastico nell'inospitale ambiente dell'Europa settentrionale che illustra ammirevolmente la fede, la tenacit\u00e0 e l'iniziativa delle comunit\u00e0 religiose del tardo medioevo\u00bb.\nGeografia.\nL'arcipelago, che \u00e8 il pi\u00f9 grande arcipelago del Mar Bianco, \u00e8 composto da sei isole principali pi\u00f9 un centinaio di piccole isole, isolotti e scogli, \u00e8 noto con il nome collettivo di isole Solovki. La superficie totale dell'arcipelago \u00e8 di 347\u00a0km\u00b2. Le isole principali sono:\nLe coste sono molto frastagliate, formate da granito e gesso; la morfologia \u00e8 prevalentemente ondulata (il punto pi\u00f9 alto raggiunge tuttavia solo i 107 metri di quota). Le isole sono parzialmente interessate da zone paludose e sono punteggiate da numerosi laghi uniti da canali artificiali a formare una vera e propria rete. La vegetazione prevalente \u00e8 la taiga, costituita in prevalenza da pini silvestri e abeti rossi.\nIsole adiacenti: a ovest si trovano gli Scogli Kemskie con l'arcipelago Kuzova; a est l'isola \u017di\u017eginskij.\nMonastero.\nIl monastero di Solovki () conserva importanti opere architettoniche risalenti al XVI secolo, ed \u00e8 uno dei cremlini pi\u00f9 settentrionali della Russia. Amministrativamente appartiene all'Oblast' di Arcangelo, anche se fattivamente si trova in Carelia.\nGulag.\nLo SLON, acronimo di \"Solovkij Lager' Osobogo Naznachenia\" era un gulag che si trovava sulle Isole Soloveckie. In seguito all'avvento al potere dei Bolscevichi in Russia (1917-18), la propriet\u00e0 dell'arcipelago venne requisita dallo Stato. Con un decreto firmato da Lenin, gli edifici del monastero furono espropriati e riconvertiti in \"Solovkij Lager' Osobogo Naznachenia\" (SLON), vale a dire \u00abCampo per scopi speciali\u00bb. L'acronimo contiene un gioco di parole: \"slon\", in lingua russa, significa 'elefante'.\nNella cultura di massa.\nNel romanzo \"Luned\u00ec inizia sabato\" dei fratelli Strugatskij (1965), l'ISSTEMS (Istituto di ricerca scientifica e tecnologica per la magia e la stregoneria) \u00e8 ubicato in Carelia, nella cittadina immaginaria di Solovets, chiaramente ispirata alle isole e all'omonimo monastero."}
{"id": "1353198", "revid": "439724", "url": "https://it.wikipedia.org/wiki?curid=1353198", "title": "Crisis? What Crisis?", "text": "Crisis? What Crisis? \u00e8 il quarto album della band progressive dei Supertramp, uscito nel 1975.\nIl disco fu il primo ad essere registrato in America, a Los Angeles. Quattro canzoni del disco, \"Sister Moonshine\", \"Another Man's Woman\", \"Lady\", e \"Just a Normal Day,\" sono state suonate dal vivo prima di essere state registrate nel marzo 1975 all'Hammersmith Odeon di Londra.\nIdeazione e registrazione.\nDopo aver raggiunto il successo commerciale con l'album, Crime of the Century, l'etichetta discografica spinse affinch\u00e9 il gruppo registrasse un nuovo album subito dopo il termine del tour di supporto a Crime of the Century. La band era riluttante a bruciare le tappe, cos\u00ec, senza volerlo Hodgson si fer\u00ec una mano a causa di un incidente, per cui dovettero annullare le rimanenti date del tour. Nonostante questo, soprattutto a causa della routine del tour i Supertramp non ebbero tempo a sufficienza per poter provare e comporre brani nuovi. Dunque Davies e Hodgson si ritrovarono ad utilizzare materiale scartato sia da Crime of The Century sia dai primi due dischi, per cui ad un certo punto le registrazioni dovettero essere interrotte per permettere ai due di comporre brani nuovi. Il fatto di utilizzare materiale scartato e unirlo a brani nuovi fece s\u00ec che l'album non avrebbe potuto avere una direzione ben definita, per cui si avvicin\u00f2, come tipo di lavoro, ai primi due dischi del gruppo. Sia il titolo che l'idea per l'immagine di copertina sono di Davies.\nHodgson era insoddisfatto del disco, descrivendolo un lavoro affrettato e senza la coesione di \"Crime of the Century\". Nonostante tutto, oggi Roger Hodgson lo ritiene il suo album preferito.\nL'album avrebbe dovuto contenere anche il brano \"You Started Laughing (When I Held You in my Arms)\", ma non fu inserito per mancanza di spazio. L'album venne pubblicato esclusivamente come lato B del singolo \"Lady\", per poi essere inserito nella sua versione live nel doppio album dal vivo Paris.\nClassifiche.\nAlbum "}
{"id": "1353200", "revid": "3082", "url": "https://it.wikipedia.org/wiki?curid=1353200", "title": "Giulio Avito", "text": ""}
{"id": "1353206", "revid": "486946", "url": "https://it.wikipedia.org/wiki?curid=1353206", "title": "Domenico Pellegrini-Giampietro", "text": ""}
{"id": "1353211", "revid": "1573940", "url": "https://it.wikipedia.org/wiki?curid=1353211", "title": "Abbazia di Lacock", "text": "L'abbazia di Lacock si trova nel villaggio di Lacock, nel Wiltshire in Inghilterra.\nStoria.\n\u00c8 stata fondata da Ela, la Contessa di Salisbury durante il regno di Enrico III (1216 - 1272) come abbazia dell'Ordine di Sant'Agostino. Suo marito era William Longespee, un figlio illegittimo di Enrico II. L'abbazia ha prosperato durante il Medioevo. I ricchi campi che erano stati donati da Ela garantivano grandi introiti dalla lana.\nIn seguito alla dissoluzione dei monasteri nel XVI secolo Enrico VIII vendette l'abbazia a Sir William Sharrington che la convert\u00ec in abitazione nel 1539 e ne demol\u00ec la chiesa. Vennero fatte poche altre modifiche al monastero vero e proprio, mentre vennero invece aggiunte una torre (durante il Rinascimento) e varie grandi stanze.\nLa casa in seguito pass\u00f2 alla famiglia Talbot. John Ivory Talbot negli anni '50 del XVIII secolo fece fare alcune modifiche in stile neogotico dall'architetto Sanderson Miller. Nel 1835 William Fox Talbot fece uno dei primi negativi fotografici tuttora esistenti conosciuti: il soggetto era una finestra nella galleria sud dell'abbazia. Continu\u00f2 a fare esperimenti nell'abbazia e nel 1840 scopr\u00ec il processo fotografico negativo/positivo, sul quale \u00e8 basata la fotografia moderna.\nL'abbazia ora ospita un museo dedicato al lavoro pionieristico di Talbot.\nHarry Potter.\nQuesto luogo \u00e8 stato utilizzato come set cinematografico per i film \"Harry Potter e la pietra filosofale\" (nella Sacrestia sono state girate le scene in cui il Professor Piton svolge le sue lezioni di Pozioni, mentre nella Warming Room le scene delle lezioni di Difesa Contro le Arti Oscure del Professor Raptor e nella Chapter House Harry s'imbatte nello Specchio delle Brame) e \"Harry Potter e la camera dei segreti\".\nSono state girate a Lacock anche alcune scene del sesto film della saga, \"Harry Potter e il principe mezzosangue\".\nL'abbazia \u00e8 stata scelta per girare \"Animali fantastici - I crimini di Grindelwald\"."}
{"id": "1353212", "revid": "599013", "url": "https://it.wikipedia.org/wiki?curid=1353212", "title": "Istituto Curie (Parigi)", "text": "L'Institut Curie \u00e8 uno dei maggiori centri di ricerca medica, biologica e biofisica internazionali. \u00c8 una fondazione no-profit privata attiva attraverso un centro di ricerca in biofisica, biologia cellulare e oncologia oltre a un ospedale specializzato nel trattamento del cancro. Sorge a Parigi, in Francia, mentre un altro \"Institut Curie\" fu fondato a Varsavia, in Polonia, nel 1932.\nStoria.\nL\"'Institut Curie\" fu fondato da Marie Curie e Claudius Regaud nel 1909 e riconosciuto di utilit\u00e0 pubblica nel 1921. Fu costruito per venire incontro alla volont\u00e0 di Marie Curie di dare vita a una struttura specializzata nel trattamento medico del cancro. In origine venne chiamato \"Istituto del Radio\". Nel 1995 venne creato il Dipartimento di Ricerca dell'Institut Curie. La sua attivit\u00e0 \u00e8 focalizzata sulla ricerca fondamentale in biologia cellulare e molecolare, biofisica e ampi studi di oncologia. Nell'aprile 2013 ha siglato un accordo con l'azienda biomedicale Vygon per sviluppare nuove soluzioni tecnologiche in ambito oncologico.\nRicerca.\nL'Istituto \u00e8 attualmente articolato in diverse unit\u00e0 di ricerca in cooperazione con le istituzioni di ricerca nazionali Centre national de la recherche scientifique (CNRS) e Institut National de la Sant\u00e9 et de la Recherche M\u00e9dicale (INSERM). Vi lavorano alcune centinaia di ricercatori e organizza anche PhD per la formazione post-laurea.\nOspedale.\nL\"'Institut Curie\" sovrintende l\"'H\u00f4pital Claudius R\u00e9gaud\", un ospedale per il trattamento del cancro. L'Istituto applica anche la terapia protonica in un apposito centro sito a Orsay, uno dei pochi al mondo a utilizzare questa tipologia di cura.\nPremi Nobel.\nCinque ricercatori legati all'Istituto sono stati insigniti del premio Nobel:"}
{"id": "1353216", "revid": "547034", "url": "https://it.wikipedia.org/wiki?curid=1353216", "title": "The Platinum Collection 2 (Nomadi)", "text": "The platinum collection 2 \u00e8 un triplo album dei Nomadi in cui sono raccolte le canzoni incise dal gruppo nel periodo 1965-1973 e 1975-1976 non presenti sul precedente triplo volume.\nA completare la pubblicazione troviamo i brani tratti dagli album I Nomadi interpretano Guccini (1974), Noi ci saremo (1977) e Naracauli e altre storie (1978) pi\u00f9 tre brani mai pubblicati prima d'ora in cd o lp: da \"Senza discutere\", uscito nel 1975 esclusivamente in cassetta Stereo8, sono state infatti recuperate le canzoni \"Ricordi\", \"Il sapore della vita\" e \"Sulla strada\", versione alternativa di \"Ritornerei\", brano presente sull'album \"Gordon\" (1976)."}
{"id": "1353219", "revid": "3082", "url": "https://it.wikipedia.org/wiki?curid=1353219", "title": "Plauziano", "text": ""}
{"id": "1353222", "revid": "1305772", "url": "https://it.wikipedia.org/wiki?curid=1353222", "title": "Istituto Curie", "text": "L'Istituto Curie, in origine \"Istituto del Radio\", \u00e8 un centro di ricerca e trattamento del cancro fondato da Marie Curie dapprima in Francia (1909) e successivamente anche in Polonia (1932):"}
{"id": "1353223", "revid": "767487", "url": "https://it.wikipedia.org/wiki?curid=1353223", "title": "Oi to the World!", "text": "Oi to the World!, noto anche come \" Christmas with the Vandals: Oi to the World!\", \u00e8 il sesto album studio della band The Vandals. Pubblicato durante il Natale del 1996, \u00e8 un album particolare rispetto agli altri in quanto composto esclusivamente da brani natalizi o comunque relativi alle festivit\u00e0, argomenti sempre trattati con l'umorismo tipico della band.\n\u00c8 inoltre il primo lavoro pubblicato dalla Kung Fu Records, l'etichetta discografica fondata poco tempo prima Joe Escalante e Warren Fitzgerald, rispettivamente bassista e chitarrista degli stessi Vandals. Il disco, dalla cui traccia omonima \u00e8 stato realizzato un video musicale, fu venduto inizialmente ad edizione limitata per i fan della band. In seguito venne ristampato e ripubblicato nel 2000 con alcune canzoni extra.\nTra le particolarit\u00e0, da segnalare la presenza abbondante di strumenti a fiato e di archi nei brani e soprattutto l'alternanza nella registrazione delle parti di batteria. Il batterista titolare, Josh Freese, ne ha realizzate solo alcune, mentre in altre \u00e8 stato sostituito a volte dal solito Brooks Wackerman ed altre volte da Erik Sandin dei NOFX e Rat Scabies dei The Damned."}
{"id": "1353225", "revid": "287204", "url": "https://it.wikipedia.org/wiki?curid=1353225", "title": "Veder l'erba dalla parte delle radici", "text": "Veder l'erba dalla parte delle radici \u00e8 un romanzo autobiografico dello scrittore italiano Davide Lajolo pubblicato nel 1977. Lo stesso anno il libro ha vinto il Premio Viareggio nel 1977.\nTrama.\nLajolo, che \u00e8 stato colpito da infarto, narra gli episodi della sua vita passata, ricorda le persone che ha incontrato sul suo cammino, parla delle sue origini contadine e delle sue convinzioni politiche."}
{"id": "1353230", "revid": "1573940", "url": "https://it.wikipedia.org/wiki?curid=1353230", "title": "Tolga (Algeria)", "text": "Tolga (arabo \u0637\u0648\u0644\u0642\u0629) \u00e8 una citt\u00e0 algerina nella wilaya di Biskra.\nSituata in un'oasi a sud-est rispetto ad Algeri, alle porte del grande deserto, Tolga \u00e8 oggi nota soprattutto per la grande produzione di datteri, in particolar modo quelli della migliore qualit\u00e0 (deglet nour). Si calcola che vi siano oltre 500.000 palme da dattero, la cui produzione viene in gran parte esportata.\nTolga ha avuto anche una importanza storica come centro religioso. Qui infatti ha tuttora sede una zawiya appartenente alla confraternita della Rahmaniya, fondata dallo cheikh Ali b. Amor nel 1780. Il capo spirituale attuale \u00e8 lo Cheikh Abdelkader Othmani (n. 1929), che dirige la scuola coranica dal 1966."}
{"id": "1353231", "revid": "580", "url": "https://it.wikipedia.org/wiki?curid=1353231", "title": "Order of Merit (Commonwealth)", "text": ""}
{"id": "1353232", "revid": "554814", "url": "https://it.wikipedia.org/wiki?curid=1353232", "title": "Tolga", "text": ""}
{"id": "1353233", "revid": "767487", "url": "https://it.wikipedia.org/wiki?curid=1353233", "title": "Lex Voconia", "text": "La Lex Voconia \u00e8 una legge romana del 169 a.C., approvata dai concilia plebis su proposta del tribuno della plebe Voconio Saxa, con l'appoggio di Catone il Censore.\nCon questa legge si stabil\u00ec che nessun legatario potesse ricevere pi\u00f9 di quanto avesse ricevuto l'erede. In tal caso per\u00f2 era facile aggirare lo scopo della disposizione disponendo un gran numero di legati che non superassero la quota attribuita al legatario.\nOltre ad essere stata uno dei perni fondamentali della cosiddetta \"media iurisprudentia\" \u00e8 rimasta sempre nella memoria dei giuristi come simbolo di svolta.\nEssa infatti limitava la capacit\u00e0 successoria delle donne, pi\u00f9 precisamente vietava che chi nel testamento lasciasse un'eredit\u00e0 superiore al valore di centomila assi non poteva istituire come erede una donna (anche se, tuttavia, quest'ultima poteva comunque ricevere l'eredit\u00e0 per fedecommesso).\nTra i motivi principali dell'emanazione di questa legge c'\u00e8 ovviamente la salvaguardia dell\"'adgnatio\" in linea maschile."}
{"id": "1353234", "revid": "287204", "url": "https://it.wikipedia.org/wiki?curid=1353234", "title": "Il vizio assurdo", "text": "Il vizio assurdo \u00e8 un libro di memorie dello scrittore italiano Davide Lajolo che parla dell'amicizia dell'autore con lo scrittore Cesare Pavese e ne tratteggia la vita. Il \"vizio assurdo\" consiste nella volont\u00e0 di auto-annientamento di Pavese (che infatti culminer\u00e0 nel darsi la morte), letterariamente avvolta da un senso di solitudine e disperazione.\nTrama.\nL'opera di Lajolo \u00e8 suddivisa in una introduzione, sedici capitoli titolati e una conclusione ed \u00e8 dedicata alla figlia Laurana.\nIntroduzione.\nL'autore narra di un primo incontro con Pavese avvenuto a Torino nel 1945 lungo la strada che porta da Piazza Statuto a Corso Valdocco, dove c'era la sede del giornale dove lavorava Lajolo; e di un secondo incontro, alla fine del luglio 1950, a Milano, quando egli aveva accompagnato Pavese, che era andato a trovarlo, a cena da Bagutta dove era stato invitato da amici critici e scrittori milanesi per festeggiare la sua vittoria al Premio Strega.\nLajolo ricorda le conversazioni fatte e, pensando all'amico scomparso, sente di scrivere della sua vita confortato dal \"... comune sentimento della terra, l'origine contadina, e la comune, lenta conquista della citt\u00e0. Perch\u00e9 la nostra amicizia, nata in citt\u00e0, in Corso Valdocco a Torino, si \u00e8 rinsaldata tra le colline, tra i libri, nel gran parlare che ne facevamo, nei grandi silenzi, quando ci immergevamo nelle vallate, e gli olmi, le vigne, i prati, i torrenti parlavano per noi due lo stesso linguaggio; amicizia fatta pi\u00f9 intensa dai nostri caratteri opposti. L'uno sempre deciso e battagliero a vivere; l'altro sempre disperato e deciso a morire\".\nS.Stefano Belbo: nascita e campagna.\nL'autore inizia a descrivere la cascina di S. Sebastiano dove era nato Pavese il 9 settembre del 1908 perch\u00e9 ricorda che l'amico l'aveva condotto, un giorno, a Santo Stefano Belbo.\nProsegue parlando della sua famiglia e, per poter comprendere meglio il bambino e l'uomo, descrive i luoghi della sua infanzia.\nDescrivendo cos\u00ec quei luoghi, Lajolo inquadra l'infanzia di Pavese, parla del suo carattere schivo, solitario, del suo desiderio di stare lontano dalla gente e di rifugiarsi nei boschi osservando maggiormente le cose derelitte e le persone disperate. Lajolo poi, sfogliando i romanzi di Pavese, trae la biografia interiore dell'amico.\nTeatro.\nNel 1973 Diego Fabbri ne cur\u00f2 con l'autore un adattamento teatrale per la compagnia Gli Associati: l'allestimento, con la regia di Giancarlo Sbragia, vedeva in scena attori quali Luigi Vannucchi nel ruolo di Pavese, Ivo Garrani, Valentina Fortunato a Valeria Ciangottini.\nFu riproposto pi\u00f9 stagioni, con alcuni cambi nella compagnia, per un totale di oltre trecento repliche, e venne registrato dalla RAI, durante le rappresentazioni nel teatro di Orvieto, nel gennaio 1977, per essere poi trasmesso l'8 settembre 1978 sulla Rete 1 e successivamente replicato."}
{"id": "1353235", "revid": "118834", "url": "https://it.wikipedia.org/wiki?curid=1353235", "title": "Bruto secondo (Alfieri)", "text": ""}
{"id": "1353237", "revid": "767487", "url": "https://it.wikipedia.org/wiki?curid=1353237", "title": "Contea di Currituck", "text": "La contea di Currituck, in inglese Currituck County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 18.190 abitanti. Il capoluogo di contea \u00e8 Currituck.\nStoria.\nLa contea di Currituck fu costituita nel 1668."}
{"id": "1353238", "revid": "74801", "url": "https://it.wikipedia.org/wiki?curid=1353238", "title": "Contea di Dare", "text": "La contea di Dare, in inglese Dare County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Manteo.\nStoria.\nLa contea di Dare fu costituita nel 1870."}
{"id": "1353239", "revid": "74801", "url": "https://it.wikipedia.org/wiki?curid=1353239", "title": "Contea di Davidson (Carolina del Nord)", "text": "La contea di Davidson, in inglese Davidson County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Lexington.\nStoria.\nLa contea di Davidson fu costituita nel 1822."}
{"id": "1353240", "revid": "287204", "url": "https://it.wikipedia.org/wiki?curid=1353240", "title": "Gonzalo Fern\u00e1ndez de C\u00f3rdoba (disambigua)", "text": "Gonzalo Fern\u00e1ndez de C\u00f3rdoba (spesso italianizzato in Consalvo di C\u00f3rdoba) \u00e8 il nome di due militari e politici spagnoli:"}
{"id": "1353242", "revid": "767487", "url": "https://it.wikipedia.org/wiki?curid=1353242", "title": "Contea di Davie", "text": "La contea di Davie, in inglese Davie County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 34.835 abitanti. Il capoluogo di contea \u00e8 Mocksville.\nStoria.\nLa contea di Davie fu costituita nel 1836."}
{"id": "1353244", "revid": "767487", "url": "https://it.wikipedia.org/wiki?curid=1353244", "title": "Contea di Duplin", "text": "La contea di Duplin, in inglese Duplin County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Kenansville.\nStoria.\nLa contea di Duplin fu costituita nel 1750.\nIl suo nome viene da Thomas Hay, visconte di Dupplin."}
{"id": "1353247", "revid": "74801", "url": "https://it.wikipedia.org/wiki?curid=1353247", "title": "Contea di Durham (Carolina del Nord)", "text": "La contea di Durham, in inglese Durham County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Durham.\nStoria.\nLa contea di Durham fu costituita nel 1881."}
{"id": "1353249", "revid": "1216132", "url": "https://it.wikipedia.org/wiki?curid=1353249", "title": "Il nocchiero", "text": "Il nocchiero \u00e8 un romanzo di Paola Capriolo pubblicato da Feltrinelli nel 1989. Vincitore del Premio Selezione Campiello e del Premio Rapallo Carige per la donna scrittrice, \u00e8 stato tradotto in francese.\nTrama.\nIl libro si svolge in un tempo ignoto e in un luogo non definito. Si descrive una citt\u00e0 che ha un grande porto fluviale. Pi\u00f9 a valle c'\u00e8, lungo il fiume, un'isola su cui sorge una grande villa, per antonomasia \"la villa\". A tutti \u00e8 vietato raggiungere il suolo dell'isola e tanto pi\u00f9 l'antica villa.\nWalter, detto \"il nocchiero\", fa un curioso lavoro: ogni notte deve pilotare una chiatta con un carico di cui non sa nulla, fino all'isola sul fiume della sua citt\u00e0. All'arrivo, tre marinai accostano una chiatta identica e vuota con cui Walter compie il tragitto di ritorno. Il lavoro \u00e8 ben pagato, ma Walter ha l'obbligo di non lasciare mai la guardiola del timone, tranne quando deve cambiare imbarcazione.\nNel tempo libero, a Walter piace sostare sulla terrazza dell'albergo Excelsior, il maggiore e pi\u00f9 elegante della citt\u00e0. Cos\u00ec una sera, dal terrazzo, scorge all'interno di una sala, un braccio femminile ornato da un bracciale d'argento a forma di serpente. Cerca di raggiungere la donna per conoscerla, ma non arriva in tempo e, fatta qualche discreta indagine, gli resta solo un nome: Carmen. I giorni passano e Carmen non si vede; una sera per\u00f2, Walter rivede il braccio e finisce col conoscere Linda, una bella ragazza di cui non riesce a capire se si tratti o meno di \"Carmen\". Inoltre, quando la vede, Linda non ha braccialetti.\nBen presto i due si fidanzano, ma Walter non \u00e8 innamorato di Linda, tuttavia gli manca il coraggio di rompere il legame. A questo punto, il superiore di Walter, detto \"Il capitano\" offre al giovane l'aiuto di cui ha bisogno per fondare una famiglia. Procura un modesto alloggio, mobili di seconda mano che provengono dalla villa e, il giorno delle nozze, accompagna la sposa all'altare, come un padre. Anche la moglie del Capitano, una donna grassa e madre di numerosissimi bambini, interviene come una buona parente a preparare Linda alla sua nuova vita.\nCon il passare del tempo, Walter si sente di vivere una vita che appartiene a qualcun altro. Mobili e quadri della sua casa hanno visto tempi e scenari pi\u00f9 adatti, inoltre Linda sfiorisce e non parla quasi pi\u00f9. Il Capitano e la moglie fanno il possibile per alleviare la solitudine dei due sposi e cos\u00ec i due amici di Walter: Walter lo Scienziato e Walter il Mago. Prima delle nozze, Linda aveva chiesto a Walter di portarla con s\u00e9 al lavoro, ma lui aveva rifiutato. Lei gli aveva dato un cestino di frutta con tutto il necessario, compreso un coltellino a serramanico, ma Walter aveva mostrato di non apprezzare la premura. Si era tenuto solo il coltellino, come un dono nuziale.\nQualche tempo dopo, appare all'Excelsior un signore biondo e molto distinto. Prende in simpatia Walter e gli confessa di essere l'ultimo erede dei conti che avevano posseduto la villa sull'isola. L'uomo \u00e8 tornato per nostalgia. Racconta di essere stato altre volte in citt\u00e0, tra l'altro, con una straniera, di nome Carmen. Invitato in casa di Walter, non d\u00e0 segno di riconoscere i mobili e i quadri che erano appartenuti alla sua famiglia. Invece Walter sente pi\u00f9 pressante l'idea di vivere una vita non sua. Gli incontri con il conte spingono Walter a desiderare di conoscere meglio ci\u00f2 che sta facendo; viene per\u00f2 dissuaso da tutti, i due Walter, il Capitano, il Conte. Allora concepisce il piano di condurre il Conte sull'isola, ma l'uomo si sottrae all'invito lasciando la citt\u00e0.\nNell'ultima notte, Walter si ferma con la chiatta e si avvicina alla stiva per capire in cosa consista il carico proibito. Convinto di sentire voci umane, all'improvviso vede apparire un braccio femminile con il braccialetto a forma di serpente: Carmen! Walter capisce che non avr\u00e0 mai pi\u00f9 un posto ove andare e, preso il coltellino, regalo di Linda, crede di metterlo in mano a Carmen, affinch\u00e9 si compia il suo destino. Il giorno dopo, tutti gli amici di Walter si ritrovano nella sua casetta, piangendone la morte precoce e di propria mano. E Linda, prostrata e invisibile, sta per partire e se ne andr\u00e0 per sempre.\nRiconoscimenti.\nNel 1989 il libro ha vinto il Premio Selezione Campiello e nel 1990 il Premio Rapallo Carige per la donna scrittrice."}
{"id": "1353250", "revid": "104915393", "url": "https://it.wikipedia.org/wiki?curid=1353250", "title": "Gabriele Torsello", "text": "Biografia.\nConosciuto anche con lo pseudonimo di Kash, all'et\u00e0 di venti anni, appena terminati gli studi, lascia la terra di origine per documentare le storie dei \"popoli in lotta per la libert\u00e0\", argomento principale della sua attivit\u00e0. Il suo primo lavoro \u00e8 dedicato alla vita dei senzatetto a Roma, per meglio analizzare le condizioni di vita dei suoi soggetti decide di vivere per un periodo insieme a loro.\nSempre a Roma lavora per circa un anno nell'industria cinematografica, lavoro che lascia per realizzare alcuni reportage fotografici in India. In questo viaggio si focalizza sulla vita quotidiana nelle zone di conflitto, documentando prevalentemente il Kashmir nel 1994. Tornato in Italia con l'intento di pubblicare il reportage, non trova editori disponibili, prova in Francia senza successo, parte quindi per Londra dove Photo-Editors acquista l'esclusiva delle fotografie.\nInizia di l\u00ec in poi ad approfondire la disputa tra India e Pakistan sullo stato del Jammu e Kashmir. Durante i successivi sette anni, con lo pseudonimo di 'Kash', organizza presentazioni e dibattiti sul Kashmir in varie localit\u00e0, dal parlamento britannico al parlamento europeo, concludendo poi il lavoro nel 2002 con la pubblicazione indipendente del libro fotogiornalistico \"The Heart of Kashmir\", premiato col \"British Book Design &amp; Production Award\".\nDal 2001 al 2006 lavora a una serie di reportage in Afghanistan, documentando la situazione delle donne e degli ospedali nel Badakshan per conto delle Nazioni Unite; i giochi olimpionici a Kabul per la ONG Special Olympics for Afghanistan; la situazione sanitaria sui bambini di Kabul con il progetto Shabana; la libert\u00e0 di stampa a Khost e Kandahar in collaborazione con la International Federation of Journalists; e altri reportage sulla situazione politica e sociale ed etnica, visitando tra l'altro il quartier generale dei talebani a Musa Qala, nell'Helmand.\nSi \u00e8 occupato anche di altri scenari di guerra: Albania, Nepal, Pakistan. In Nepal, ha trascorso un periodo con i guerriglieri maoisti in lotta contro il regime di Kathmandu.\nHa collaborato con varie testate (\"Avvenimenti\", \"Il manifesto\", \"Il Messaggero\", \"La Nuova Frontiera\", \"La Gazzetta del Mezzogiorno\", \"Il Quotidiano di Puglia\", \"Lib\u00e9ration\", \"La Croix\", \"The Observer\", BBC, \"The Muslim News\", \"Bangla Mirror\", \"Kashmir News\", \"Kyoto Journal\").\nIl rapimento.\nIl 12 ottobre 2006 viene rapito mentre si trova in Afghanistan, nel tragitto che da Lashkargah conduce a Kabul. Partito a bordo di un autobus pubblico, riesce solo a mandare un messaggio senza testo all'ospedale di Emergency di Lashkargah, dove era stato in visita pochi giorni prima.\nI rapitori si fanno vivi alcuni giorni dopo, e attraverso l'opera di mediazione di Rahmatullah Hanefi, chiedono per il rilascio di Torsello (considerato una spia) il ritorno in Afghanistan di Abdul Rahman, un afgano convertito al Cristianesimo e condannato a morte per apostasia (rifugiato politico in Italia).\nPer la liberazione di Torsello si mobilita l'opinione pubblica e gli stessi talebani, varie autorit\u00e0 islamiche lanciano appelli per il suo rilascio, anche grazie alle sue denunce sulle difficili condizioni del popolo afgano.\nIl rilascio avviene dopo 23 giorni di prigionia, il 3 novembre 2006 (vicino a Kandahar), con la collaborazione di Emergency e del SISMI. Alla liberazione di Torsello ha fatto eco una serie di polemiche politiche circa la possibilit\u00e0 che per il suo rilascio sia stato pagato un riscatto."}
{"id": "1353255", "revid": "1573940", "url": "https://it.wikipedia.org/wiki?curid=1353255", "title": "Chiesa di San Paolo apostolo (Faetano)", "text": "La chiesa di San Paolo apostolo si trova a Faetano nella Repubblica di San Marino, \u00e8 stata progettata dal frate cappuccino di Milano Angelo da Cassano, mentre diresse lavori il sammarinese Luigi Guidi. La costruzione cominci\u00f2 nel giugno 1898 e si concluse nel 1916. Nel 1950 don Amedeo Botticelli di Camerano la decor\u00f2. Vi sono due belle cappelle laterati, e due vaste cornici in legno intarsiato della fine del secolo scorso opera di Amedeo F\u00edlipucci."}
{"id": "1353256", "revid": "767487", "url": "https://it.wikipedia.org/wiki?curid=1353256", "title": "Silvio Curto", "text": "Biografia.\nTra il 1964 ed il 1984 \u00e8 stato direttore del Museo di antichit\u00e0 egizie di Torino e dal 1971 anche dirigente superiore presso il Ministero per i Beni e le Attivit\u00e0 Culturali.\nHa diretto una campagna per il salvataggio del sito di Ellesija, con l'ing. Celeste Rinaldi e Vito Maragioglio, minacciato durante la costruzione della diga di Assuan. Il governo egiziano, a titolo di ricompensa, gli don\u00f2 un tempietto, dedicato a Tutmosi III, che attualmente \u00e8 uno dei reperti di maggiore interesse del museo.\nDocente universitario, ha ricoperto la cattedra di egittologia e di storia della scrittura a Torino. Ha contribuito all'istituzione e all'organizzazione di vari musei dedicati all'antico Egitto in Italia. Tra i suoi titoli figura quello di Accademico di Francia."}
{"id": "1353261", "revid": "1005847", "url": "https://it.wikipedia.org/wiki?curid=1353261", "title": "Guido Ceccherini", "text": "Biografia.\nAntifascista, partigiano nelle formazioni osovane, fu uno dei fondatori del Partito Socialista Italiano in Friuli nel 1944. Pass\u00f2 con Giuseppe Saragat nei socialdemocratici e venne eletto deputato nel 1948 e nominato sottosegretario in sette governi, fino all'avvento del centrosinistra. Nel 1976 si ritir\u00f2 con l'avvento della nuova dirigenza del suo partito.\n\u00c8 stato sottosegretario alle Partecipazioni Statali nel governo Segni I; ai Lavori Pubblici nel Fanfani II e IV; all'interno nel Moro I, II e III; al tesoro nel Rumor I; alle Poste e Telecomunicazioni nel Rumor III.\nCuriosamente nei primi due incarichi il suo ministro di riferimento era Giuseppe Togni e il Presidente della repubblica Giovanni Gronchi entrambi suoi concittadini.\nArbitro.\nPrese la tessera di arbitro nel 1927.\nFu arbitro del campionato italiano di calcio, per la sezione di Como. Ha diretto 6 gare in Serie A dal 1937 al 1941. Esord\u00ec nella partita Torino-Liguria (3-0) del 24 ottobre 1937 e arbitr\u00f2 la sua ultima gara il 30 marzo 1941 in Genova 1893-Roma (0-0)."}
{"id": "1353265", "revid": "767487", "url": "https://it.wikipedia.org/wiki?curid=1353265", "title": "Phil Collen", "text": "\u00c8 noto per essere il chitarrista solista ed ex chitarrista ritmico del gruppo rock Def Leppard.\nBiografia.\nCollen nacque a Hackney, sobborgo ad est di Londra famoso per il tipico accento (Cockney) che caratterizza la parlata degli abitanti. Il suo amore per la musica suonata non fu particolarmente precoce: egli ricevette infatti la sua prima chitarra (una Gibson SG rossa) all'et\u00e0 di 16 anni, ma la passione scoppi\u00f2 in maniera talmente fragorosa che intraprese dapprima studi autodidatti e poi lasci\u00f2 definitivamente la scuola per dedicarsi alle sette note. In questo periodo, milit\u00f2 in diverse formazioni dell'underground londinese (tra le quali Lucy, Tush, Dumb Blondes e, soprattutto, Girl), grazie alle quali pot\u00e9 costruirsi un certo bagaglio di esperienza.\nDef Leppard.\nCollen conosceva gi\u00e0 dal 1981 sia Joe Elliott che Steve Clark, i quali, sebbene fossero originari di Sheffield, erano ormai habitu\u00e9 della scena musicale londinese, e da loro aveva ricevuto pi\u00f9 volte l'invito a considerare, in un futuro, collaborazioni con i Def Leppard. I posti da chitarrista, allora, erano tuttavia occupati da Pete Willis e dallo stesso Clark; l'occasione si present\u00f2 invece poco tempo pi\u00f9 tardi, quando i seri problemi con l'alcool di Willis portarono ad un suo allontanamento dalla band. A Collen, tuttavia, non fu chiesto esplicitamente di unirsi al gruppo, ma Elliott gli recapit\u00f2 un nastro su cui era incisa \"Stagefright\", una canzone che sarebbe stata inclusa nel nuovo album \"Pyromania\", affinch\u00e9 il chitarrista potesse studiare un assolo adeguato al pezzo e dimostrare cos\u00ec di essere all'altezza. Ci\u00f2 che venne fuori dalle sei corde di Phil streg\u00f2 tanto i membri del gruppo quanto il produttore Robert John \"Mutt\" Lange e gli assicur\u00f2 il posto vacante. In particolare, egli leg\u00f2 con il compagno chitarrista Steve Clark, dando vita a quel sound che sarebbe diventato il marchio di fabbrica della band britannica: i due vennero soprannominati i Terror Twins, in omaggio ai Toxic Twins degli Aerosmith (Steven Tyler e Joe Perry), proprio grazie al profondo legame di amicizia che seppero costruire.\nNel corso degli anni, Collen interruppe il suo rapporto un po' troppo intenso con l'alcool, divent\u00f2 addirittura vegetariano e, in generale, abbracci\u00f2 uno stile di vita pi\u00f9 salutare; lo stesso non valse per il \"gemello\" Clark, che proprio a causa di un mix di alcool e antidepressivi perse la vita nel 1991.\nQuesto tragico evento non solo costrinse Collen a fronteggiare la perdita di un amico cos\u00ec caro, ma lo caric\u00f2 anche della responsabilit\u00e0 di ricreare e riprodurre lo stile dello scomparso chitarrista nel nuovo album, affinch\u00e9 non si percepisse troppo violentemente la mancanza di quel caratteristico suono che aveva contribuito al successo di album quali \"Pyromania\" e \"Hysteria\". Lo sconforto di quei giorni lo port\u00f2 anche a considerare l'idea di lasciare la band, proposito che fortunatamente fu presto abbandonato.\nNel 1992, dopo un consistente periodo di pausa seguito alla registrazione di \"Adrenalize\", i Def Leppard decisero che era arrivato il momento di trovare un nuovo chitarrista che sgravasse dalle spalle di Collen una parte dell'immenso lavoro, tanto in studio quanto dal vivo: la scelta ricadde su Vivian Campbell, talentuoso musicista nordirlandese, con il quale Phil ebbe subito un \"feeling\", sebbene non paragonabile a quello esistito con Steve Clark, decisamente buono.\nEquipaggiamento.\nNel 1989, Collen inizi\u00f2 a lavorare con Grover Jackson, fondatore dell'omonimo marchio di strumenti a corda, allo sviluppo di una chitarra elettrica dalla linea particolarmente ergonomica, il cui nome avrebbe dovuto essere PC Archtop. La partnership diede vita, nel corso degli anni, ad altri tre modelli (le PC 1, ancora commercializzata da Jackson, 2 e 3). Collen usa plettri Dunlop in acciaio e monta corde GHS 12-52.\nNel novembre del 1992, la rivista Guitar School riport\u00f2 il seguente equipaggiamento:\nchitarre Jackson/Charvel con custom pickups (DiMarzio Super 3 al ponte e Fast Track al manico); amplificatori Randall RRM2-200; casse Randall custom 4 X 12s con coni Celestion Vintage 30s; multieffetti Digitech GSP 21s, Rockman XPR, TC Electronic 1128 EQ, Scholz stereo choruses, BBE 442 Sonic Maximizers, Rane MPE 28, Palmer Speaker Simulator.\nPhil Collen possiede una chitarra Jackson Dinky recante l'effigie di Bela Lugosi, fatta costruire appositamente per lui intorno alla met\u00e0 degli anni ottanta. La chitarra \u00e8 stata utilizzata nel video della canzone \"Animal\" e durante numerose esibizioni live.\nProgetti alternativi.\nNel 1990 Phil produsse l'album \"On the Edge\" del gruppo australiano BB Steal.\nTra le sue collaborazioni principali, che spesso lo vedono in coppia con l'amico/cantante Joe Elliott, si ricorda un album tributo a David Bowie e Mick Ronson; i due si sono anche uniti a Trevor Bolder e Mick \"Woody\" Woodmansey, ex-Spiders from Mars, e al tastierista Dick Decent nel \"side project\" Cybernauts che, nel 2001, ha registrato un ottimo album \"live\" di \"cover\" di David Bowie. L'attivit\u00e0 parallela ai Def Leppard di Collen \u00e8 comunque piuttosto vasta.\nRecentemente, Phil ha formato un gruppo chiamato Man-Raze, che vede la partecipazione anche dell'ex compagno ai tempi dei Girl, Simon Laffy, e dell'ex batterista dei Sex Pistols, Paul Cook. In pi\u00f9, si registra il suo contributo nel brano \"Everybody Wants\", incluso nell'album \"Sublime to the Ridiculous\" del gruppo Sheer Greed.\nNegli ultimi anni ha dato vita a un progetto di blues chiamato Delta Deep con la cantante Debbi Blackwell Cook, con cui ha un pubblicato un eponimo album di debutto nel 2015.\nNel 2014 ha partecipato al tour dei Kiss, secondo (il primo \u00e8 stato Joe Perry) e ultimo artista a salire sul palco con loro, suonando \"Deuce\".\nNel 2016 collabora alla produzione del disco \"Mechanical Resonance Live\" dei Tesla, per cui compone il brano inedito \"Save That Goodness\".\nNel 2018 si unisce a Joe Satriani e John Petrucci per il G3 Tour negli Stati Uniti.\nVita privata.\nAttualmente, Collen vive in California. Ha cinque figli: Rory, Samantha, Savannah, Charlotte e Jaxson. \u00c8 stato sposato con Jacqueline Tarolly e Anita Thomas. Nel 2010 ha sposato la costumista Helen L. Simmons.\nCollen \u00e8 vegetariano e ama l'attivit\u00e0 fisica, soprattutto praticare Kick Boxing.\nCollen \u00e8 notoriamente daltonico.\nNel 2015 ha pubblicato una propria autobiografia intitolata \"Adrenalized: Life, Def Leppard, and Beyond\"."}
{"id": "1353270", "revid": "125692416", "url": "https://it.wikipedia.org/wiki?curid=1353270", "title": "Giovanni Spampinato", "text": "Biografia.\nCorrispondente da Ragusa de \"L'Ora\" di Palermo e de \"l'Unit\u00e0\" tra la fine degli anni Sessanta e i primissimi dei Settanta, Giovanni Spampinato, 25 anni, si era affermato pubblicando un'ampia e approfondita inchiesta sul neofascismo. Un lavoro sul campo, condotto a Ragusa, Catania e Siracusa, col quale il giovane cronista era riuscito a documentare le attivit\u00e0 clandestine e i rapporti delle organizzazioni di estrema destra locale con la criminalit\u00e0 organizzata \u2013 che controllava i traffici illeciti di opere d'arte, armi, sigarette e droga \u2013 e con esponenti di primo piano del fascismo eversivo nazionale e internazionale, fautori di quella strategia della tensione che gi\u00e0 nel 1969 a Milano aveva provocato la strage di piazza Fontana.\nNella sua Cinquecento, la notte del 27 ottobre 1972, lo raggiunsero sei pallottole esplose da due pistole. A sparare, a pochi centimetri da lui dentro l'abitacolo, fu Roberto Campria, figlio del presidente del tribunale di Ragusa. L'intoccabile trentenne era uno dei maggiori indiziati di un altro omicidio, quello del commerciante di antiquariato e oggetti d'arte, Angelo Tumino, consumato nella stessa citt\u00e0 il 25 febbraio dello stesso anno.\nGiovanni Spampinato era stato l'unico giornalista a rivelare che era coinvolto nelle indagini; che una pista, quindi, portava dentro il Palazzo di Giustizia; e che, perci\u00f2, secondo logica e procedura, l'inchiesta penale doveva essere affidata ai giudici di un'altra citt\u00e0. L'inchiesta invece non fu trasferita e il giovane cronista fu criticato e isolato nell'ambiente dei corrispondenti. Ad oggi, del delitto Tumino non si conoscono ancora esecutori, mandanti e movente.\nQuell'omicidio si verific\u00f2 proprio nei giorni in cui Spampinato rivelava la presenza a Ragusa del \u201cbombardiere nero\u201d Stefano Delle Chiaie (all'epoca ricercato per le bombe del 12 dicembre 1969 all'Altare della Patria) e di altri noti fascisti romani legati a Junio Valerio Borghese, che nel dicembre del 1970 aveva tentato un colpo di Stato. Uno di questi personaggi, Vittorio Quintavalle, fu interrogato dagli inquirenti che seguivano le indagini sul delitto e questo rafforz\u00f2 nella mente del cronista l'impressione che l'omicidio Tumino potesse essere collegato alle trame eversive che stava documentando. Tanto pi\u00f9 che i contatti fra Campria e Tumino e fra questi e i trafficanti di estrema destra erano molto frequenti. Fu assassinato prima di poterlo dimostrare.\nNel settembre 2007, Giovanni Spampinato \u00e8 stato insignito dal Presidente della Repubblica Giorgio Napolitano del premio Saint Vincent per il giornalismo alla memoria."}
{"id": "1353273", "revid": "120761876", "url": "https://it.wikipedia.org/wiki?curid=1353273", "title": "Una luce nerissima", "text": "Una luce nerissima \u00e8 un romanzo di Paola Capriolo pubblicato da Mondadori nel 2005. L'anno seguente, il libro ha vinto il Premio Letterario Basilicata.\nAmbientazione e personaggi.\nIl libro si svolge in un tempo non specificato e in una citt\u00e0 senza nome, definita magica. Anche i personaggi principali, l'imperatore, i suoi alchimisti, il rabbino e i suoi discepoli non hanno nome. Solo la servetta del rabbino risponde al nome di Miriam e la creatura di argilla si chiama Yossel. Questo personaggio \u00e8 un golem secondo le descrizioni tradizionali, ma la parola non viene mai impiegata nel testo. L'identificazione della citt\u00e0 con Praga, dell'imperatore con Rodolfo II d'Asburgo e del rabbino con Judah Loew sono evocati dalla scrupolosa narrazione basata sul mito del golem.\nTrama.\nIn una citt\u00e0, attraversata da un grande fiume, si fronteggiano due comunit\u00e0: su una riva l'imperatore e i sudditi, in fastosi palazzi e monumenti, sull'altra gli ebrei nel ghetto. Una notte, il rabbino, uomo sapiente e ritenuto detentore di grandi poteri, trae dal greto del fiume l'argilla e d\u00e0 forma a una figura di sembianze umane. Quindi inserisce nella bocca del suo manufatto una pergamena con su scritta una parola divina; la creatura prende vita e segue il suo artefice all'interno del ghetto. Chiamato Yossel, \u00e8 sistemato nella soffitta che copre la sinagoga.\nI discepoli del rabbino e la sua piccola domestica, Miriam, sono atterriti dall'uomo di argilla, il quale per\u00f2 obbedisce docilmente al maestro. Yossel non parla, ma capisce e il rabbino si ingegna a istruirlo, raccontandogli storie sull'origine degli uomini e sugli angeli. Dopo qualche tempo, anche Miriam si abitua a Yossel e gli insegna, come in un gioco, a partecipare ai lavori di casa. Convinto che Miriam sia un angelo, Yossel cerca di conquistare la benevolenza della fanciulla, perch\u00e9 l'angelo gli appare superbo.\nUna sera il rabbino conduce Yossel fuori dal ghetto; \u00e8 convinto che la creatura non debba restare sempre relegata in soffitta. Il cielo al tramonto \u00e8 color ciliegia, fa risaltare nella sua magnificenza il palazzo dell'imperatore e la visione si imprime nell'anima del colosso. Ma quando i due sono sul ponte che collega le due parti della citt\u00e0, giunge la carrozza dell'imperatore: alla vista di Yossel i cavalli rifiutano di proseguire, i soldati di scorta non osano avvicinarsi e uno solo si azzarda a toccare il \"mostro\" con il piatto della spada. Questo gesto precipita l'infelice in una follia senza ritorno e lo si deve isolare perch\u00e9 il suo urlo di terrore non ha fine.\nDurante la notte, sudditi violenti e vendicativi appiccano il fuoco al ghetto. Le povere case degli ebrei bruciano con facilit\u00e0 e molte persone restano intrappolate ai piani pi\u00f9 alti. Il rabbino dice a Yossel poche parole segrete e assicura la gente che il suo servo aiuter\u00e0 i bisognosi. Yossel infatti cresce a dismisura, raggiunge i tetti delle case, mettendo in salvo gli intrappolati; poi si getta nel fiume e solleva un'ondata immane che, abbattendosi sul ghetto, spegne gli incendi. Nessuno \u00e8 morto, i danni sono grandi ma riparabili in fretta. Yossel ha compiuto la sua missione e torna alle normali dimensioni.\nNel frattempo l'imperatore, uomo melanconico e solitario, comprende che nel ghetto c'\u00e8 qualcosa che ha in s\u00e9 un immenso potere. Il potere \u00e8 al centro delle ricerche del sovrano, che a tale scopo si circonda di alchimisti e sapienti. Costoro, pi\u00f9 dediti alla cortigianeria che ad altro, si sforzano di aizzare il monarca contro gli ebrei e giustificano l'azione criminale degli incendiari. Ma l'imperatore non li asseconda e si dirige al ghetto, alla casa del rabbino. Quando entra, il sovrano si accorge di essere in un duplicato del suo castello e in lui cresce l'interesse per quello che ormai gli pare un potente mago. Perci\u00f2 invita il rabbino a palazzo con Yossel.\nNella notte cade la neve e Yossel ne \u00e8 fortemente stupito. Quando esce con il rabbino per raggiungere il castello sull'altra riva del fiume, i due faticano a camminare, ma un altro prodigio fa spuntare le foglie e i fiori al loro passaggio, e gli uccelli e gli insetti della primavera emettono i loro suoni pi\u00f9 belli. Tutti i sapienti del monarca sono allibiti, invidiosi. Per quanto tendano le orecchie, non una parola arriva loro del colloquio regale concesso a quel miserabile rabbino. L'imperatore propone di condividere il potere, di cedergli Yossel e, per convincere il maestro, arriva a togliersi un guanto azzurro che gli copre sempre la mano sinistra. Sul palmo della mano c'\u00e8 un segno di morte, una stella nera. Cos\u00ec il rabbino dice all'imperatore che solo Dio potr\u00e0 liberarlo dal marchio e non gli cede Yossel, ma se lo porta via.\nTornati a casa, Yossel riprende i suoi giochi con Miriam, bench\u00e9 la notte sia ossessionato nei sogni dalla figura dell'imperatore vestito di azzurro e con la corona in testa. Il rabbino, per istruire i discepoli, racconta la storia di una principessa bandita dal re padre, e chiama all'ascolto anche Miriam e Yossel. Questi si convince che la ragazzina sia la principessa e non un angelo, e che nasconda sotto le povere vesti la magnificenza della figlia di un re. Sviluppa perci\u00f2 il desiderio di vedere questa magnificenza e una sera, poich\u00e9 la stolta Miriam ha preso l'abitudine di andare alla porta della soffitta a fargli degli scherzi, ella si spinge oltre la porta con il corsetto sbottonato. Il silenzio si richiude sui due.\nL'indomani il maestro e i discepoli scoprono che Miriam \u00e8 sparita e la ritrovano in soffitta, morta per mano di Yossel. Il rabbino dovrebbe distruggere al pi\u00f9 presto la creatura, perch\u00e9 il sangue di Miriam deve essere vendicato anche secondo la Legge divina. Tuttavia, nella notte, creatore e creatura scendono nei cunicoli che, passando sotto il ghetto, portano al fiume. L\u00e0 giunti, il maestro concede vita e libert\u00e0 a Yossel, doppiamente confuso per quello che ha fatto a Miriam e per paura a vivere libero.\nTristemente Yossel si avvia verso la citt\u00e0. Tutti fuggono alla sua vista, ma egli si consegna senza problemi alle guardie armate che lo chiudono in una torre, secondo il volere del sovrano. Poco dopo ecco arrivare da Yossel quell'ometto con il vestito azzurro e il cerchietto sulla fronte. L'uomo parla e parla e appoggia la mano sinistra con il marchio sul braccio di Yossel. Allora un potere smisurato si impadronisce della creatura di argilla che cresce, cresce, fino a sfondare la torre e soffocare il re. Poi continua a crescere inondando di argilla il castello, la citt\u00e0, il ponte, il ghetto. Non potendo pi\u00f9 sopportare la vita cos\u00ec, senza un confine, Yossel ricorda che tutto \u00e8 legato al piccolo cartiglio che ha sotto la lingua. Con uno sforzo immane, lo estrae e il suo sguardo legge la parola divina, prima di spegnersi."}
{"id": "1353279", "revid": "767487", "url": "https://it.wikipedia.org/wiki?curid=1353279", "title": "Consulta delle associazioni della Repubblica di San Marino", "text": "La Consulta delle associazioni della Repubblica di San Marino \u00e8 una consulta di tutte le associazioni della Repubblica di San Marino, \u00e8 nata grazie alla Segreteria di Stato per la Pubblica Istruzione, l'Universit\u00e0 e gli Istituti Culturali, ha sede a Cailungo, curazia (frazione) di Borgo Maggiore. \nTuttora riunisce 45 associazioni tra cui:"}
{"id": "1353280", "revid": "124826590", "url": "https://it.wikipedia.org/wiki?curid=1353280", "title": "Piana di Pisa", "text": "La Piana di Pisa \u00e8 l'area terminale del Valdarno Inferiore, comprendente i comuni di Pisa e Cascina e parte di quelli di San Giuliano Terme, Vecchiano, Collesalvetti (con riferimento alla zona compresa tra Stagno e Guasticce) e Livorno (le aree poste a nord della citt\u00e0, a breve distanza dal porto industriale). Confina a nord con la Versilia, a nord-est con i Monti Pisani, ad est con la Valdera, a sud con la Maremma Pisana e le Colline Livornesi, mentre a ovest \u00e8 delimitata dal Mar Ligure. Con i suoi circa 1000 km\u00b2 di estensione, \u00e8 la maggiore pianura alluvionale italiana dopo quella padana. La pianura pisana \u00e8 stata formata dalle alluvioni dell'Arno e del Serchio, che anticamente era un affluente del primo fiume.\nIl problema delle piene del fiume esiste da molti secoli. Gi\u00e0 all'epoca della seconda dominazione fiorentina (quella definitiva), si procedette a costruire dapprima il \"Fosso Reale\" e in seguito, nel 1573, un canale scolmatore, il .\nIn epoca moderna la velocit\u00e0 del corso d'acqua attraverso la piana ha subito un forte rallentamento, dovuto alle numerose anse e al letto molto ampio dell'Arno.\nDopo le alluvioni del 1949, nel 1954, furono avviati i lavori per lo scavo di un nuovo Scolmatore dell'Arno, che da Pontedera avrebbe fatto defluire le acque in eccesso verso il Calambrone, localit\u00e0 costiera tra Livorno e Tirrenia, mediante l'apertura di una diga. Il canale, lungo 32\u00a0km, fu concluso nel 1960, ma le opere per l'innesto nell'Arno furono portate a termine solo successivamente. Questa lentezza nella realizzazione contribu\u00ec sicuramente a ingigantire il disastro dell'alluvione del 1966, che coinvolse Firenze, Pisa, e buona parte del Valdarno.\nLa Piana di Pisa ha avuto una crescita verso il mare relativamente rapida: in epoca romana Pisa era dotata di un porto sul mare, mentre adesso la citt\u00e0 dista dalla costa circa 8\u00a0km. ci\u00f2 \u00e8 dovuto anche al precoce insabbiamento del grande golfo poi divenuto Porto Pisano, i cui fondali furono progressivamente riempiti dalle piene dell'Arno che fino al 1606 sfociava a sud di Marina di Pisa, quando la foce fu deviata verso nord per volere dei Medici. I numerosi stagni, lame costiere, paduli furono prosciugati nel corso dei secoli fino alle ultime bonifiche di Coltano negli anni '20 dello scorso secolo. Il drenaggio della pianura alluvionale \u00e8 comunque assicurato dalla fitta rete di canali che ne caratterizza il paesaggio (bacini della fossa chiara, della fossa dell'Acqua Salsa, della fossa chiara, del Fiume Morto, dello Scolmatore dell'Arno, ecc.). La piana \u00e8 attraversata da alcuni corsi naturali come l'Ugione, la Tora, l'Isola, l'Orcina, lo Zannone che sfocia nel Fosso reale, la Toretta, lo Zambra."}
{"id": "1353281", "revid": "186518", "url": "https://it.wikipedia.org/wiki?curid=1353281", "title": "Il Quotidiano di Puglia", "text": ""}
{"id": "1353282", "revid": "1305772", "url": "https://it.wikipedia.org/wiki?curid=1353282", "title": "Liberation", "text": ""}
{"id": "1353290", "revid": "119090", "url": "https://it.wikipedia.org/wiki?curid=1353290", "title": "De Imitatione Christi", "text": ""}
{"id": "1353291", "revid": "486946", "url": "https://it.wikipedia.org/wiki?curid=1353291", "title": "Gu Fei", "text": ""}
{"id": "1353301", "revid": "118834", "url": "https://it.wikipedia.org/wiki?curid=1353301", "title": "Castelporziano", "text": ""}
{"id": "1353302", "revid": "1711941", "url": "https://it.wikipedia.org/wiki?curid=1353302", "title": "Mugain", "text": "Mugain, figlia di Eochaid Feidlech e sorella di Medb, \u00e8 la moglie di Conchobar mac Nessa, re dell'Ulster, nel \"Ciclo dell'Ulster\" della mitologia irlandese. \nLa sua relazione con \u00c1ed, poeta di Conchobar, port\u00f2 L\u00f3egaire B\u00faadach alla morte."}
{"id": "1353303", "revid": "1029470", "url": "https://it.wikipedia.org/wiki?curid=1353303", "title": "Divizia A 1979-1980", "text": "La Divizia A 1979-1980 \u00e8 stata la 62\u00aa edizione della massima serie del campionato di calcio rumeno, disputato tra il 24 agosto 1979 e il 24 giugno 1980 e concluso con la vittoria finale dell'Universitatea Craiova, al suo secondo titolo.\nCapocannoniere del torneo fu Septimiu C\u00e2mpeanu (U Cluj), con 24 reti.\nFormula.\nLe squadre partecipanti furono 18 e disputarono un turno di andata e ritorno per un totale di trentaquattro partite.\nLe ultime tre classificate retrocedettero in Divizia B.\nLe qualificate alle coppe europee furono quattro: la vincente alla coppa dei Campioni 1980-1981, seconda e terza alla Coppa UEFA 1980-1981 e la vincente della coppa di Romania alla coppa delle Coppe 1980-1981."}
{"id": "1353304", "revid": "110157", "url": "https://it.wikipedia.org/wiki?curid=1353304", "title": "Divizia A 1980-1981", "text": "La Divizia A 1980-1981 \u00e8 stata la 63\u00aa edizione della massima serie del campionato di calcio rumeno, disputato tra il 2 agosto 1980 e il 21 giugno 1981 e concluso con la vittoria finale dell'Universitatea Craiova, al suo terzo titolo e secondo consecutivo.\nCapocannoniere del torneo fu Marin Radu (Arge\u0219 Pite\u0219ti), con 28 reti.\nFormula.\nLe squadre partecipanti furono 18 e disputarono un turno di andata e ritorno per un totale di trentaquattro partite.\nLe ultime tre classificate retrocedettero in Divizia B.\nLe qualificate alle coppe europee furono quattro: la vincente alla coppa dei Campioni 1981-1982, seconda e terza alla Coppa UEFA 1981-1982 e la vincente della coppa di Romania alla coppa delle Coppe 1981-1982."}
{"id": "1353305", "revid": "110157", "url": "https://it.wikipedia.org/wiki?curid=1353305", "title": "Divizia A 1981-1982", "text": "La Divizia A 1981-1982 \u00e8 stata la 64\u00aa edizione della massima serie del campionato di calcio rumeno, disputato tra il 8 agosto 1981 e il 12 giugno 1982 e concluso con la vittoria finale della Dinamo Bucure\u0219ti, al suo decimo titolo.\nCapocannoniere del torneo fu Anghel Iord\u0103nescu (Steaua Bucure\u0219ti), con 20 reti.\nFormula.\nLe squadre partecipanti furono 18 e disputarono un turno di andata e ritorno per un totale di trentaquattro partite.\nLe ultime tre classificate retrocedettero in Divizia B.\nLe qualificate alle coppe europee furono quattro: la vincente alla coppa dei Campioni 1982-1983, seconda e terza alla Coppa UEFA 1982-1983 e la vincente della coppa di Romania alla coppa delle Coppe 1982-1983."}
{"id": "1353306", "revid": "1711941", "url": "https://it.wikipedia.org/wiki?curid=1353306", "title": "L\u00f3egaire B\u00faadach", "text": "Nel \"Ciclo dell'Ulster\" della mitologia irlandese L\u00f3egaire B\u00faadach (L\u00f3egaire il Vittorioso) \u00e8 uno sfortunato guerriero dell'Ulster. Visse a Inber Seimne (Larne, nella contea di Antrim). Quando il poeta Aed, gettato nel lago che si trovava nei pressi della casa di L\u00f3egaire con l'accusa di adulterio consumato con la moglie di Conchobar, Mugain, grid\u00f2 chiedendo aiuto, L\u00f3egaire si precipit\u00f2 a salvarlo, sbattendo per\u00f2 la testa contro lo stipite superiore della porta. Affront\u00f2 30 soldati e salv\u00f2 la vita di Aed prima di morire."}
{"id": "1353307", "revid": "110157", "url": "https://it.wikipedia.org/wiki?curid=1353307", "title": "Divizia A 1982-1983", "text": "La Divizia A 1982-1983 \u00e8 stata la 65\u00aa edizione della massima serie del campionato di calcio rumeno, disputato tra il 7 agosto 1982 e il 2 luglio 1983 e concluso con la vittoria finale della Dinamo Bucure\u0219ti, al suo undicesimo titolo e secondo consecutivo.\nCapocannoniere del torneo fu Petre Grosu (Bihor Oradea), con 20 reti.\nFormula.\nLe squadre partecipanti furono 18 e disputarono un turno di andata e ritorno per un totale di trentaquattro partite.\nLe ultime tre classificate retrocedettero in Divizia B.\nLe qualificate alle coppe europee furono tre: la vincente alla coppa dei Campioni 1983-1984, seconda e terza alla Coppa UEFA 1983-1984.\nNessuna squadra partecip\u00f2 alla Coppa delle Coppe 1983-1984 perch\u00e9 la finale di coppa di Romania 1982-1983 si disput\u00f2 il 6 luglio 1983, oltre il limite imposto dalla UEFA"}
{"id": "1353308", "revid": "712828", "url": "https://it.wikipedia.org/wiki?curid=1353308", "title": "Shigekuni Genry\u016bsai Yamamoto", "text": ""}
{"id": "1353309", "revid": "110157", "url": "https://it.wikipedia.org/wiki?curid=1353309", "title": "Divizia A 1983-1984", "text": "La Divizia A 1983-1984 \u00e8 stata la 66\u00aa edizione della massima serie del campionato di calcio rumeno, disputato tra il 27 agosto 1983 e il 26 maggio 1984 e concluso con la vittoria finale della Dinamo Bucure\u0219ti, al suo dodicesimo titolo e terzo consecutivo.\nCapocannoniere del torneo fu Marcel Cora\u0219 (Sportul Studen\u021besc), con 18 reti.\nFormula.\nLe squadre partecipanti furono 18 e disputarono un turno di andata e ritorno per un totale di trentaquattro partite.\nLe ultime tre classificate retrocedettero in Divizia B.\nLe qualificate alle coppe europee furono quattro: la vincente alla coppa dei Campioni 1984-1985, seconda e terza alla Coppa UEFA 1984-1985 e la vincente della coppa di Romania alla coppa delle Coppe 1984-1985."}
{"id": "1353310", "revid": "228587", "url": "https://it.wikipedia.org/wiki?curid=1353310", "title": "Campionati del mondo di atletica leggera indoor 1987", "text": "I Campionati del mondo di atletica leggera indoor 1987 (1\u00aa edizione) si svolsero all'Hoosier Dome di Indianapolis, negli Stati Uniti d'America, dal 6 all'8 marzo. La competizione era stata precedentemente nota con il nome di \"Giochi mondiali indoor\", denominazione usata solo in occasione di Parigi 1985.\nEssendo il secondo avvenimento di questo tipo, ci furono moltissimi record dei campionati; infatti ogni competizione femminile fece segnare un nuovo primato."}
{"id": "1353311", "revid": "110157", "url": "https://it.wikipedia.org/wiki?curid=1353311", "title": "Divizia A 1984-1985", "text": "La Divizia A 1984-1985 \u00e8 stata la 67\u00aa edizione della massima serie del campionato di calcio rumeno, disputato tra il 2 settembre 1984 e il 19 giugno 1985 e concluso con la vittoria finale della Steaua Bucure\u0219ti, al suo decimo titolo.\nCapocannoniere del torneo fu Gheorghe Hagi (Sportul Studen\u021besc), con 20 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di trentaquattro partite.\nLe ultime tre classificate retrocedettero in Divizia B.\nLe qualificate alle coppe europee furono quattro: la vincente alla coppa dei Campioni 1985-1986, seconda e terza alla Coppa UEFA 1985-1986 e la vincente della coppa di Romania alla coppa delle Coppe 1985-1986."}
{"id": "1353315", "revid": "6923", "url": "https://it.wikipedia.org/wiki?curid=1353315", "title": "Lotta ai Giochi della XXII Olimpiade", "text": "I tornei di lotta ai Giochi della XXIII Olimpiade si sono svolte dal 21 al 31 luglio 1980 al CSKA Sports Complex di Mosca, in Russia. Sono stati messi in palio 20 titoli: 10 di lotta libera e 10 di lotta greco-romana, tutti maschili.\nNazioni partecipanati.\nHanno partecipato alle competizioni 266 lottatori in rappresentanza di 35 comitati olimpici internazionali."}
{"id": "1353318", "revid": "228587", "url": "https://it.wikipedia.org/wiki?curid=1353318", "title": "Lotta ai Giochi della XXI Olimpiade", "text": "I tornei di lotta ai Giochi della XXIII Olimpiade si sono svolte dal 21 al 31 luglio 1976 al Centre Pierre Charbonneau di Montr\u00e9al in Canada. Sono stati messi in palio 20 titoli: 10 di lotta libera e 10 di lotta greco-romana, tutti maschili.\nNazioni partecipanti.\nHanno preso parte alle competizioni 330 lottatori in rappresentanza di 41 comitati olimpici nazionali."}
{"id": "1353319", "revid": "149485", "url": "https://it.wikipedia.org/wiki?curid=1353319", "title": "Lotta ai Giochi della XX Olimpiade", "text": "I tornei di lotta dei Giochi della XX Olimpiade si sono svolti alla Messegel\u00e4nde a Monaco di Baviera dal 27 agosto al 10 settembre 1972. Si sono svolti 10 tornei di lotta greco-romana e 10 tornei di lotta libera.\nParticipating nations.\nHanno preso parte alla competizione 388 lottatori in rappresentanza di 49 distinti comitati olimpici nazionali.\nCategorie di peso.\nRispetto a furono introdotte due nuove categorie:"}
{"id": "1353321", "revid": "149485", "url": "https://it.wikipedia.org/wiki?curid=1353321", "title": "Lotta ai Giochi della XIX Olimpiade", "text": "Le competizioni di lotta dei Giochi della XIX Olimpiade si sono svolte all'Arena Insurgentes di Citt\u00e0 del Messico dal 17 al 20 ottobre 1968 per le categorie della lotta libera e dal 23 al 26 ottobre 1968 per quanto riguarda le categorie della lotta greco-romana.\nCome a le categorie sono:"}
{"id": "1353323", "revid": "2175", "url": "https://it.wikipedia.org/wiki?curid=1353323", "title": "Solvolisi", "text": ""}
{"id": "1353325", "revid": "30909", "url": "https://it.wikipedia.org/wiki?curid=1353325", "title": "Johnatan David Jackson", "text": ""}
{"id": "1353327", "revid": "174925", "url": "https://it.wikipedia.org/wiki?curid=1353327", "title": "Lex voconia", "text": ""}
{"id": "1353332", "revid": "1543377", "url": "https://it.wikipedia.org/wiki?curid=1353332", "title": "Fate\u017e", "text": "Fate\u017e , (anche traslitterato come \"Fatezh\") \u00e8 una cittadina della Russia occidentale, nell'oblast' di Kursk; \u00e8 capoluogo del distretto omonimo. Si trova lungo il corso del piccolo fiume \"Uso\u017ea\", una cinquantina di chilometri a nord del capoluogo Kursk.\nFondata nel XVII secolo, ricevette lo \"status\" di citt\u00e0 nel 1779 dalla zarina Caterina II.\nQua nacque il compositore Georgij Vasil'evi\u010d Sviridov.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1353333", "revid": "287204", "url": "https://it.wikipedia.org/wiki?curid=1353333", "title": "Fatez", "text": ""}
{"id": "1353334", "revid": "80339", "url": "https://it.wikipedia.org/wiki?curid=1353334", "title": "Fatezh", "text": ""}
{"id": "1353341", "revid": "212348", "url": "https://it.wikipedia.org/wiki?curid=1353341", "title": "Licofrone", "text": "Biografia.\nNon si hanno molte notizie sulla vita di Licofrone n\u00e9 sulle sue opere. Secondo \"Suda\", l'enciclopedia storica bizantina del X secolo, Licofrone era nato a Calcide, in Eubea, attorno al 330 a.C. da Socle (), ed era stato adottato dallo storico Lico di Reggio, una delle fonti delle sue opere.\nOpere.\nIl filologo bizantino Giovanni Tzetzes (, XII secolo) gli attribu\u00ec 64 o 46 drammi oltre la sistemazione, su incarico di Tolomeo II Filadelfo, delle opere dei poeti comici nella biblioteca di Alessandria. Da questa attivit\u00e0 trasse spunto per la redazione del trattato \"Sulla commedia\" (\"\"), in oltre nove libri, andato perduto.\nA noi resta e, sia pure attribuitagli con qualche riserva, l\"Alessandra\" (\"\"). Il poema, un lungo monologo epico-lirico in trimetri giambici comprendente un prologo e due epiloghi, narra le profezie di Alessandra, figlia di Priamo, la pi\u00f9 bella fra le sue figlie.\nNell'opera si colgono tre momenti narrativi: il primo descrive il rapimento di Elena e la guerra che port\u00f2 alla distruzione di Troia, il secondo, il pi\u00f9 importante dal punto di vista storico, descrive le peripezie del ritorno in patria dei greci, la loro dispersione nell'occidente e la sua colonizzazione, il terzo esamina le cause dell'odio tra l'Europa e l'Asia.\nQuest'ultima parte fa anche una descrizione etnogeografica delle differenze che oppongono i due continenti in una visione pessimistica dei loro rapporti.\nL'esegesi dell\"Alessandra\" non aiuta a individuare esattamente il suo autore n\u00e9 a inquadrarlo in un preciso spazio temporale, anzi ha posto e pone domande a cui sono state date risposte parziali e non esaustive. \nLa lunga profezia di Alessandra sulla guerra di Troia e sulle conseguenze della guerra sui protagonisti che la animarono, la successione dei vaticini in cui si sviluppa il dramma, non sciolgono i dubbi sulla datazione dell'opera n\u00e9 sull'identit\u00e0 del suo autore. Per esempio, Alessandra profetizza che i discendenti romani dell'eroe troiano Enea avrebbero dominato il mondo; sennonch\u00e9 nella prima met\u00e0 del III secolo a.C., epoca in cui visse Licofrone, Roma non era ancora una potenza tale da rendere verosimile la profezia della futura grandezza da parte di un autore greco.\nIl mondo poetico e concettuale di Licofrone.\nLicofrone usa la metafora e gli enigmi, profondo conoscitore della mitologia parla attraverso essi; ama l'iperbole descrittiva, la ricercatezza stilistica, l'invenzione letteraria, lo stupefacente che impressiona, a volte oltre misura. \nIl suo stile quasi sempre oscuro si allontana dalla pacata eleganza alessandrina. \nTutto questo, assieme al suo silenzio su avvenimenti tolemaici, concorre a rendere problematica la sua individuazione con il poeta della Pleaide e la avvicina a un diverso Licofrone di cui per\u00f2 sfugge l'immagine.\nLa sua metafora attinge al mondo animale per esaltare le caratteristiche fisiche o psichiche dei personaggi che descrive rendendoli al tempo stesso ambigui e difficili da identificare.\nIl poeta rappresent\u00f2 cos\u00ec, con dolcezza, Laodice e Polissena in due usignoli ed Ecuba nella cagna, intesa quest'ultima come metafora della modalit\u00e0 della sua morte, ossia lapidata, rifacendosi al mito descritto da Euripide. \nAncora pi\u00f9 ermetico il brano che descrive il ratto di Io, vergine bovina, ad opera dei Fenici, cani di Carne e lupi, dove l'individuazione dei personaggi richiede una conoscenza profonda dei miti che li riguardano.\nIl brano assume una importanza particolare perch\u00e9 il poeta fa risalire a questo rapimento le ostilit\u00e0 che contrappongono l'Europa all'Asia. \nLicofrone fu un autore difficile ed erudito che si rivolgeva a un pubblico colto, capace di decifrare le sue metafore e i suoi enigmi."}
{"id": "1353342", "revid": "22475", "url": "https://it.wikipedia.org/wiki?curid=1353342", "title": "Alessandra (poema)", "text": "L'Alessandra () \u00e8 un poema in trimetri giambici, che narra le profezie dell'eponima figlia di Priamo, Alessandra (ma meglio nota come Cassandra, ), sulla distruzione di Troia e sulle sue conseguenze.\nIl lessico di Suda ha attribuito l'opera al poeta della Pleiade Licofrone di Calcide, facendola risalire al III secolo a.C.\nAttribuzione.\nLic\u00f2frone di Calcide () era un poeta greco probabilmente vissuto tra il IV e il III secolo a.C. Le scarne notizie su di lui risalgono al Lessico di Suda e al filologo bizantino Giovanni Tzetzes, , XII secolo, secondo cui avrebbe fatto parte della corte di Tolomeo II Filadelfo e avrebbe, su suo incarico, ordinato i poeti comici nella biblioteca di Alessandria.\nLa scarsit\u00e0 di notizie e la loro ambiguit\u00e0 rendono incerta la sua datazione e quella della sua opera, argomento, questo, su cui si sono esercitati gli studiosi che, tuttavia, non sono pervenuti a una soluzione condivisa e univoca del problema.\nLo sviluppo della narrazione, poi, piuttosto che fare chiarezza sull'attribuzione dell'opera ha contribuito ad alimentare dubbi e a sollecitare ipotesi diverse.\nLa descrizione di avvenimenti storicamente molto lontani tra loro, che non avrebbero potuto essere conosciuti da Licofrone di Calcide, ha fatto pensare anche a qualche successiva mano poetica che ha inserito i passi controversi.\nAgli studiosi che individuano nel poeta della Pleiade l'autore dell'Alessandra se ne oppongono altri che, per i temi trattati specialmente per quelli relativi alla nascita e al successo di Roma, propongono un Licofrone pi\u00f9 recente, profondo conoscitore dello scenaro geopolitico italico.\nFra le altre \u00e8 proprio la profezia sul successo di Roma che non avrebbe potuto essere descritta da un Licofrone ospite di Tolomeo. La predizione, seppure con il linguaggio ermetico tipico di tutta l'opera, che un discendente dei troiani, Enea, avrebbe dato inizio a una nuova potenza non poteva essere fatta alla fine del III secolo a.C.\nAnche il particolare stile del poema gioca a favore di un Licofrone pi\u00f9 recente, lontano dal circolo alessandrino dei poeti della Pleiade, in quanto caratterizzato da \nStruttura.\nL'opera \u00e8 costituita da un monologo di 1474 trimetri giambici che pu\u00f2 essere idealmente suddiviso in tre momenti narrativi abbastanza autonomi l'uno dall'altro, legati tuttavia da un'unica voce vaticinante, quella di Alessandra.\nNel primo, versi 31-364, sono descritti gli avvenimenti relativi alla guerra di Troia, le sue cause, la distruzione della citt\u00e0-stato e gli attori che ne furono protagonisti.\nNel secondo, versi 365-1282, particolarmente importante dal punto di vista storico-geografico, sono descritte le conseguenze dirette e indirette della distruzione di Troia, le peripezie dei greci nel ritorno alle loro case, la diaspora di molti di loro nel bacino occidentale del Mediterraneo, la sua colonizzazione e gli eventi che riguardarono i profughi troiani.\nNel terzo, versi 1283-1450, sono descritte la cause della contrapposizione tra l'Europa e l'Asia sotto l'aspetto etnico-geopolitico e le loro guerre reciproche.\nPrimo momento.\nAlessandra aveva avuto da Apollo, che di lei si era invaghito, il dono della profezia, ma, per non avere voluto cedere alle sue voglie, ne era stata condannata a non essere creduta.\nSi aggiungeva cos\u00ec al dramma della preveggenza di eventi luttuosi la tragedia personale della consapevolezza della propria impotenza. \nIl poeta pone questo lamento non all'inizio dell'opera, come il ritmo narrativo avrebbe richiesto, ma nel suo epilogo quasi a volerlo nascondere, come fosse una colpa.\nI vaticini di Alessandra fatti in prima persona sono riferiti, si potrebbe dire in maniera virgolettata, dal servo che Priamo, il padre, le aveva posto a custodia.\nAlessandra, evocata la prima distruzione di Ilio a opera di Ercole, descrive gli eventi che portarono alla guerra di Troia soffermandosi sul rapimento di Elena da parte di Paride delle cui personalit\u00e0 traccia una sapida analisi usando in senso spregiativo, contemporaneamente, stilemi drammatici e comici. Definisce Paride prima \"tizzone alato\", metafora di rapace nell'atto di ghermire, poi \"natica bianca\" per indicarne l'effeminatezza, mentre riserva a Elena prima l'epiteto \"colomba\" per significarne la lascivia, poi \"cagna di Pefno\", in un gioco linguistico di contrasti tipico del poema.\nElena, la causa di tutti i mali assieme a Paride, \u00e8 nella lettura licofronea una donna lussoriosa dai cinque mariti, mentre Paride, un imbelle, \u00e8 un rapace dai tre testicoli, in una metafora che descrive visivamente la sua azione predatoria e il suo appetito sessuale smodato.\nAlessandra, dopo averne individuato l'origine nell'azione combinata di Paride ed Elena, vede la spedizione punitiva greca contro Troia che descrive con tono freddo, sempre con metafore e similitudini animalesche, mentre usa accenti accorati e sentiti per l'uccisione di Ettore e nel pianto per la propria sorte disgraziata. \nLa dea, Atena, non potr\u00e0 aiutarla e il suo simulacro, il Palladio, distoglier\u00e0 lo sguardo girando gli occhi verso il soffitto per non vedere lo stupro che si consumava sotto di s\u00e9.\nIn questi versi il poeta attinge alla poesia come non far\u00e0 pi\u00f9 nel resto dell'opera.\nSecondo momento.\nDalla predizione di questo scempio, che pu\u00f2 essere considerato la chiusura del primo momento narrativo, Alessandra vaticina i \"nostoi\", le traversie del ritorno dei Greci verso la propria patria, resi ancora pi\u00f9 gravi e luttuosi dalla vendetta degli dei a causa del loro comportamento sacrilego.\nMolti moriranno in maniera atroce, altri saranno costretti a vagare a lungo prima di ritrovare la propria casa dove li colpir\u00e0 ancora la collera degli dei.\nAltri troveranno morte violenta in terre straniere, dove getteranno inconsapevolmente il seme di una nuova civilt\u00e0, la Magna Grecia. \nAll'odiato Ulisse predice un destino amaro e umiliante al tempo stesso. Ritrover\u00e0 la casa ma in essa non una moglie devota e fedele, macerata dall'attesa, ma una meretrice lussuriosa, dissipatrice del patrimonio del marito nelle orge con i Proci.\nCome nemesi finale di una vita sbagliata gli riserva una morte ingloriosa per mano di Telegono, il figlio avuto da Circe, che lo uccider\u00e0 non con un'arma ma con la spina di un pesce.\nDopo avere predetto una serie di terribili sventure per i distruttori di Troia, come la fine di Eleferone, di Nauplio, di Idomeneo, la morte di Agamennone e anche la propria, scannati dalla gelosia di Clitennestra, a sua volta uccisa da Oreste, con metafore in cui il mito si confonde con la storia, chiude il secondo momento in positivo con Enea che perpetuer\u00e0 l'onore e la gloria di Troia fondando una nuova potenza, Roma, la seconda Ilio. \nTerzo momento.\nAlessandra apre il terzo momento, la parte pi\u00f9 interessante dal punto vista geopolitico, con la descrizione metaforica delle differenze che oppongono l'Asia e l'Europa, personificate l'una nella madre di Prometeo, l'altra in quella di Sarpedone e le guerre che reciprocamente si infliggeranno in un conflitto senza fine.\nVede ineluttabili queste guerre tra i due continenti che tutto separa come se tra di loro vi fosse un baratro incolmabile.\nPrevede il rapimento di Io come primo \"caus belli\" a cui ne seguiranno altri in un crescendo di vendette e ritorsioni reciproche. Anche la spedizione degli Argonauti \u00e8 espressione del conflitto immanente tra i due continenti e qui inserisce il mito del vello d'oro e quello delle Amazzoni che devastarono l'Attica.\nVaticina la conquista da parte dei Lidi dell'Ausonia, l'Italia, soffermandosi sulla conquista di Pisa e dell'Umbria.\nDescrive il disastroso attacco di Serse alla Grecia risoltosi in un'umiliante disfatta in cui il suo esercito in fuga \u00e8 costretto per la fame a cibarsi delle cortecce delle querce mentre Serse stesso \u00e8 rappresentato come uno stolto dall'animo di fanciulla terrorizzata dalle armi.\nLicofrone, in questo, ha presente il testo di Erodoto a cui sembra rifarsi.\nAlessandra termina le sue profezie con l'ultima, che \u00e8 anche un enigma, sulla venuta, dopo sei generazioni, di un suo discendente, quindi di stirpe troiana, forte come Alessandro Magno, che pacificher\u00e0 il Mediterraneo. \nGli studiosi hanno variamente individuato questo parente enigmatico, alcuni vi hanno riconosciuto Tito Quinzio Flaminino, vincitore della battaglia di Cinocefale e conquistatore della Grecia, altri Pirro e, forse pi\u00f9 verosimilmente, Publio Cornelio Scipione, il vincitore di Zama.\nTutte le ipotesi, nell'oscurit\u00e0 della profezia, rimangono tuttavia tali, mere esercitazioni storico-letterarie.\nLingua e stile.\nL'Alessandra, un'opera particolarmente difficile e al tempo stesso affascinante, ha diviso i critici sulla sua valutazione poetica.\nTutti concordano nel riconoscervi ricercatezza stilistica, originalit\u00e0, uso sapiente della parola, conoscenza profonda dei miti, erudizione storica, tensione emotiva che sconfina nella passionalit\u00e0, ma divergono sul giudizio poetico.\n\"Prezioso repertorio di mitografia e geografia, una incessante esibizione di riposta dottrina: nella quale, ovviamente, la poesia sta appena a pigione, tranne qualche raro e breve momento, come ad esempio la descrizione della violenza usata a Cassandra\".\nIl poeta vuole stupire, meravigliare, toccare le corde pi\u00f9 riposte dell'animo unendo con grande maestria l'allusione, spesso paradossale, al grottesco anche triviale, la costruzione tragica a termini mutuati dalla commedia, la metafora alla rappresentazione pi\u00f9 cruda, quasi sempre con compiaciuta sottolineatura dell'orrido, senza mai nominare direttamente i protagonisti degli avvenimenti descritti ma nascondendoli nella nebbia dei miti. \nQuesta la descrizione dell'assassinio di Agamennone ad opera di Clitennestra, in cui con crudo e cupo realismo dipinge una scena violenta e sanguinaria, quasi da macelleria. I protagonisti non sono nominati, spetta al lettore identificarli con gli indizi messi a disposizione: il bagno, la rete che lo avvolge e a cui cerca di aggrapparsi, il tino in cui sprofonda, la materia cerebrale spruzzata attorno per il colpo di scure infertogli al centro del cranio.\nIl passo continua con la descrizione dell'uccisione di Alessandra usando sempre lo stesso registro truce anche se ingentilito nel finale dall'anima di Alessandra che cerca lo \"sposo che non sente\", Agamennone. \nTruculento, spesso grandguignolesco, s'impossessa del lettore scaraventandolo nella scena come testimone oculare. Emblematica in questo senso la descrizione del mito di Pelope fatta con un realismo che diventa macabro.\nDa un'attenta analisi dei versi e dalla conoscenza del mito si intuisce la figura di Pelope, mai nominato, e di Demetra, dai molti attributi, che ne mangi\u00f2 la spalla. La descrizione dell'azione non lascia spazio all'immaginazione, anzi \u00e8 resa ancora pi\u00f9 truculenta dagli ultimi versi che apparentemente sembrano mitigarla.\nL'insulto assume coloriture comiche anzi grottesche, colpisce provocando non il sorriso ma la risata crassa.\nMetafore.\nTutta la narrazione si svolge per metafore e perifrasi che, con similitudini animalesche, fanno riferimento alla mitologia dissimulando cos\u00ec attori ed eventi.\nIl lettore \u00e8 sottoposto a uno sforzo intellettuale continuo di comprensione che solo una robusta conoscenza dei miti pu\u00f2 aiutare, con molta difficolt\u00e0 e spesso con esiti incerti.\nIn questo senso si parla di \"oscurit\u00e0\" del poema in cui \nGli attori della scena non sono mai nominati e individuati esplicitamente ma nascosti da sembianze e similitudini animalesche. Gli animali delle metafore sono scelti con particolare attenzione alle caratteristiche fisiche e morali dei soggetti di cui vogliono essere l'idealtipo. Anche l'azione o le sue modalit\u00e0 sono spesso sintetizzate dalla figura di un animale che le rappresenta.\nIl poeta sceglie nel suo vasto bestiario l'animale pi\u00f9 adatto a seconda che voglia muovere al riso, impaurire o esaltare, lasciando spesso il lettore nell'incertezza sulle sue reali intenzione, ma sempre nello stupore.\n Era abbastanza facile per il lettore che ne conosceva i miti individuare nelle folaghe i tre capi achei Calcante, Idomeneo e Stenelo, miti che seppure nella loro stringatezza lasciano pochi dubbi specialmente per la prima folaga, Calcante.\nCalcante, cigno di Apollo Coito, il generatore, che ne aveva avuto in dono la capacit\u00e0 divinatoria guid\u00f2 i greci fino a Troia.\nLicofrone descrive, con estrema e realistica sintesi, la fine di Calcante a cui era stata predetta la morte se avesse incontrato un vaticinatore pi\u00f9 bravo. Calcante mor\u00ec, infatti, perch\u00e9 nella sfida profetica col vate Mopso non riusc\u00ec a indovinare quanti figli avrebbe avuto una scrofa partoriente mentre Mopso indovin\u00f2 quanti fichi c'erano su un albero.\nI versi a volte diventano struggenti, pronti alla commozione a cui sollecitano il lettore. La metafora diventa dolce anche se continua a occhieggiare al truce, le similitudini contrapposte rivelano figure lontane e differenze insanabili. L'azione si svolge veloce e disvela appena un intreccio amoroso che la complica pur rendendola emotivamente intrigante come nella descrizione della morte di Troilo per mano di Achille, il nemico, amante non corrisposto.\nIl gioco delle parole, sapientemente scelte, crea figure retoriche che confondono e si trasformano in enigma, la metafora della passione come combattimento amoroso che subito si trasforma in sangue versato realmente.\nLa giovinezza di Troilo, evidenziata dall'epiteto \"cucciolo\" ed enfatizzata dalla similitudine al \"ramoscello di latte\", si scontra con la furia selvaggia di Achille, il dragone, sconfitto nell'amore ma macellatore dell'amato che non lo ricambia.\nIl poeta contrappone mirabilmente in un'unica azione la violenza della passione a quella del combattimento reale che si conclude con l'uccisione di Troilo, riuscendo a coinvolgere in questo gioco di metafore la sensibilit\u00e0 dello spettatore, non pi\u00f9 tale bens\u00ec partecipe.\nPoeta immaginifico, Licofrone si serve del mito che piega alla propria arte, pur rimanendovi aderente, per colpire emotivamente il lettore di cui penetra le difese, usando \nL'Alessandra \u00e8 stata variamente giudicata, poema erudito, documento storico-mitologico, opera enigmatica e oscura, per rimanere comunque "}
{"id": "1353343", "revid": "1573940", "url": "https://it.wikipedia.org/wiki?curid=1353343", "title": "Symphodus melops", "text": "Symphodus melops (), conosciuto comunemente come tordo occhionero \u00e8 un pesce osseo marino appartenente alla famiglia \"Labridae\".\nDistribuzione e habitat.\nQuesta specie \u00e8 la pi\u00f9 settentrionale di tutti i \"Symphodus\"; \u00e8 diffusa nell'Oceano Atlantico orientale tra la Norvegia e il Marocco comprese le Azzorre e le Canarie. \u00c8 presente, ma raro, nel mar Mediterraneo, compreso il mar Adriatico. Nella Sicilia sud-occidentale \u00e8 da poco stata scoperta una popolazione stabile.\nVive su fondi rocciosi ricchi di vegetazione, spesso (non nel Mediterraneo) tra le alghe brune del genere \"Laminaria\", da 1 a 30 metri di profondit\u00e0.\nDescrizione.\nHa aspetto generale simile a quello degli altri membri del genere \"Symphodus\", in questa specie per\u00f2 il corpo appare particolarmente alto e tozzo, il muso piuttosto corto e le labbra piccole e poco carnose. La livrea \u00e8 variabile come in tutti i \"Symphodus\", ed \u00e8 il principale carattere di riconoscimento. Caratteri presenti in tutte le livree sono una macchia reniforme scura dietro l'occhio, una macchietta scura nella parte centrale del peduncolo caudale (che pu\u00f2 essere pi\u00f9 o meno visibile) e tre fasce scure longitudinali che possono essere interrotte e suddivise in serie di macchie quadrangolari. Il colore di fondo \u00e8 di solito beige o marrone chiaro, talvolta, soprattutto nei giovani, bluastro o verde vivo. I maschi riproduttivi sono caratterizzati dalla presenza di linee blu sulla parte inferiore della testa e da punti dello stesso colore e rossi sparsi sul corpo e sulle pinne. Il colore di fondo pu\u00f2 essere azzurrino o rossiccio.\nMisura fino a 28 cm ma normalmente non supera i 20 cm.\nBiologia.\nLa longevit\u00e0 arriva a 9 anni. \u00c8 stato osservato agire come \"pesce pulitore\" liberando dai parassiti alcuni pagelli.\nRiproduzione.\nNel Mediterraneo si riproduce tra la primavera e l'inizio dell'estate. Il nido viene preparato dal maschio deponendo alghe in una depressione rocciosa.\nAlimentazione.\nSi ciba di crostacei, molluschi, idrozoi, briozoi e vermi marini.\nPesca.\nOccasionale, con lenze e tramagli. Le carni sono mediocri come nella generalit\u00e0 dei Labridae, vengono impiegate per la zuppa di pesce.\nConservazione.\nSi tratta di una specie non minacciata, con popolazioni di diversa entit\u00e0 e abbondanza nelle diverse parti dell'areale ma comunque stabili."}
{"id": "1353344", "revid": "29244", "url": "https://it.wikipedia.org/wiki?curid=1353344", "title": "Crenilabrus melops", "text": ""}
{"id": "1353345", "revid": "125211991", "url": "https://it.wikipedia.org/wiki?curid=1353345", "title": "Gerardo Braggiotti", "text": "Biografia.\nNato in una famiglia levantina di banchieri, \u00e8 figlio di Enrico Braggiotti, presidente di Comit e Compagnie Mon\u00e9gasque de Banque, e di Magda de Portu, nata a Parigi, anche lei d'origine levantina. Ha tre fratelli: Gianluca, Sandra e Silvana. Il nonno Stefano Braggiotti fu direttore della Banca Ottomana.\nDopo avere studiato ai licei francesi Chateaubriand di Roma e Stendhal di Milano ha conseguito la laurea con lode presso Sciences Po a Parigi. Ha ricevuto un dottorato in Legge all'Universit\u00e0 degli Studi di Milano ed \u00e8 Dottore Commercialista presso l'Institute of Chartered Accountants in England and Wales (ICAEW). Ha iniziato la sua carriera nel 1974 presso la General Electric a Milano, pass\u00f2 poi alla Arthur Andersen, prima a Londra, poi a Milano. In Mediobanca dal 1980 per cui ha lavorato per oltre quindici anni con la carica di Segretario Generale e poi Direttore Centrale. Considerato il naturale erede di Enrico Cuccia lasci\u00f2 la banca per un contrasto con l'amministratore delegato Vincenzo Maranghi. Dal 1998 al 2005 ai vertici della banca d'affari franco-americana Lazard Fr\u00e9res. In quel periodo Braggiotti \u00e8 al tempo stesso consulente del banca Sanpaolo di Torino e dell'Unicredit, al tempo della doppia OPA su Banca di Roma e Comit. Nel 2001 \u00e8 al centro di due importanti operazioni che contrassegneranno gli anni a venire: l'Opa di Fiat e di EDF sulla Montedison e la conquista della Telecom da parte della Pirelli di Marco Tronchetti Provera.\n\u00c8 membro del CdA dell' sotto la presidenza di Erick Thohir dal 2013 al 2016.\nDal 2019 \u00e8 \"country advisor\" della banca Goldman Sachs. \nBanca Leonardo.\nBraggiotti decise nel 2006 che era venuto il momento di mettersi in proprio e rilev\u00f2 la piccola Banca Leonardo dalla compagine che l'aveva fondata: gli agenti di cambio Attilio Ventura e Gian Luigi Milla insieme ad Alberto Foglia, banchiere di Lugano. Braggiotti si trov\u00f2 al fianco, come soci, alcuni calibri da novanta della finanza europea: gli Agnelli, con Exor; Michel David Weill con la Eurazeo; e il barone Albert Fr\u00e8re con la Compagnie Nationale \u00e0 Portefeuille e il famoso Cesare Cavalli della OPA con sede in Lussemburgo. Per s\u00e9 aveva tenuto il 5%, e tutti i poteri; al resto del management, un ulteriore 15%. Insomma, nessun socio predominante, indipendenza assoluta e tutto il potere ai dirigenti.\nA partire dal 2012 Banca Leonardo sembra cambiare pelle, cedendo gradualmente il private equity e varie societ\u00e0, e concentrandosi sulla gestione del patrimonio (wealth management). Nel novembre 2017, dopo una trattativa durata 13 mesi, l'annuncio della cessione al colosso francese Cr\u00e9dit Agricole attraverso la controllata Indosuez Wealth. L'operazione \u00e8 valutata circa 200 milioni di euro."}
{"id": "1353346", "revid": "647919", "url": "https://it.wikipedia.org/wiki?curid=1353346", "title": "Mainz-Bingen", "text": ""}
{"id": "1353350", "revid": "110157", "url": "https://it.wikipedia.org/wiki?curid=1353350", "title": "Ljantor", "text": "Lyantor (anche traslitterata come \"Lyantor\") \u00e8 una cittadina della Russia siberiana occidentale, situata nel Circondario Autonomo degli Chanty-Mansi; si trova sulle sponde del fiume \"Pim\", un centinaio di chilometri a nordovest di Surgut, del cui distretto \u00e8 parte.\nFondata nel 1967 sul sito di un preesistente insediamento peschereccio, divenne citt\u00e0 nel 1992; come per le altre citt\u00e0 della zona, lo sviluppo \u00e8 stato molto veloce, dovuto alle attivit\u00e0 di estrazione e lavorazione del petrolio e del gas naturale.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1353353", "revid": "80339", "url": "https://it.wikipedia.org/wiki?curid=1353353", "title": "Lyantor", "text": ""}
{"id": "1353354", "revid": "80339", "url": "https://it.wikipedia.org/wiki?curid=1353354", "title": "Liantor", "text": ""}
{"id": "1353356", "revid": "1305772", "url": "https://it.wikipedia.org/wiki?curid=1353356", "title": "RNA (disambigua)", "text": ""}
{"id": "1353364", "revid": "1573940", "url": "https://it.wikipedia.org/wiki?curid=1353364", "title": "Anas aucklandica", "text": "L'alzavola attera (Anas aucklandica ), chiamata anche alzavola delle Auckland, \u00e8 un uccello della famiglia degli Anatidi.\nDescrizione.\nL'alzavola attera \u00e8 pi\u00f9 piccola dell'alzavola bruna delle isole principali della Nuova Zelanda, un tempo ritenuta sua conspecifica. Il piumaggio \u00e8 completamento bruno, ma sono presenti riflessi verdi sul collo ed un caratteristico anello bianco intorno agli occhi. La femmina \u00e8 inoltre un po' pi\u00f9 scura del maschio. Le ali sono molto piccole e questa specie ha perso la capacit\u00e0 di volare.\nDistribuzione e habitat.\n\u00c8 endemica delle Isole Auckland, situate a sud della Nuova Zelanda. Un tempo era diffusa in tutto l'arcipelago, ma ora \u00e8 ristretta solamente a quelle isole dove non sono stati introdotti predatori: Adams, Enderby, Disappointment e poche altre isolette pi\u00f9 piccole. Una vecchia testimonianza riguardante un'\u00abanatra attera\u00bb avvistata nell'arcipelago delle Snares (Hector, 1896), situate a nord-est delle Auckland, si riferisce probabilmente ad un esemplare smarrito.\nQuesto uccello \u00e8 diffuso in una grande variet\u00e0 di habitat ed \u00e8 possibile trovarlo nei campi di \"Chionochloa\", di megaerba e in acque costiere.\nBiologia.\nL'alzavola attera ha abitudini per lo pi\u00f9 crepuscolari o notturne e durante il giorno preferisce tenersi al sicuro dai predatori (come i falconi della Nuova Zelanda e gli skua).\nHa una dieta in gran parte carnivora e si nutre soprattutto di invertebrati marini, insetti, anfipodi e di altri piccoli animaletti. \u00c8 una specie territoriale e forma stormi solo molto raramente."}
{"id": "1353365", "revid": "1610933", "url": "https://it.wikipedia.org/wiki?curid=1353365", "title": "Alzavola attera", "text": ""}
{"id": "1353366", "revid": "287204", "url": "https://it.wikipedia.org/wiki?curid=1353366", "title": "NGC 2822", "text": "NGC 2822 \u00e8 una galassia nella costellazione della Carena.\nLa sua osservazione \u00e8 resa molto difficile dalla presenza della brillante stella , Miaplacidus, dalla quale \u00e8 separata di soli 5'. Dubbi resistono pure sia sulla sua distanza, sia sulla vera natura della galassia, presumibilmente una spirale lenticolare. Occorrono dei telescopi di notevole potenza, nonostante la sua magnitudine apparente sia 10,8, a causa del grande alone luminoso che Miaplacidus proietta in questa parte di cielo."}
{"id": "1353370", "revid": "78273", "url": "https://it.wikipedia.org/wiki?curid=1353370", "title": "Sam Vimes", "text": ""}
{"id": "1353374", "revid": "599013", "url": "https://it.wikipedia.org/wiki?curid=1353374", "title": "Patrik Andersson", "text": "Figlio di Roy e fratello di Daniel, con la nazionale svedese, ha partecipato a due edizioni del campionato d'Europa (1992 e 2000) e a due del campionato del mondo (1994 e 2002).\nCarriera.\nClub.\nAndersson inizia la sua carriera all'et\u00e0 di otto anni con il Bj\u00e4rred IF, il club della zona in cui viveva. Nel 1988, all'et\u00e0 di 17 anni, si trasferisce al Malm\u00f6 FF, squadra con la quale nel 1989 fa il suo debutto in Allsvenskan, la massima serie del campionato svedese, durante la stagione Andersson si divide tra la prima squadra e la squadra juniores, con la quale raggiunge anche la finale dei campionati svedesi.\nNella stagione 1990 diventa titolare nella prima squadra, venendo impiegato sia come difensore sia come centrocampista difensivo. Nel 1992 Andersson si trasferisce per la prima volta nella sua carriera all'estero, approdando in Premier League al Blackburn dove per\u00f2 viene utilizzato poco dall'allenatore Kenny Dalglish. Cos\u00ec dopo solo un anno in Inghilterra si trasferisce in Germania, al Borussia M\u00f6nchengladbach, dove diventa subito un titolare. A fine stagione, complici le buone prestazioni ai mondiali vince la Svenska Dagbladet per lo sportivo svedese con il miglior rendimento.\nNella stagione successiva disputa un'altra buona annata e vince la Coppa di Germania, con il Borussia che batte per 3-0 in finale il Wolfsburg, squadra militante in Zweite Bundesliga. A fine stagione vince il Guldbollen come miglior giocatore svedese dell'anno.\nNel 1995-1996 disputa un'altra stagione positiva e il Borussia raggiunge i quarti di finale in Coppa delle Coppe, dove \u00e8 eliminato dal Feyenoord e il quarto posto in campionato, ottenendo la qualificazione alla Coppa UEFA per l'anno successivo. La stagione successiva invece \u00e8 negativa con un decimo posto in campionato e l'eliminazione in Coppa UEFA ai sedicesimi di finale dopo aver eliminato l'Arsenal. Nel 1998-1999 diventa il capitano in seguito alla partenza di Stefan Effenberg, a parte questo per\u00f2 la stagione \u00e8 fortemente negativa e il Borussia retrocede in Zweite Bundesliga.\nNel 1999 si trasferisce al Bayern Monaco per quattro milioni di marchi e vince il campionato, la Coppa di Germania e la Coppa di Lega. Nella stagione successiva gioca spesso da titolare, ma soffre anche alcuni infortuni, tuttavia questo non gli impedisce di segnare un gol decisivo per la vittoria del campionato nei minuti di recupero della partita contro l'Amburgo, dando al Bayern un fondamentale punto per avere la meglio sullo , e, pochi giorni dopo, di giocare la finale di Champions League contro il Valencia, nella quale ai rigori si fa parare il tiro da Santiago Ca\u00f1izares, parata che si riveler\u00e0 poi ininfluente grazie ai tre rigori neutralizzati dal portiere del Bayern Oliver Kahn. Alla fine della stagione vince per la seconda volta il Guldbollen.\nNel luglio del 2001 Andersson lascia la Germania e si trasferisce in Spagna, al Barcellona, firmando un contratto quadriennale, tuttavia \u00e8 vittima di vari infortuni e fino al 2003 totalizza solo 19 presenze con i catalani. Nel gennaio 2004 fa ritorno in Svezia al Malm\u00f6 FF, dove rimane per due stagioni fino a che, nel mese di agosto del 2005, durante una partita dei preliminari di Champions League contro il Thun \u00e8 vittima di un grave infortunio. Poco dopo annuncia il suo ritiro.\nNazionale.\nAndersson disputa il mondiale Under-20 nel 1991 con la nazionale svedese Under-20.\nIl 29 gennaio 1992 fa il suo debutto con la maglia della nazionale svedese nella partita persa per 1-0 contro l'Australia. Pochi mesi dopo viene convocato per gli europei nei quali gioca da difensore centrale di fianco a Jan Eriksson, tuttavia a causa di una squalifica salta la decisiva semifinale contro la Germania.\nCon la nazionale olimpica svedese partecipa alle Olimpiadi di Barcellona. Viene poi convocato per i mondiali del 1994, nei quali gioca tutte le sei partite contribuendo al raggiungimento del terzo posto. Nel 1997 diventa il capitano della nazionale svedese dopo che il precedente capitano, Jonas Thern, si era ritirato a causa di un infortunio.\nNel 2000 \u00e8 convocato per gli europei, nei quali viene espulso nella partita contro il Belgio e la Svezia esce al primo turno. Gioca la sua ultima partita con la nazionale svedese nel mese di maggio del 2002 contro il Giappone; viene poi convocato per i mondiali del 2002, ma non scende in campo a causa degli infortuni e viene sostituito al centro della difesa da Andreas Jakobsson. In totale vanta 96 presenze e 3 reti con la nazionale svedese.\nDopo il ritiro.\nNell'ottobre 2007 il Malm\u00f6 FF offre un incarico ad Andersson che tuttavia rifiuta. Poi nel dicembre 2008 viene nominato direttore sportivo. Dal 2011 diventa anche responsabile per la marca scandinava di calcio Pele Sport."}
{"id": "1353385", "revid": "287204", "url": "https://it.wikipedia.org/wiki?curid=1353385", "title": "NGC 3136", "text": "NGC 3136 \u00e8 una galassia nella costellazione della Carena.\nSi trova a met\u00e0 via sulla linea che congiunge le stelle e ; appare contornata a breve distanza da altre galassie minori, NGC 3136A e NGC 3136B. Si tratta di una galassia ellittica, visibile anche in telescopi di 150mm di apertura, nei quali si presenta come un puntino chiaro senza particolari. La sua distanza \u00e8 stimata sugli 88 milioni di anni-luce dalla Via Lattea."}
{"id": "1353389", "revid": "124229638", "url": "https://it.wikipedia.org/wiki?curid=1353389", "title": "Ducati 851", "text": "La Ducati 851 \u00e8 un modello di motocicletta presentato dalla casa motociclistica Ducati nel 1987 e progettato dall'ing. Massimo Bordi ed \u00e8 stato il primo modello nuovo presentato dopo l'acquisizione della stessa da parte della Cagiva, avvenuta nel maggio 1985. Il nome \u00ab851\u00bb \u00e8 l'esatta cilindrata del motore e inaugura la tradizione Ducati, riservata alle sportive stradali, di utilizzare questo dato per dare il nome al modello. \nLa Ducati 851 segna profondamente la storia della Ducati. E' la capostipite della nuova generazione di bicilindriche di Borgo Panigale, dopo la fama derivata dalle gare di Superbike, la Ducati utilizz\u00f2 lo stesso progetto per far nascere prima la 888 e poi la 916, importantissimi per le gare. Ma commercialmente ben pi\u00f9 importante fu il progetto Monster, di cui condivide il telaio, e l'intera ciclistica, abbinato inizialmente allo storico motore due valvole raffreddato ad aria.\nIl contesto.\nI fratelli Castiglioni, proprietari della Cagiva, decisero di effettuare nuovi investimenti per rilanciare il livello tecnico del marchio per poter competere con le case giapponesi. Si avall\u00f2 quindi la realizzazione di un nuovo motore a 4 tempi, nella configurazione di bicilindrico a L con distribuzione desmodromica e raffreddato a liquido, che segner\u00e0 l'inizio di tutta una serie di modelli con la stessa impostazione di base.\nClaudio Castiglioni, appena arrivato in Ducati, fresco di presidenza, riunisce gli ingegneri ed i dirigenti, i quali, dopo anni di staticit\u00e0 non vedono l'ora di proporre a Claudio i nuovi progetti di motori pluricilindrici in linea.\nCastiglioni, essendo un vero appassionato di moto e di corse, aveva ben in mente che cosa voleva, e dove voleva arrivare. Fiero e memore degli antichi successi delle Ducati negli anni d'oro, chiama gli ingegneri e vuole fortemente l'architettura del motore, ma vuole una moto modernissima in grado di vincere le gare. Nasce la 851\nIl telaio in tubi al cromo-molibdeno viene riprogettato, avvolgendo il motore, il quale non ha pi\u00f9 solo la funzione di fornire la potenza, ma \u00e8 anche elemento stressato fungendo anche da supporto al porcellone posteriore.\nNella versione destinata alle competizioni, la 851 ha partecipato a varie annate del campionato mondiale Superbike fin da quello del 1988 con alla guida Marco Lucchinelli\n. Nel 1990 viene portata in gara da Giancarlo Falappa e Raymond Roche nel team ufficiale, con il francese Roche che conquista nella stessa stagione il primo mondiale piloti per la Ducati. Nel complesso i due piloti realizzano con questo modello nove vittorie, otto di Roche ed una di Falappa.\nLa prima serie del 1988 si chiama solo 851, \u00e8 detta tricolore per la sua inconfondibile colorazione italiana, la succede nel 1989 la 851 Superbike (S3) nei colori tradizionali, che monta le forcelle tradizionali Marzocchi M1R. Nel 1990 viene modificata con un aumento della potenza e la forcella Showa a steli rovesciati, i fianchetti sono pi\u00f9 rastremati. \nNel 1991 viene sostituita dalla 888, che ha prestazioni pi\u00f9 elevate ma non stravolge troppo le linee di questo modello. Ha i fianchetti pi\u00f9 rastremati ed il portanumero nel codino\nTecnica.\nLa maggiore innovazione apportata al motore fu l'introduzione della nuova testata e cilindri sul basamento della precedente Ducati 750 F1 (a sua volta derivata dalla Ducati Pantah), per superare i limiti tecnici di quella vecchia che aveva solo due valvole ed era raffreddata ad aria. Il progettista, l'ing. Massimo Bordi, aveva gi\u00e0 nel cassetto il suo progetto per una testata desmodromica plurivalvole, che aveva redatto nel 1973 come sua tesi di laurea all'Universit\u00e0 di Bologna, e all'arrivo dei nuovi proprietari vi rimise mano aggiornandolo e battezzandolo Desmoquattro, dopo averlo confrontato con altri suoi studi su distribuzioni a 4, 5 o 6 valvole con richiamo a molla. L'allora consulente tecnico della Ducati e direttore tecnico uscente, l'ing. Fabio Taglioni, era contrario a tale scelta, avendo egli proposto l'adozione di un motore a una configurazione V4 per la nuova moto (il progetto Ducati Bipantah, cancellato alla fine del 1982 dalla VM Motori, allora proprietaria della casa bolognese), ma i risultati al banco prova diedero ragione al suo giovane allievo.\nIl primo prototipo del Desmoquattro fu realizzato con la collaborazione della Cosworth sulla base della Ducati 750 F1 da competizione che aveva vinto il campionato italiano Formula TT del 1985 con Virginio Ferrari e la moto con questo motore, che aveva anch'esso una cilindrata di soli 748\u00a0cm\u00b3, venne iscritta al Bol d'Or nel 1986. I motoristi inglesi sostenevano di poter ridurre ulteriormente l'angolo incluso tra le valvole se avessero potuto rinunciare alla distribuzione desmodromica, ma la Ducati scelse di restare fedele alle proprie convinzioni tecniche, accettandone pregi e difetti. Sulla versione successiva si adott\u00f2 un basamento rinforzato accoppiato a cilindri con alesaggio maggiorato a 92\u00a0mm (cilindrata totale 851 cc) e le teste e le valvole del prototipo furono ritoccate per adeguarsi ad esso.\nProblemi di forniture, per\u00f2, fecero s\u00ec che la moto di serie venisse commercializzata in un primo momento con ruote da 16 pollici al posto di quelle da 17 pollici con cui era stata inizialmente concepita (che per\u00f2 facevano parte del \"kit Superbike\" insieme ad altri componenti, tra cui spiccava il forcellone con capriata di rinforzo) e tale compromesso diede alla moto, riconoscibile dalla livrea tricolore, una guidabilit\u00e0 tutt'altro che soddiscacente. A partire dal 1988 l'adozione delle ruote giuste e tutta una serie di ritocchi alle sospensioni e al motore risolsero i problemi di giovent\u00f9 di questa moto, ora dipinta con la classica livrea \"rosso corsa\", decretando la nascita di una delle moto sportive pi\u00f9 apprezzate e vincenti di quei tempi."}
{"id": "1353394", "revid": "1573940", "url": "https://it.wikipedia.org/wiki?curid=1353394", "title": "Anas castanea", "text": "L'alzavola castana o anatra castana australiana (Anas castanea ) \u00e8 un uccello della famiglia degli Anatidi.\nDescrizione.\nSi tratta di una piccola anatra con un'alta fronte e una testa arrotondata; presenta dimorfismo sessuale. La testa del maschio \u00e8 verde lucida, il collo \u00e8 rossiccio, il petto e i fianchi sono dello stesso colore, ma chiazzati di marrone, il dorso e le ali sono color marrone scuro, il basso ventre \u00e8 bianco e la coda \u00e8 nera. La femmina \u00e8 di color marrone scuro e grigio chiazzato, ha la gola pallida e una banda scura sull'occhio. In entrambi i sessi l'occhio \u00e8 rosso scuro, il becco \u00e8 grigio e le zampe sono grigio-verdi. Le ali, per quanto riguarda la parte superiore, presentano uno \"specchio\" verde lucido scuro e bianco orlato di viola, mentre la parte sottostante \u00e8 marrone.\nLe femmine e i giovani esemplari delle alzavole castane sono molto simili ai corrispondenti dell'alzavola grigia (\"Anas gracilis\"): sebbene un po' pi\u00f9 scuri, restano abbastanza difficili da distinguere; fra l'altro delle due specie coincidono l'habitat, il comportamento e perfino i richiami. Tuttavia, i maschi dell'alzavola castana sono molto differenti da quelli di alzavola grigia, avendo piume verdi e rossicce, mentre i secondi sono grigio chiazzato di marrone opaco.\nDistribuzione e habitat.\n\u00c8 originaria dell'Australia del sud e della Tasmania; si pu\u00f2 trovare sporadicamente anche a nord-est e pu\u00f2 spingersi fino alla Nuova Guinea. Vive nei pressi di zone acquitrinose e sugli estuari nelle regioni litoranee ed \u00e8 una delle poche anatre in grado di tollerare l'acqua salmastra, anche se necessita dell'acqua dolce per bere. \u00c8 prevalentemente stanziale ed effettua spostamenti limitati. Nidifica nelle zone costiere, avendo bisogno degli alberi cavi o di pascoli vicino all'acqua per la costruzione del nido.\nCome molti altri uccelli acquatici, ha sofferto dalle modifiche apportate alle zone acquitrinose, come drenaggi, salinit\u00e0 aumentata, deforestamento per creare pascoli e incendi. Nelle zone costiere, specie negli estuari, i loro habitat preferiti sono minacciati dall'aumento dello sviluppo umano. La volpe introdotta \u00e8 un predatore importante, dato che mangia le uova, i giovani e gli adulti.\nBiologia.\nAlimentazione.\nSi nutre di semi e di insetti, integrati anche da vegetali, cos\u00ec come da molluschi e crostacei in habitat pi\u00f9 litoranei.\nRiproduzione.\nFormano coppie monogame che rimangono insieme per la stagione riproduttiva. Entrambi i genitori scelgono e difendono un luogo del nido ed i maschi rimangono con la femmina mentre incuba le uova. Il nido \u00e8 solitamente posto in cavit\u00e0 di alberi a circa 6-10 metri di altezza; a volte i nidi sono disposti in terra, fra gruppi di erbe vicino all'acqua. Vengono deposte dalle 8 alle 12 uova e l'incubazione dura 23 giorni; i maschi non aiutano a covare ma si occupano dei giovani una volta nati."}
{"id": "1353397", "revid": "203752", "url": "https://it.wikipedia.org/wiki?curid=1353397", "title": "Alzavola castana", "text": ""}
{"id": "1353399", "revid": "767487", "url": "https://it.wikipedia.org/wiki?curid=1353399", "title": "Von Von", "text": "\u00c8 un artista hip hop di lingua francese.\nIl suo disco di debutto, \"L'accent grave\", \u00e8 salito in cima alle classifiche di vendita del Qu\u00e9bec ed \u00e8 stato nominato per l'\"ADISQ hip-hop award\" nel 2001. Il singolo tratto da questo album, intitolato \"Yvon Krev\u00e9\", ha raggiunto la posizione numero uno nel programma di hit list nella maggiore rete canadese francofona (\"D\u00e9compte MusiquePlus\"). "}
{"id": "1353401", "revid": "599013", "url": "https://it.wikipedia.org/wiki?curid=1353401", "title": "Santuario della Madonna delle Grazie (Tovo San Giacomo)", "text": "Il santuario della Madonna delle Grazie \u00e8 un luogo di culto cattolico situato nella frazione di Bardino Vecchio nel comune di Tovo San Giacomo, in provincia di Savona. Ubicato lungo la strada provinciale 4 (collegante i due comuni di Pietra Ligure e Magliolo), il santuario si trova in una posizione a mezza costa tra vigneti e case sparse.\nStoria.\nSecondo la leggenda e devozione popolare, tramandata oralmente ancora oggi, l'origine del santuario \u00e8 legata ad un evento miracoloso nel 1722. La tradizione vuole che nei luoghi ove oggi sorge la chiesa apparve la Vergine Maria ad una ragazza muta che, secondo il racconto popolare, acquis\u00ec misteriosamente l'uso della parola.\nDescrizione.\nL'edificio presenta uno stile architettonico databile al XVIII secolo, nonostante sub\u00ec nel secolo successivo diversi interventi ristrutturali che ne modificarono in parte l'originale struttura settecentesca. L'interno della chiesa \u00e8 diviso in tre navate e in capo a quella di destra \u00e8 presente l'altare col gruppo ligneo venerato dai fedeli.\nIl gruppo ligneo \u00e8 composta da diverse statue di scultore ignoto, ma secondo alcune fonti allievo dello scultore di Savona Antonio Brilla. Le statue sono state posizionate nel 1822 in occasione del centenario dell'apparizione.\nAll'interno del santuario sono presenti inoltre un cospicuo numero di ex voto donati, secondo la tradizione religiosa, per fatti miracolosi o grazie ricevute; la maggior parte di essi sono monili d'oro che in occasione della festivit\u00e0 annuale vengono collocati sulla statua della Madonna."}
{"id": "1353403", "revid": "287204", "url": "https://it.wikipedia.org/wiki?curid=1353403", "title": "NGC 2867", "text": "NGC 2867 (nota anche come C 90) \u00e8 una Nebulosa planetaria, nella costellazione della Carena.\n\u00c8 individuabile con facilit\u00e0, 1 grado a NNE della brillante stella . In un telescopio rifrattore si presenta come una macchia chiara, con una dimensione angolare di 12 secondi d'arco; strumenti maggiori riescono ad individuare una vaga e appena irregolare struttura ad anello. Al suo centro si trova una stella di ottava magnitudine."}
{"id": "1353404", "revid": "599013", "url": "https://it.wikipedia.org/wiki?curid=1353404", "title": "Giovanni Silva de Oliveira", "text": "Con la Nazionale brasiliana si \u00e8 laureato vicecampione del mondo nel 1998.\nCarriera.\nClub.\nInizia a giocare a livello professionistico nel 1989 in Brasile nel Tuna Luso e successivamente veste le maglie di S\u00e3ocarlense e Santos. Dal 1996 al 1999 disputa tre stagioni con il Barcellona, totalizzando 18 reti in 68 partite. Nel 1999 si trasferisce all'Olympiakos, dove gioca per sei stagioni prima di ritornare al Santos. Seguono due esperienza nell'Al-Hilal e nell'Ethnikos, prima del ritorno in Brasile allo Sport Recife. Nel 2010 ha chiuso la carriera dopo un periodo al Santos.\nNazionale.\nIn Nazionale debutt\u00f2 nel 1993 e da allora ha giocato 20 partite segnando 6 gol. Fu presente al , perso in finale contro la , e alla Copa Am\u00e9rica 1997, vinta dal Brasile."}
{"id": "1353405", "revid": "118031", "url": "https://it.wikipedia.org/wiki?curid=1353405", "title": "Samuel Vimes", "text": ""}
{"id": "1353407", "revid": "122571900", "url": "https://it.wikipedia.org/wiki?curid=1353407", "title": "Anas bernieri", "text": "L'alzavola di Bernier, alzavola del Madagascar o anatra del Bernier (\"Anas bernieri\") \u00e8 un uccello della famiglia delle Anatidae, endemico del Madagascar."}
{"id": "1353408", "revid": "1610933", "url": "https://it.wikipedia.org/wiki?curid=1353408", "title": "Alzavola di Bernier", "text": ""}
{"id": "1353410", "revid": "292162", "url": "https://it.wikipedia.org/wiki?curid=1353410", "title": "Sperone (Palermo)", "text": "Lo Sperone \u00e8 una zona di Palermo, nell'area sud-orientale della citt\u00e0, oggi parte della II Circoscrizione.\nNato come borgata marinara, fu, fino al secondo dopoguerra, frequentata come area balneare, con stabilimenti dei primi del '900 e servita, fra l'altro, da un'antica linea tramviaria.\nA partire dagli anni sessanta, ed ancor pi\u00f9 negli anni settanta ed ottanta, fu oggetto di un'intensa attivit\u00e0 edilizia, eliminando ogni soluzione di continuit\u00e0 col resto della citt\u00e0. In particolare vennero realizzati numerosissimi insediamenti di edilizia popolare, facendo assumere al quartiere caratteristiche per certi versi simili ad altre aree della periferia depressa di Palermo (Borgo Nuovo, il CEP e lo ZEN).\nLa pesante incidenza della povert\u00e0 fra le famiglie, evidenti fenomeni di disagio sociale, dispersione scolastica e criminalit\u00e0, la scarsa manutenzione dei \"palazzoni\" e la mancanza di servizi essenziali, hanno reso l'area gravemente degradata, a dispetto di diversi interventi di riqualificazione urbanistica e dell'impegno delle istituzioni scolastiche e del volontariato.\nA tutt'oggi, sono in atto vari PRU (Piani di Riqualificazione Urbanistica), i cui progetti esecutivi sono gi\u00e0 stati realizzati, ma per nessuno dei quali, dopo vari anni, \u00e8 stato mai dato il via ai lavori. Tra essi:"}
{"id": "1353413", "revid": "2232176", "url": "https://it.wikipedia.org/wiki?curid=1353413", "title": "Testimone di giustizia", "text": "Il testimone di giustizia \u00e8 una figura prevista nell'ordinamento giuridico italiano. Alla loro tutela ed incolumit\u00e0 fisica provvede il servizio centrale di protezione. La legge, non dando una definizione formale del \"testimone\", si limita a stabilire le condizioni ricorrendo le quali un soggetto possa essere ritenuto tale.\nStoria.\nTale figura \u00e8 introdotta dalle legge 13 febbraio 2001 n. 45 della Repubblica italiana che ha modificato la precedente disciplina relativa ai collaboratori di giustizia di cui alla legge 15 marzo 1991 n. 82.\nNell'agosto 2013 il governo Letta ed approv\u00f2 uno schema decreto legge che permette ai testimoni di giustizia di essere assunti nella P.A. italiana come avveniva fino ad allora per le vittime del terrorismo e della criminalit\u00e0 organizzata, accogliendo cos\u00ec la proposta portata avanti dall'associazione nazionale testimoni di giustizia presieduta da Ignazio Cutr\u00f2. La norma \u00e8 contenuta nel decreto legge 31 agosto 2013 n. 101 - convertito in legge 30 ottobre 2013 n. 125. La norma, modificando la legge 82/1991, prevede che nelle ipotesi di assunzione per chiamata diretta nella pubblica amministrazione italiana godano di \"diritto al collocamento obbligatorio con precedenza\" previsto dalla legge 23 novembre 1998 n. 407.\nLa disciplina \u00e8 stata poi oggetto di modifica da parte della legge 11 gennaio 2018, n. 6 che ha disciplinato in maniera organica la protezione dei testimoni di giustizia, come articolato dal disegno di legge del precedente anno.\nLa disciplina normativa.\nL'art. 16 bis della legge 82/1991, come modificato dalla legge 45/2001, afferma che a coloro che si trovino in particolari condizioni di cui all'art. 9 e all'art 13 comma 5 della legge si applichino particolari misure di protezione, scaturenti dalla situazione in cui essi si trovino per le dichiarazioni rese nel corso di un procedimento penale.\nLa legge del 2001 estende al testimone di giustizia la disciplina propria del collaboratore di giustizia ed in particolare, l'art. 16-ter, afferma che i testimoni di giustizia hanno diritto:\nLo stesso articolo prevede poi che le misure di protezione siano mantenute fino alla effettiva cessazione del rischio. Inoltre \"\"se lo speciale programma di protezione include il definitivo trasferimento in altra localit\u00e0, il testimone di giustizia ha diritto ad ottenere l'acquisizione dei beni immobili dei quali \u00e8 proprietario al patrimonio dello Stato, dietro corresponsione dell'equivalente in denaro a prezzo di mercato\".\nIl dibattito sulla figura.\nIl legislatore \u00e8 intervenuto solo nel 2001 per dare rilievo giuridico ad una figura che gi\u00e0 esisteva: colui che non avendo commesso alcun reato (ma spesso essendone stata vittima) decide di collaborare con lo Stato fornendo informazioni utili alle indagini e cos\u00ec mettendo a rischio la propria vita e quella dei propri familiari.\nL'efficacia della legge si \u00e8 per\u00f2 scontrata con l'enorme sacrificio richiesto ai testimoni di giustizia. Questi, costretti a lasciare la propria comunit\u00e0 e i propri affetti, \nL'attuale legislazione in materia di testimoni di giustizia resta piuttosto lacunosa in quanto alle misure di protezione e di assistenza \"nei confronti delle persone esposte a grave e attuale pericolo per effetto della loro collaborazione o delle dichiarazioni rese nel corso delle indagini preliminari e del giudizio\"\". Questa normativa associa infatti la condizione dei testimoni e quella dei collaboratori di giustizia, pur trattandosi di due categorie profondamente differenti.\nI testimoni di giustizia, infatti, sono persone che normalmente non provengono da ambienti malavitosi, occupanti normali posizioni nel tessuto economico e sociale, spesso impegnati in attivit\u00e0 imprenditoriali. Costoro sono spesso vittime delle organizzazioni criminali e assumono il ruolo di testimoni dopo aver subito estorsioni o aver assistito a eventi criminosi.\nSpesso la loro testimonianza risulta decisiva consentendo l'individuazione dei colpevoli e la successiva condanna penale. Talvolta essi hanno dato luogo a proteste, riportate dalle cronache giornalistiche, al fine di evidenziare all'opinione pubblica la condizione di disagio in cui spesso si trovano a vivere."}
{"id": "1353415", "revid": "122580090", "url": "https://it.wikipedia.org/wiki?curid=1353415", "title": "Anas capensis", "text": "L'alzavola del Capo, anche anatra del Capo (\"Anas capensis\" Gmelin, 1789) \u00e8 un uccello della famiglia degli Anatidi.\nDescrizione.\nSi tratta di una tra le pi\u00f9 piccole specie appartenenti al genere \"Anas\", lunga in media 35\u00a0cm e con un peso di 320-500 grammi; il piumaggio \u00e8 grigio pallido chiazzato di marrone, il caratteristico specchio sulle penne remiganti interne \u00e8 di color verde scuro orlato di bianco, il becco \u00e8 rosa e l'iride degli occhi \u00e8 di colore rosso; non c'\u00e8 dimorfismo sessuale.\nHabitat.\n\u00c8 diffusa nell'Africa meridionale, vive presso laghi e paludi poco profondi delle zone interne, presso estuari di fiumi e lagune lungo le coste.\nRiproduzione.\nLa femmina depone generalmente 7-8 uova che cova per un periodo di 25-26 giorni; gli anatroccoli nati impiegano poi 6 settimane per crescere. La mortalit\u00e0 in questa fase \u00e8 alta, dovuta soprattutto ai predatori, nonostante la madre difenda caparbiamente i piccoli.\nAlimentazione.\nSi ciba di piante acquatiche, plancton, crostacei e insetti acquatici. Sono vere anatre tuffatrici, si immergono alla ricerca di cibo e sono capaci di nuotare sott'acqua per mezzo delle loro ali usate come pinne. Il becco \u00e8 provvisto di dentellature che permettono di filtrare l'acqua catturando plancton e piccoli animali.\nComportamento e abitudini.\nIl maschio come richiamo emette un fischio, la femmina invece emette un \"quack\" nasale. Caratteristico di questa specie \u00e8 una sorta di balletto eseguito sul pelo dell'acqua, un rapido movimento in semicerchio mostrando lo specchio delle ali aperte.\nQuesta specie non \u00e8 in pericolo, anzi, \u00e8 numerosa ed in aumento grazie alle riserve e parchi istituiti; viene comunque cacciata dall'uomo per alimentarsi e anche da molti animali predatori."}
{"id": "1353416", "revid": "1610933", "url": "https://it.wikipedia.org/wiki?curid=1353416", "title": "Alzavola del Capo", "text": ""}
{"id": "1353417", "revid": "3115", "url": "https://it.wikipedia.org/wiki?curid=1353417", "title": "Falce e carrello", "text": "Falce e carrello. Le mani sulla spesa degli italiani \u00e8 un libro pubblicato da Marsilio Editori nel mese di settembre 2007, scritto dall'imprenditore Bernardo Caprotti, patron di Supermarkets Italiani (Esselunga).\nSoggetto.\nBernardo Caprotti racconta lo sbarco della grande distribuzione in Italia negli anni del Boom economico e la successiva competizione con i supermercati della Lega delle Cooperative (Coop e Conad), tema portante del libro. Il primo capitolo propone un ritratto della borghesia brianzola fra le due Guerre: reduce dalla Prima Guerra Mondiale dove ha prestato servizio come ufficiale nel Corpo degli Alpini, Giuseppe Caprotti gestisce l'azienda tessile di famiglia. Le leggi razziali prima e la dichiarazione di guerra alla Francia (la moglie era transalpina) e all'Inghilterra ne fortificano gli ideali antifascisti tradotti al figlio Bernardo. La fine della guerra libera un paese dall'autarchia e lo apre a un'era di sviluppo tecnologico da cui era stato tagliato fuori.\nNelson Rockefeller, intenzionato a portare in Italia la grande distribuzione, prende contatti con la Rinascente quando la discussione fra i fratelli Brustio, al vertice dell'azienda italiana, viene ascoltata casualmente nella hall di un albergo di Saint Moritz da Guido Caprotti e Marco Brunelli. I due decidono cos\u00ec di accordarsi con Rockefeller al posto della Rinascente per creare la Supermarkets Italiani Spa, prima catena di supermercati italiana, in posizione di minoranza. Ritenendo quel mercato estremamente pi\u00f9 dinamico ed innovativo del tessile, Bernardo Caprotti decider\u00e0 di dedicarvisi completamente abbandonando la guida dell'attivit\u00e0 di famiglia ereditata dal padre.\nDopo aver acquistato la quota di maggioranza (51%) della controllante IBEC (Rockefeller) per quattro milioni di dollari del 1961, e nel frattempo essere entrato in competizione con Marco Brunelli, che intanto ha fondato la Romana Supermarket (poi GS), Bernardo Caprotti si ritrova alla guida di un'azienda in rapida espansione. La fine degli anni Sessanta vede in azienda un aspro scontro con il sindacato. I sindacati chiedono e ottengono aumenti salariali e una turnazione fatta su misura per l'industria, ma inadeguata alla vendita al dettaglio.\nGli scontri sono all'ordine del giorno e la mobilitazione pressoch\u00e9 permanente spaventa la clientela: la scarsit\u00e0 di scorte sugli scaffali induce a fermare la pubblicit\u00e0 ai punti vendita per due anni. Seguono assunzioni di dipendenti per compensare il generale calo di produttivit\u00e0. Di fronte a nuove richieste da parte dei sindacati, l'ottobre 1988 vede il primo cospicuo esubero di lavoratori: 904 su 5.684. A differenza delle volte precedenti, la linea dura di Bernardo Caprotti risulta vincente grazie al supporto dei colletti bianchi, all'apertura nello stesso anno di un magazzino automatizzato a Limito e all'introduzione dei lettori a codici a barre nelle casse che permettono di mantenere operativi il punto vendita e la catena distributiva anche in carenza di forza lavoro.\nIl sito ufficiale del libro riporta che i ricavi dalla vendita sarebbero devoluti in beneficenza.\nLa concorrenza delle Coop.\nNel libro l'autore racconta la storia della propria azienda e dei contrasti con le cosiddette Coop rosse, criticando il presunto sistema di agevolazioni fiscali e denunciando supposti appoggi politici alle cooperative da parte di amministrazioni locali o istituzioni di centrosinistra. Caprotti sostiene che siano state messe in atto scorrettezze da parte delle cooperative che gestiscono i supermercati Coop (in particolare le coop emiliano-romagnole) al fine di impedire l'espansione di un concorrente \"scomodo\".\nRisvolti giudiziari.\nDopo la pubblicazione del libro, Coop Italia e alcune cooperative consociate hanno querelato e citato in giudizio civile Bernardo Caprotti ed Esselunga per diffamazione e concorrenza sleale.\nCoop Italia.\nA seguito della querela presentata nel 2008 da Coop Italia, il 16 settembre 2011 Esselunga \u00e8 stata condannata in primo grado, per concorrenza sleale, al pagamento di euro e al ritiro del libro dal mercato: il giudice ha sentenziato che questo integra \"un'illecita concorrenza per denigrazione ai danni di Coop Italia\" Oltre a Caprotti e ad Esselunga S.p.A., sono stati condannati anche il curatore della prefazione Geminello Alvi, il coautore Stefano Filippi e la casa editrice Marsilio. Il 21 dicembre 2011 per\u00f2, il giudice della prima sezione civile della Corte d'Appello di Milano ha accolto la richiesta di sospensiva presentata da Esselunga contro la sentenza che, nel condannare Caprotti per concorrenza sleale contro la Coop, aveva disposto il ritiro del libro.\nConseguentemente, in attesa del giudizio di secondo grado, il libro edito da Marsilio \u00e8 stato ristampato e ridistribuito nel circuito commerciale: anche il risarcimento da euro a favore di Coop Italia, disposto dallo stesso Tribunale di Milano, \u00e8 stato sospeso.\nNell'ordinanza, la Corte ha rilevato tra l'altro che il ritiro delle copie di \"Falce e carrello\" e il divieto di pubblicazione aveva \"una sostanziale valenza di sequestro e censura\", provvedimenti che secondo la legge sulla stampa possono essere attivati solo in presenza di stampa oscena, plagio, apologia del fascismo o nei confronti di scritti privi dei requisiti per individuare i responsabili.\nCoop Liguria.\nAnche Coop Liguria e il suo ex presidente Bruno Cordazzo hanno querelato Bernardo Caprotti ed Esselunga per diffamazione e concorrenza sleale.\nIl 20 aprile 2010, Esselunga in primo grado \u00e8 stata assolta da tutte le accuse, cos\u00ec come la casa editrice, il curatore e il coautore. Solo a Bernardo Caprotti il tribunale ha ritenuto, assolvendolo dall'accusa di diffamazione, di irrogare una sanzione di euro sul presupposto che, in quanto imprenditore patron di Esselunga, non avrebbe il diritto di muovere critiche ai propri concorrenti.\nCoop Liguria ha annunciato l'intenzione di ricorrere in appello.\nCoop Estense.\nA seguito della querela presentata da Coop Estense, il 1\u00ba aprile 2011 Esselunga \u00e8 stata assolta dall'accusa di diffamazione e concorrenza sleale. Nel giugno 2012 l'Antitrust ha inoltre condannato Coop Estense a pagare una multa di euro e a rimuovere gli ostacoli alla concorrenza creati illegittimamente dalla cooperativa a danno di Esselunga nella provincia di Modena.\nNella sua sentenza, l'Antitrust ha per la prima volta imposto non solo la sanzione pecuniaria, ma ha stabilito che \u00e8 \"strettamente necessario che siano ripristinate condizioni simili a quelle che si sarebbero potute riscontrare in assenza di infrazione\", intimando a Coop Estense di farsi essa stessa promotrice di un accordo con la concorrente Esselunga, obbligandola a presentare entro sei mesi un piano di riqualificazione dell'area in cui \u00e8 prevista l'apertura di un Centro Commerciale Esselunga.\nIn appello Caprotti ha di nuovo la meglio, ma la Cassazione annulla tutto sostenendo che i giudici milanesi di primo e secondo grado avevano giudicato il libro con i parametri dell'opera letteraria e non quelli di un saggio critico, che potrebbe invece s\u00ec essere considerato passibile dell'accusa di diffamazione e concorrenza sleale."}
{"id": "1353419", "revid": "2229888", "url": "https://it.wikipedia.org/wiki?curid=1353419", "title": "Daichi Suzuki", "text": "Specializzato nel dorso, ha vinto la medaglia d'oro nei 100\u00a0m dorso alle olimpiadi di Seul 1988."}
{"id": "1353420", "revid": "547034", "url": "https://it.wikipedia.org/wiki?curid=1353420", "title": "Michele Rua", "text": " Primo successore di don Bosco, \u00e8 stato proclamato beato il 29 ottobre 1972 da papa Paolo VI. La sua memoria liturgica \u00e8 il 6 aprile.\nBiografia.\nUltimo dei nove figli di Giovanni Battista Rua, rimane orfano di padre il 2 agosto 1845. Vive con la madre, che ha un alloggio nella azienda dove lavora.\n\u00c8 in questo momento, forse nel successivo autunno, che incontra don Giovanni Bosco.\nPartecipa subito all'oratorio e diventa un entusiasta amico del santo. Spinto sempre da don Bosco, prende la strada del sacerdozio e il 3 ottobre 1853 riceve da don Bosco stesso l'abito clericale ai Becchi di Castelnuovo Don Bosco, in una cappella fatta costruire dal sacerdote astigiano.\nNel 1859 papa Pio IX ufficializza la congregazione salesiana; don Bosco \u00e8 superiore generale e Rua \u00e8 direttore spirituale: diventa di fatto il \"braccio destro\" del santo che gi\u00e0 da anni serviva nell'ombra. Un giorno ebbe a dire: \"traevo maggior profitto nell'osservare don Bosco, anche nelle sue azioni pi\u00f9 umili, che a leggere e meditare un trattato di ascetismo\".\nIl 28 luglio 1860 viene ordinato presbitero. Nel 1865 \u00e8 nell'oratorio di Valdocco a Torino; ci sono settecento ragazzi e le vocazioni sono molteplici, ma il lavoro di Rua \u00e8 devastante. Nel luglio 1868 sfiora la morte a causa di una peritonite; i medici gli danno poche ore di vita, ma invece arriva la guarigione, pare per miracolo compiuto per intercessione di Don Bosco.\nIl peso della congregazione \u00e8 per met\u00e0 di nuovo sulle sue spalle, ma la salute di don Bosco peggiora e nel 1884 \u00e8 il papa stesso a suggerire di pensare al suo successore, che ovviamente deve essere Michele Rua. Il 31 gennaio 1888 muore don Bosco e Rua diventa il superiore generale dei Salesiani.\nNel 1889 riprende prepotente l'espansione della congregazione, che ormai ha una dimensione mondiale con case in tutti i continenti.\nMichele Rua si trova cos\u00ec a capo di numerose case e migliaia di religiosi. Non \u00e8 certo tipo da stare con le mani in mano; negli anni insiste sull'attuazione del sistema preventivo di don Bosco, visita le opere salesiane percorrendo centinaia di migliaia di chilometri nonostante che con l'avanzare dell'et\u00e0 cominci ad avere seri problemi di salute. Nel 1907 viene inventato di sana pianta uno scandalo in un collegio, l'Italia si scatena contro i salesiani. Ma Rua \u00e8 in prima fila a lottare e tutto finisce in semplici calunnie.\nDopo aver avuto la gioia di vedere don Bosco dichiarato \"venerabile\" (1907), e di aver finito di costruire la chiesa di Santa Maria Liberatrice nel rione romano di Testaccio (1908), si ammala ed \u00e8 costretto a letto; spirer\u00e0 due anni pi\u00f9 tardi.\nAveva ricevuto dal fondatore 700 religiosi in 64 case disseminate in 6 paesi, lascia al suo successore 4000 religiosi in 341 case sparse in 30 nazioni.\nIl primo successore di don Bosco, rettore maggiore dei salesiani, viene proclamato beato nel 1972 da papa Paolo VI.\nLa sua salma riposa ora a Torino, nella cripta della Basilica di Maria Ausiliatrice, casa madre della congregazione di don Bosco."}
{"id": "1353423", "revid": "640277", "url": "https://it.wikipedia.org/wiki?curid=1353423", "title": "XEUS", "text": "XEUS (X-ray Evolving Universe Spectroscopy) fu un progetto di missione spaziale, organizzato dall'Agenzia Spaziale Europea (ESA) e ISAS/JAXA, finalizzato alla messa in orbita di un telescopio spaziale a raggi X.\nIl telescopio avrebbe dovuto usare due satelliti. Uno avrebbe dovuto fungere da specchio, con una superficie riflettente di circa 5\u00a0m\u00b2, l'altro, posto in corrispondenza del punto focale, a una distanza di circa 35-50 metri, sarebbe stato deputato alla raccolta della radiazione riflessa, all'elaborazione del segnale e alla sua trasmissione verso la Terra.\nIl lancio, previsto per l'anno 2015, sarebbe avvenuto con il vettore Ariane 5. Il carico utile era stimato in 6500\u00a0kg.\nLa missione XEUS fu pensata come il seguito della missione XMM-Newton. In particolare, il nuovo telescopio avrebbe dovuto ottenere immagini con una risoluzione circa 200 volte superiore rispetto al predecessore.\nNel maggio 2008 la missione spaziale XEUS venne fusa con la missione NASA Constellation-X, dando vita ad una nuova missione denominata IXO (International X-ray Observatory) con anche la partecipazione del Giappone. Quattro anni pi\u00f9 tardi, la NASA esce dal progetto IXO e l'agenzia europea riutilizza i concetti e le risorse per il progetto ATHENA.\nA differenza di XEUS, IXO prevedeva unico satellite con traliccio estendibile con una lunghezza focale delle ottiche di 20\u201325\u00a0m."}
{"id": "1353427", "revid": "420971", "url": "https://it.wikipedia.org/wiki?curid=1353427", "title": "Packard", "text": "La Packard \u00e8 stata una Casa automobilistica statunitense attiva a Detroit tra il 1899 e il 1958, specializzata in automobili di prestigio. Dal 1916 al 1956 i modelli della Packard furono commercializzati in serie, contraddistinte da un numero ordinale.\nDalla fondazione al secondo conflitto mondiale.\nLa Packard fu fondata da James Ward Packard, William Doud Packard e George Lewis Weiss nella citt\u00e0 di Warren, nell'Ohio. Proprietario di un'azienda di apparecchiature elettriche, J.W. Packard si incurios\u00ec al nascente settore dell'automobilismo, tanto da acquistare una delle prime vetture costruite da Alexander Winton a Cleveland. Questa vettura incorse in una serie di guai meccanici che indussero Packard a costruire in proprio automobili: nel 1899 viene presentata la prima Packard, la \"A\". Questa vettura ebbe grande successo, tanto da indurre Packard e soci a fondare la \"Ohio Automobile Company\", la quale introdusse numerose innovazioni, come il comando dello sterzo a volante (anzich\u00e9 a barra).\nNel 1902, in seguito all'ingresso di nuovi investitori, la Ohio Automobile Company divenne \"Packard Motor Car Company\", con stabilimenti a Detroit. Dell'anno seguente \u00e8 la \"K\", prima Packard a quattro cilindri. Con il passare del tempo la produzione si orienta verso vetture di lusso, molto ricercate negli Stati Uniti e non solo. Nel 1915 un'altra innovazione: il primo motore a 12 cilindri costruito in serie, impiegato sul modello \"Twin Six\". Negli anni Venti la Packard \u00e8 accomunata a due altre case americane, la Pierce-Arrow e la Peerless per le sue vetture raffinate ed eleganti: insieme vennero chiamate le \"tre P\".\nCon l'arrivo degli anni Trenta la Packard sub\u00ec solo in parte i postumi della crisi del 1929, che invece costarono cari alle altre marche di lusso americane (come la Duesenberg e la Stutz) che furono costrette a chiudere. Per rispondere alla crisi, venne introdotto nel 1935 il nuovo modello \"120\". Con un prezzo inferiore ai 1000 dollari, la 120 ebbe grande successo, tantoch\u00e9 la produzione Packard triplic\u00f2 nel giro di un anno. Nel 1936 la gamma Packard era divisa in due: da un lato le lussuose \"Senior\" (con motori a 8 e 12 cilindri) e le pi\u00f9 economiche \"Junior\"; per ogni Senior prodotta venivano costruite 10 Junior. Questo perch\u00e9 le Senior erano costruite praticamente a mano, mentre le Junior erano costruite con le moderne tecniche della produzione di massa.\nDurante la seconda guerra mondiale la Packard costru\u00ec motori aeronautici su licenza, tra i quali il Packard V-1650, copia del britannico Rolls-Royce Merlin, impiegati principalmente sul P-51 Mustang (soprannominato, curiosamente, \"la Cadillac dei cieli\"), oltre a motori marini. La produzione di autovetture per uso civile, invece, cess\u00f2 nel 1942, per riprendere, quasi immutata, nel 1945.\nIl \"dopoguerra\" e la fine del marchio.\nNel dopoguerra, la Packard si trovava in buone condizioni finanziarie e, nel 1948, present\u00f2 i suoi nuovi modelli, per competere con le rivali Cadillac, Lincoln e Chrysler. Nonostante le buone vendite, il prestigio della marca scese, a causa della . La crisi si aggrav\u00f2 con i modelli 1951, dalla linea elegante, ma ritenuta \"fuori moda\" dal grande pubblico. Questa serie di automobili, che era la 24\u00aa, fu caratterizzata dal fatto che vennero rinominati tutti i modelli. Si decise quindi, per ristabilire il prestigio della marca, di separare pi\u00f9 nettamente i modelli pi\u00f9 economici dal resto della gamma, con la serie \"Clipper\" (1953).\nAlla fine del 1954 la Packard, al fine di sfidare al meglio i grandi gruppi di Detroit, si fuse con la Studebaker nella Studebaker-Packard Corporation. La fusione riusc\u00ec solo parzialmente nell'intento: a un 1955 buono, grazie all'introduzione della prima Packard con motore V8, segu\u00ec un 1956 disastroso, con una produzione scesa ai livelli pi\u00f9 bassi dalla Prima guerra mondiale. Da allora il marchio Packard venne impiegato solo su alcune Studebaker ristilizzate (chiamate dal pubblico e dalla stampa con l'appellativo Packardbaker) e gli stabilimenti storici di Detroit furono chiusi con il trasferimento delle attivit\u00e0 produttive nelle fabbriche della Studebaker a South Bend. L'ultima Packard costruita negli stabilimenti di Detroit fu una Patrician nera versione berlina, ed usc\u00ec dalle linee di produzione il 25 giugno 1956. Il 1958 fu l'ultimo anno di vita per la gloriosa casa americana. Nel 1962 il consiglio di amministrazione della Studebaker-Packard Corporation deliber\u00f2 la rimozione del nome Packard dalla dicitura della compagnia.\nI modelli Packard ebbero altri due primati, oltre a quello di avere il comando dello sterzo a volante (anzich\u00e9 a barra): furono i primi ad aver installato l'aria condizionata e gli alzacristalli elettrici. Nel 1956 le vetture Packard furono le prime ad aver installato con una certa diffusione la chiusura centralizzata, che era stata inventata nel 1914 dalla Scripps-Booth."}
{"id": "1353431", "revid": "339392", "url": "https://it.wikipedia.org/wiki?curid=1353431", "title": "Igor Polyanski", "text": ""}
{"id": "1353432", "revid": "339392", "url": "https://it.wikipedia.org/wiki?curid=1353432", "title": "Igor Polyanskiy", "text": ""}
{"id": "1353434", "revid": "2194416", "url": "https://it.wikipedia.org/wiki?curid=1353434", "title": "Antiche unit\u00e0 di misura del circondario di Caserta", "text": "Nella provincia di Caserta, l'unit\u00e0 locale di misura della superficie usata in agraria \u00e8 il moggio (a volte utilizzato come sinonimo di tomolo).\nVariabilit\u00e0.\nIl valore del \"moggio\" (o \"tomolo\") \u00e8 variabile da comune a comune; nel capoluogo corrisponde a 33,873632 are, ossia a 3.387,3632 m2.\nIn alcuni comuni della provincia si utilizza il termine moggio, in altri tomolo mentre in alcuni i due termini sono considerati sinonimi.\nAltre misure locali correlate:"}
{"id": "1353437", "revid": "483097", "url": "https://it.wikipedia.org/wiki?curid=1353437", "title": "Distretto di Giofra", "text": "Il distretto di Giofra, o di al-Jufrah (in arabo \u0634\u0639\u0628\u064a\u0629 \u0627\u0644\u062c\u0641\u0631\u0629) \u00e8 uno dei 22 distretti della Libia. \nSi trova nella regione storica del Fezzan e il suo capoluogo \u00e8 Hon."}
{"id": "1353438", "revid": "599013", "url": "https://it.wikipedia.org/wiki?curid=1353438", "title": "Igor' Poljanskij", "text": "Specializzato nel dorso, ha vinto la medaglia d'oro nei 200\u00a0m dorso e il bronzo nei 100\u00a0m dorso ai Giochi olimpici di Seoul 1988."}
{"id": "1353439", "revid": "120570367", "url": "https://it.wikipedia.org/wiki?curid=1353439", "title": "Vedda", "text": "I vedda (o wanniyala-aetto, veddah, cio\u00e8 \"popolo della foresta\"; in lingua singalese \u0dc0\u0dd0\u0daf\u0dca\u0daf\u0dcf // o ) sono una popolazione aborigena dello Sri Lanka di origine munda.\nSi tratta dei discendenti della comunit\u00e0 paleolitica che abitava nell'isola dell'Oceano Indiano circa 18.000 anni fa. A causa delle continue invasioni provenienti dall'India, i vedda sono stati costretti a vivere nelle foreste e proprio per questo molti sono stati assimilati dai tamil e dai singalesi. Oggi solo una piccola parte di loro conserva la cultura e le tradizioni originali.\nSuddivisioni.\nI Vedda che parlano singalese si trovano principalmente nella parte sud-orientale del paese, in particolar modo nel distretto di Uva, e nel distretto di Anur\u0101dhapura, nella provincia Centro-Settentrionale.\nUn altro gruppo distinto, chiamato \"Vedda della costa\", si trova nella zona costiera orientale dello Sri Lanka, principalmente fra Batticaloa e Trincomalee. Questi Vedda parlano tamil.\nCultura.\nReligione.\nI Vedda che vivono all'interno del paese seguono una forma di religione che mischia animismo e buddhismo nominale. Invece, i Vedda che abitano nella costa orientale mischiano l'animismo con una forma di Induismo nominale.\nUna delle caratteristiche notevoli della religione dei Vedda \u00e8 l'adorazione degli antenati morti, che sono chiamati \"Nae Yaku\" tra i Vedda che parlano singalese. Ci sono inoltre delle divinit\u00e0 peculiari dei Vedda, fra cui \"Kande Yakka\".\nEntrambe le due suddivisioni di Vedda, insieme con i Buddisti, Induisti e Musulmani dell'isola venerano il complesso del tempio situato a Kataragama, a dimostrazione di una forma di sincretismo che si \u00e8 evoluta in circa 2000 anni di coesistenza. Secondo la tradizione, a Kataragama il dio induista Skanda (Murugan in tamil) spos\u00f2 una ragazza di una trib\u00f9 locale, Valli, che si dice fosse una Vedda.\nMatrimonio.\nTra i Vedda, il rituale matrimoniale \u00e8 molto semplice. La donna annoda il polso dell'uomo con una corda ottenuta dalla corteccia degli alberi (in origine intrecciata dalla donna stessa): questo gesto costituisce l'essenza della cerimonia e la simbolica accettazione da parte della donna di quell'uomo quale suo compagno per la vita.\nNelle societ\u00e0 Vedda il matrimonio \u00e8 di regola monogamico, anche se il divorzio \u00e8 conosciuto e praticato soprattutto nei primi tempi della convivenza coniugale: in origine tendenzialmente endogamico, si \u00e8 modificato nel senso che recentemente meno di 1/6 dei matrimoni Vedda avviene tra primi cugini, e sono praticati anche matrimoni misti con le comunit\u00e0 limitrofe musulmane di etnia tamil ovvero singalesi.\nCulto dei morti.\nI Vedda credono nel culto dei morti. Essi adoravano il \"Nae Yakka\" (spirito parente), seguito da rituali chiamati \"Kiri Koraha\", che sono ancora in voga fra i Vedda di Rathugala, Pollebedda Dambana e fra i Vedda Henanigala nella zona del Mahaweli.\nLingua.\nI Vedda hanno adottato la lingua singalese, ma con l'uso di termini peculiari (specialmente in relazione alla foresta e al loro modo di vivere) che non sono di origine singalese e che probabilmente risalgono alla lingua originariamente parlata da loro.\nAd esempio, il termina Vedda per \"amico\" \u00e8 \"ruhang\", mentre in singalese si dice \"yaluwa\" (IPA ). Sulla costa orientale ci sono comunit\u00e0 di Wanniyala-Aetto che parlano invece tamil."}
{"id": "1353441", "revid": "287204", "url": "https://it.wikipedia.org/wiki?curid=1353441", "title": "Galassia Nana della Carena", "text": "La Galassia Nana della Carena \u00e8 una piccola galassia nella costellazione della Carena.\nSi tratta di una galassia nana sferoidale, satellite della nostra Via Lattea; la sua formazione sarebbe avvenuta in tempi relativamente recenti rispetto alle altre galassie satelliti: questo si evince dalla completa assenza al suo interno di stelle con et\u00e0 superiore ai 7 miliardi di anni, che sarebbe meno della met\u00e0 della vita delle stelle pi\u00f9 vecchie conosciute nella nostra Galassia. Le sue esigue dimensioni fanno s\u00ec che i pi\u00f9 potenti telescopi siano in grado di risolverla quasi completamente. La sua distanza \u00e8 stimata sui 330\u00a0000 anni-luce da noi, dunque una delle galassie satelliti pi\u00f9 vicine."}
{"id": "1353442", "revid": "124359208", "url": "https://it.wikipedia.org/wiki?curid=1353442", "title": "Jos\u00e9 Patricio Guggiari", "text": "Fu presidente del Paraguay dal 15 agosto 1928 al 26 ottobre 1931, quando si autosospese, per poi riprendere la carica dal 28 gennaio al 15 agosto 1932.\nEra figlio di emigrati svizzeri provenienti \nda Savosa, nel Canton Ticino. Laureato in Giurisprudenza e Scienze Sociali (1910), Guggiari ricopr\u00ec alcuni incarichi amministrativi. Ader\u00ec alla rivoluzione liberale del 1904, e fugg\u00ec in Argentina dopo il suo fallimento iniziale. Deputato (1913) e presidente della Camera dei Deputati (1918), ministro dell'Interno con Manuel Gondra (1920), divenne capo del Partido Liberal (1923-1928).\nDurante il suo mandato presidenziale fu organizzato il Consiglio Nazionale di Difesa e furono riorganizzati i piani di studio del Colegio Nacional e dell'Escuela Superior de Guerra. Il 23 ottobre 1931 una manifestazione studentesca fu dispersa con la forza davanti al Palacio de Gobierno, causando diversi morti e feriti: Guggiari trasfer\u00ec i poteri al vicepresidente Emiliano Gonz\u00e1lez Navero per essere giudicato dal Congresso Nazionale, a lui favorevole. L'opposizione non partecip\u00f2 al dibattito in segno di protesta, perci\u00f2 il Congresso assolse Guggiari (17 gennaio 1932) e lui pot\u00e9 tornare ad occupare la carica fino alla fine del mandato."}
{"id": "1353443", "revid": "486946", "url": "https://it.wikipedia.org/wiki?curid=1353443", "title": "Caratteri sessuali secondari", "text": ""}
{"id": "1353446", "revid": "339392", "url": "https://it.wikipedia.org/wiki?curid=1353446", "title": "Pace di Ryswick", "text": ""}
{"id": "1353447", "revid": "838137", "url": "https://it.wikipedia.org/wiki?curid=1353447", "title": "Batin (etnia)", "text": "I Batin (o Suku Batin) sono un gruppo etnico , che vive nella parte interna dell'isola di Sumatra (Indonesia), nella provincia Jambi.\nTale popolazione indigena \u00e8 composta da circa 77.000 persone, parlanti un dialetto della variante Jambi della lingua malese.\nLa religione predominante \u00e8 quella musulmana, ma il sistema di parentela tradizionale \u00e8 di tipo matrilineare."}
{"id": "1353448", "revid": "293377", "url": "https://it.wikipedia.org/wiki?curid=1353448", "title": "Bryan Roy", "text": "Attualmente fa parte del team che dirige il settore giovanile dell'.\nCarriera.\nGiocatore.\nClub.\nBryan Roy ha cominciato la sua carriera da professionista nell'Ajax, con cui ha vinto un campionato olandese nel 1990 e una Coppa UEFA nel 1992, mentre nel 1987 \u00e8 stato premiato come Migliore talento del calcio olandese.\nNel novembre del 1992 fu acquistato per 2,2 miliardi di lire dal Foggia, grazie alla mediazione di Mino Raiola, rivelandosi il migliore marcatore della squadra con 12 reti nel campionato 1993-1994. A fine stagione lasci\u00f2 il Foggia per il Nottingham Forest, squadra della Premier league inglese, dove diede un contributo importante per il raggiungimento della qualificazione alla Coppa UEFA, collezionando 37 presenze e realizzando 13 gol nella stagione 1994-1995. Tuttavia la stagione seguente il suo impiego fu fortemente limitato a causa di infortuni e di una forma non ottimale. Cos\u00ec nell'estate del 1997 si trasfer\u00ec in Germania, all'Hertha Berlino; nel 2000 torn\u00f2 nei Paesi Bassi disputando il campionato con il NAC Breda.\nNazionale.\nRoy ha debuttato in Nazionale olandese nel 1989 e vanta 32 presenze e 9 reti. Ha disputato i Mondiali del 1990 e del 1994 e gli Europei del 1992.\nAllenatore.\nDopo aver lasciato il calcio giocato, Roy ha intrapreso la carriera di allenatore, guidando la squadra dei ragazzi di 10 anni del settore giovanile dell'Ajax. Nella stagione 2010-2011 ha allenato la selezione B-1 al posto di Aron Winter prima di lasciare l'incarico a Orlando Trustfull per tornare a ricoprire incarichi dirigenziali.\nIl 28 novembre 2011 Johan Cruijff, membro del consiglio direttivo dell'Ajax, insieme agli allenatori del vivaio Wim Jonk, Dennis Bergkamp, Bryan Roy, Ronald de Boer, John Bosman, Jaap Stam, Marc Overmars, Michel Kreek, Orlando Trustfull e Dean Gorre ha annunciato che avrebbe adito le vie legali ritenendo che gli ingaggi dei tre nuovi dirigenti Louis van Gaal, Martin Sturkenboom e Danny Blind violino la politica a livello tecnico adottata dal club. Il 7 febbraio 2012 \u00e8 stata pronunciata la sentenza secondo la quale la nomina di van Gaal a direttore generale dei lancieri sarebbe stata irregolare e cos\u00ec il 10 febbraio il consiglio direttivo (quattro consiglieri pi\u00f9 Cruijff, che resta come consulente) si \u00e8 dimesso insieme a Martin Sturkenboom e Danny Blind."}
{"id": "1353449", "revid": "1573940", "url": "https://it.wikipedia.org/wiki?curid=1353449", "title": "Anas chlorotis", "text": "L'alzavola bruna (Anas chlorotis ), detta anche alzavola della Nuova Zelanda, \u00e8 un uccello della famiglia degli Anatidi. Il nome con cui viene indicata dai m\u0101ori \u00e8 p\u0101teke.\nBiologia.\nL'alzavola bruna \u00e8 di abitudini soprattutto notturne, cosa rara per le specie di Anatini. Sembra che tale adattamento sia la risposta evolutiva al fatto che quasi tutti i predatori della Nuova Zelanda, prima dell'arrivo dell'uomo e dei mammiferi carnivori da esso importati, erano uccelli diurni, come l'aquila di Haast o gli skua.\nAlimentazione.\nSi nutre tenendo immersa solo met\u00e0 del corpo, come tutti i suoi parenti. La sua dieta consiste soprattutto di invertebrati acquatici, come insetti e loro larve o crostacei. Sembra che si cibi anche di molluschi. Le specie pi\u00f9 piccole, come il \"pipi\" (\"Paphies australis\") e le telline (\"Macomona liliana\"), vengono ingerite intere e frantumate nel ventriglio. Per cibarsi di cardii di maggiori dimensioni, come l\"'Austrovenus stutchburyi\" (cardio della Nuova Zelanda), almeno alcune alzavole della Nuova Zelanda hanno sviluppato una tecnica peculiare, mai documentata in altri uccelli: forzano la conchiglia con il becco e strappano via la carne con un movimento simile a quello di un martello pneumatico. Di notte le alzavole brune si nutrono sulla terraferma spingendosi anche a notevole distanza dai torrenti utilizzati come rifugio durante il giorno (Worthy 2002).\nSistematica.\nUn tempo era ritenuta conspecifica di altre due anatre attere, l'alzavola delle Auckland e quella dell'Isola di Campbell, con il nome di \"Anas aucklandica\"; allora si denominava l'intero taxon \u00abalzavola bruna\u00bb. In seguito, per\u00f2, \"A. aucklandica\" e \"A. nesiotis\" sono state elevate al rango di specie a parte. Nonostante tutto, il termine alzavola bruna viene utilizzato ancora pi\u00f9 comunemente di alzavola della Nuova Zelanda.\nConservazione.\nQuesta specie \u00e8 minacciata e si trova solamente su alcune isole al largo della costa. In passato, era ampiamente diffusa in tutta la Nuova Zelanda, ma \u00e8 scomparsa dalle due isole principali in seguito all'introduzione di predatori come gatti, cani e ratti, che poterono catturare con facilit\u00e0 quest'anatra dal volo piuttosto sgraziato.\nSecondo la categorizzazione della IUCN come VU D1, rimangono solo meno di 1000 esemplari adulti. Recentemente \u00e8 stata inserita tra le specie minacciate da Birdlife International (Birdlife 2007), cambiamento effettuato anche dalla nuova lista rossa della IUCN."}
{"id": "1353450", "revid": "1610933", "url": "https://it.wikipedia.org/wiki?curid=1353450", "title": "Alzavola bruna", "text": ""}
{"id": "1353452", "revid": "1573940", "url": "https://it.wikipedia.org/wiki?curid=1353452", "title": "Anas flavirostris", "text": "L'alzavola marezzata, alzavola macchiettata o alzavola del Cile (Anas flavirostris ) \u00e8 un uccello della famiglia degli Anatidi.\nDescrizione.\nPresenta un caratteristico becco giallo vivace e per il resto \u00e8 di colore castano.\nDistribuzione e habitat.\nLa specie \u00e8 presente in Argentina, Bolivia, Brasile, Cile, Per\u00f9, Paraguay, Uruguay nonch\u00e9 nelle isole Falkland, nella Georgia del Sud e nelle isole Sandwich Australi."}
{"id": "1353454", "revid": "1610933", "url": "https://it.wikipedia.org/wiki?curid=1353454", "title": "Alzavola marezzata", "text": ""}
{"id": "1353457", "revid": "1573940", "url": "https://it.wikipedia.org/wiki?curid=1353457", "title": "Anas gibberifrons", "text": "L'alzavola d'Indonesia (Anas gibberifrons ), nota anche come alzavola della Sonda, \u00e8 un'anatra di superficie diffusa nelle zone umide aperte dell'Indonesia.\nDescrizione.\n\u00c8 un'anatra di color bruno chiazzato con riflessi bianchi e verdi sulle ali. Il maschio e la femmina presentano la stessa colorazione, al contrario di una sua stretta parente, l'alzavola castana, in cui i due sessi sono molto differenti tra di loro. L'alzavola della Sonda presenta quasi la stessa identica colorazione della femmina di alzavola castana, da cui si distingue solamente per il collo di colore pi\u00f9 chiaro, per la faccia pi\u00f9 pallida e, soprattutto, per la fronte sporgente. L'alzavola delle Andamane presenta una quantit\u00e0 variabile di zone bianche sulla fronte e intorno agli occhi. L'alzavola dell'isola di Rennell somigliava molto ad una versione pi\u00f9 piccola della sottospecie nominale, ma aveva il becco pi\u00f9 breve. In tutte le sottospecie i giovani sono pi\u00f9 pallidi degli adulti, specialmente sulla testa.\nRiproduzione.\nL'alzavola d'Indonesia nidifica nei pressi di laghi e paludi d'acqua dolce, i suoi habitat preferiti, solitamente sul terreno, ma anche nelle cavit\u00e0 degli alberi o nelle tane dei conigli.\nVoce.\n\u00c8 un'anatra piuttosto rumorosa, specialmente di notte. Il maschio emette un lieve \"preep\", mentre la femmina starnazza pi\u00f9 rumorosamente."}
{"id": "1353458", "revid": "339392", "url": "https://it.wikipedia.org/wiki?curid=1353458", "title": "Igor Polianski", "text": ""}
{"id": "1353459", "revid": "287204", "url": "https://it.wikipedia.org/wiki?curid=1353459", "title": "Anas fulvigula", "text": "Il germano maculato (\"Anas fulvigula\", Ridgway 1874) \u00e8 un uccello della famiglia degli Anatidi. A volte viene confuso o considerato erroneamente come una sottospecie del germano reale (Anas platyrhynchos) o del germano nero americano (Anas rubripes).\nDescrizione.\nIl piumaggio \u00e8 marrone chiazzato, il capo e la gola sono invece color beige, marroncino chiaro (da cui il nome latino fulva + gula, cio\u00e8 gola fulva). Lo specchio delle ali \u00e8 blu iridescente ma rispetto ad altre specie affini del genere anas, non presenta la bordatura bianca. Il becco del maschio \u00e8 di color giallo luminoso, mentre nella femmina \u00e8 grigio."}
{"id": "1353462", "revid": "1610933", "url": "https://it.wikipedia.org/wiki?curid=1353462", "title": "Germano maculato", "text": ""}
{"id": "1353463", "revid": "122727945", "url": "https://it.wikipedia.org/wiki?curid=1353463", "title": "Anas georgica", "text": "Il codone beccogiallo, anche anatra dal becco giallo (\"Anas georgica\", J. F. Gmelin 1789) \u00e8 un uccello della famiglia degli Anatidi."}
{"id": "1353464", "revid": "1610933", "url": "https://it.wikipedia.org/wiki?curid=1353464", "title": "Codone beccogiallo", "text": ""}
{"id": "1353466", "revid": "120907121", "url": "https://it.wikipedia.org/wiki?curid=1353466", "title": "Minnie the Moocher", "text": "Minnie the Moocher (traducibile come \"Minnie La Scroccona\") \u00e8 una canzone jazz del 1931 registrata da Cab Calloway e dalla sua orchestra. \u00c8 famosa per il suo testo improvvisato e con diverse parti composte da suoni senza apparente senso (ad esempio, \"Ari ari ari ha\", \"Heidi heidi heidi hi\"). Quando si esibiva cantando questa canzone, Calloway era solito richiedere la partecipazione del pubblico, al quale faceva ripetere i versi senza senso che improvvisava, in una forma di \"chiamata e risposta\" tipica di questo genere musicale; a volte Calloway declamava frasi cos\u00ec lunghe, complesse e insensate che il pubblico non riusciva a ripetere il testo esatto e finiva per scoppiare a ridere. Il singolo vendette un milione di copie e venne premiato con il Grammy Hall of Fame Award 1999.\nOrigini.\nIl brano, sia per la musica che per il testo, si basa su una canzone di Frankie Jaxon del 1927 intitolata \"Willie the Weeper\". Bette Davis, nel 1932 l'aveva cantata nel film di Michael Curtiz \"Tentazioni\" (\"The Cabin in the Cotton\"). Entrambe le canzoni contengono palesi riferimenti all'uso di droghe. Infatti i termini \"Smoky\" e \"cokey\" che compaiono nel testo sono riferiti ad un consumatore di cocaina; la frase: \"\u00abkicking the gong around\u00bb\" (\"prendendo a calci un gong\") \u00e8 un riferimento in slang alla pratica di fumare oppio; altri versi, infine, descrivono il sogno oppiaceo di Minnie, coinvolta con il Re di Svezia per un affare da \"milioni di nickels (moneta da 5 cent di dollaro) e dimes (moneta da 10 cent di dollaro)\".\nVersione estesa.\nCalloway scrisse anche una versione estesa della canzone, aggiungendo versi che descrivono Minnie e Smoky che vengono arrestati; Minnie paga la cauzione di Smokey, ma viene da lui abbandonata in prigione.\nAlla fine, Minnie viene portata \"dove loro mettono i pazzi\", dove muore. Questo spiega perch\u00e9 entrambe le versioni finiscano con le parole \"Poor Minnie, poor Min\". (Povera Minnie, Povera Min).\nStoria della registrazione.\nCalloway registr\u00f2 la canzone per la prima volta nel 1931. Sempre in quel periodo scrisse e registr\u00f2 una canzone molto simile dal titolo \"Kickin' the Gong Around\".\nLa canzone fu inserita, interpretata da Calloway stesso, nel film del 1955 \"Rhythm and Blues Revue\", girato all'Apollo Theater, ed anche molto pi\u00f9 tardi, nel 1980, nel film \"The Blues Brothers\".\nRiferimenti a \"Minnie\".\nMinnie \u00e8 menzionata in un grande numero di altre canzoni di Cab Calloway, come \"Minnie the Moocher's Wedding Day\", \"Ghost of Smoky Joe\", \"Kickin' the Gong Around\", \"Minnie's a Hepcat Now\", \"Mister Paganini - Swing for Minnie\", \"We Go Well Together\", e \"Zah Zuh Zaz\". Alcune di queste canzoni indicano come il fidanzato di Minnie, Smoky fosse anche chiamato Smoky Joe.\nCover e riferimenti nella cultura di massa.\nDella canzone furono fatte anche moltissime cover tra le quali quella del 1967 della band australiana The Cherokees e quella, sempre dello stesso anno, fatta dai Kaleidoscope (in \"Side Trips\").\n\"Minnie the Moocher\" \u00e8 stata cantata anche in altri film, prima e dopo \"The Blues Brothers\", come in \"Forbidden Zone\" di Richard Elfman (1980), nel quale il cantante Danny Elfman ha modificato il testo per adattarlo alla trama del film, e in \"Cotton Club\", diretto da Francis Ford Coppola nel 1984, durante il quale la canzone viene interpretata dall'attore-cantante Larry Marshall, nei panni di Cab Calloway. Una versione della canzone si pu\u00f2 sentire nel film \"The\" \"Mask,\" mentre viene cantata all'interno del locale Coco Bongo. \nIl famoso personaggio dei cartoon Betty Boop \u00e8 la protagonista di \"Minnie the Moocher\", un corto di animazione di Dave Fleischer del 1932, che prende il titolo della canzone, cantata per intero da Cab Calloway doppiando un personaggio nei titoli di testa.\nNel film \"Una notte all'opera\" del 1935, Groucho Marx che interpretava Otis Driftwood dice: \u00abTu lo pagherai un centinaio di dollari a notte solo per cantare? Perch\u00e9? Puoi avere un disco di \"Minnie the Moocher\" per 75 centesimi! E per un dollaro e un quarto puoi avere direttamente Minnie...\u00bb. Nella versione doppiata in italiano tuttavia si perde questo riferimento."}
{"id": "1353468", "revid": "125377437", "url": "https://it.wikipedia.org/wiki?curid=1353468", "title": "Den\u00edlson Pereira Neves", "text": "Durante la sua carriera ha vinto solamente titoli internazionali, tutti con la maglia del San Paolo: la Libertadores e il Mondiale per club 2005 e la Copa Sudamericana 2012.\nCarriera.\nClub.\nSan Paolo.\nHa fatto parte della squadra del S\u00e3o Paolo che ha conquistato la Coppa Libertadores 2005 e la Coppa del Mondo per club 2005. \u00c8 sempre stato considerato, per\u00f2, come una riserva ed ha giocato solo 12 partite, delle quali solo 8 da subentrante.\nArsenal.\nIl 31 agosto 2006, \u00e8 passato all'Arsenal in cambio di 3,4 milioni di sterline ed ha scelto la maglia numero 15. Molti sono stati sorpresi da questo trasferimento, vista la sua mancanza di esperienza.\n\u00c8 stato incluso tra i convocati per la trasferta in casa del CSKA Mosca del 17 ottobre 2006, ma \u00e8 rimasto in panchina e non \u00e8 stato impiegato. Ha debuttato il 24 ottobre, in una partita di Coppa di Lega contro il West Bromwich.\nNella stagione 2006-2007, Den\u00edlson \u00e8 stato sempre impiegato in tutte le partite di Coppa di Lega inglese dall'Arsenal.\nIl 30 dicembre 2006 ha debuttato in campionato, nella sconfitta per 1 a 0 della sua squadra contro lo Sheffield United, a Bramall Lane.\nIl primo gol con la maglia dei \"Gunners\" \u00e8 arrivato il 25 settembre 2007, in una partita di Coppa di Lega contro il Newcastle. La buona prestazione ha tranquillizzato i tifosi dell'Arsenal sulle sue qualit\u00e0 e il club gli ha rinnovato il contratto. Ha segnato un'altra rete contro lo Sheffield United, sempre in Coppa. Ha ricevuto il suo primo cartellino rosso in una partita contro il Blackburn.\nEra considerato uno dei possibili sostituti di Mathieu Flamini, che aveva appena lasciato l'Arsenal. \u00c8 partito titolare nella prima partita di campionato 2008-2009.\nIl suo primo match campionato 2009-2010 \u00e8 stato molto positivo: con un potente tiro da 25 metri entrato in rete ha aiutato i \"Gunners\" a vincere in trasferta per 6-1 contro l'Everton al Goodison Park..\nRitorno al San Paolo.\nIl 18 luglio 2011 viene ceduto in prestito al San Paolo, sua ex squadra.\nAl-Wahda, Cruzeiro, Botafogo e Sliema Wanderers.\nNel luglio 2015 viene acquistato per poco pi\u00f9 di 3 milioni dagli emirati dell'Al-Wahda. Il 20 agosto successivo fa il suo esordio in campionato nella vittoria esterna per 0-4 contro il Dibba Al-Fujairah. A fine campionato centra il 3\u00ba posto finale e vince la UAE Arabian Gulf Cup (segnando tra l'altro il gol dell'1-0 decisivo in finale al 1\u00ba minuto di gioco contro l'Al Shabab). A fine stagione viene mandato in prestito al Cruzeiro, tornando cos\u00ec nel suo Paese natale.\nDopo una breve esperienza nel Botafogo di Ribeir\u00e3o Preto, nell'agosto 2020 si accorda con la squadra maltese degli per un contratto di durata annuale.\nNazionale.\nHa fatto parte della selezione U17 brasiliana, vincendo anche il campionato sudamericano. A novembre 2006, ha ricevuto la prima convocazione dalla nazionale del maggiore, per un'amichevole contro la , ma \u00e8 rimasto in panchina per tutta la gara.\nStatistiche.\nPresenze e reti nei club.\n\"Statistiche aggiornate al 14 dicembre 2013.\""}
{"id": "1353469", "revid": "599013", "url": "https://it.wikipedia.org/wiki?curid=1353469", "title": "Frank Baltrusch", "text": "Specializzato nel dorso ha vinto la medaglia d'argento nei 200\u00a0m dorso alle olimpiadi di ."}
{"id": "1353473", "revid": "203575", "url": "https://it.wikipedia.org/wiki?curid=1353473", "title": "Alexandre Song", "text": "Biografia.\n\u00c8 il nipote di Rigobert Song. Alexandre Song \u00e8 il sesto di 10 fratelli e 17 sorelle. \u00c8 sposato ed ha due figli, Nolan e Kaylian.\nCaratteristiche tecniche.\nPu\u00f2 essere schierato sia da difensore che da centrocampista, preferibilmente in posizione centrale. \u00c8 in grado di far ripartire un'azione, essendo dotato di una buona tecnica.\nCarriera.\nClub.\nBastia.\nSong \u00e8 entrato a far parte della squadra giovanile del Bastia ed \u00e8 diventato un calciatore della primavera a partire dalla stagione successiva, giocando 34 partite. L'Arsenal di Ars\u00e8ne Wenger lo acquista in primavera.\nArsenal e Charlton.\nSong \u00e8 arrivato in prestito per il campionato 2005-2006 ed ha debuttato nella vittoria per 2 a 1 sull'Everton, entrando a partita in corso. \u00c8 partito dal primo minuto in diverse partite di Champions League e in alcune gare di fine stagione, quando Cesc F\u00e0bregas e Gilberto Silva sono stati infortunati.\nDopo aver giocato la prima stagione in prestito, l'Arsenal ha acquistato tutto il cartellino di Song, in cambio di 1 milione di sterline. Il calciatore ha firmato un contratto quadriennale.\nHa segnato il primo gol per i \"Gunners\" nella vittoria per 6 a 3 sul Liverpool, nella Coppa di Lega, il 9 gennaio 2007.\nIl 30 gennaio 2007, \u00e8 stato reso noto il suo passaggio in prestito al Charlton Athletic, fino al termine della stagione. Nonostante il suo arrivo in prestito, per\u00f2, il Charlton non \u00e8 riuscito a salvarsi.\nNella stagione 2007-2008, ha iniziato come difensore titolare nelle partite di Coppa di Lega, ma ha saltato la semifinale, in cui l'Arsenal \u00e8 stato eliminato, a causa di impegni in Nazionale. Ha anche giocato da titolare in campionato, mentre Philippe Senderos \u00e8 stato indisponibile a causa di uno shock dovuto all'eliminazione dalla Champions League.\nBarcellona.\nIl 18 agosto 2012 passa alla societ\u00e0 spagnola del Barcellona, lasciando l'Arsenal per circa 19 milioni di euro e firmando un contratto quinquennale, con una clausola rescissoria pari a 80 milioni di euro.\nSegna il suo primo gol nella vittoria casalinga per 3-1 contro il Real Zaragoza.\nPrestito al West Ham.\nIl 30 agosto 2014 passa al West Ham con la formula del prestito biennale, facendo cos\u00ec ritorno in Inghilterra dopo due anni.\nRubin Kazan'.\nIl 1\u00ba agosto 2016 si trasferisce al Rubin Kazan'.\nSion.\nIl 14 agosto 2018 passa al Sion, con la quale esordisce il 25 agosto nella sconfitta esterna contro il Grasshoppers per 2-1. Si svincola dalla squadra svizzera il 20 marzo 2020.\nArta Solar 7.\nIl 7 novembre 2020 firma un biennale con l', squadra africana militante nella Djibouti Premier League, la massima competizione calcistica dello stato del Gibuti.\nNazionale.\nNonostante non sia mai stato chiamato prima della Coppa delle Nazioni Africane 2008, \u00e8 stato convocato per la competizione, in cui ha giocato 6 partite. Ha debuttato contro l', in una sconfitta per 4-2. \u00c8 entrato a met\u00e0 partita, al posto di St\u00e9phane M'Bia ed ha giocato in squadra con suo zio. Il 6 gennaio 2015 si ritira dalla sua nazionale.\nViene convocato per la Coppa delle nazioni africane 2010 in cui gioca tutte le partite da titolare con la sua squadra che verr\u00e0 eliminata ai quarti di finale dall'Egitto.\nDopo aver contribuito alla qualificazione della sua nazionale per il Campionato mondiale di calcio 2010, viene convocato per quest'ultima in cui gioca, da titolare, una sola partita dei gironi contro la Danimarca in cui il Camerun perde 1-2.\nMancate le qualificazioni alle Coppa delle nazioni africane 2012 e alla Coppa delle nazioni africane 2013 riesce a qualificarsi con la sua nazionale al Campionato mondiale di calcio 2014 in cui viene convocato e gioca contro il Messico (1-0) e contro la Croazia (0-4); in quest'ultima partita risalta in negativa facendosi espellere al 40\u00ba minuto per una gomitata ai danni dell'attaccante Mario Mand\u017euki\u0107, di conseguenza salta l'ultima partita contro il Brasile persa 1-4 dal Camerun che condanner\u00e0 glia africani ad una prematura eliminazione dal mondiale.\nStatistiche.\nPresenze e reti nei club.\n\"Statistiche aggiornate al 18 settembre 2021.\""}
{"id": "1353475", "revid": "547034", "url": "https://it.wikipedia.org/wiki?curid=1353475", "title": "Libro Nono della Metafisica", "text": "Il Libro Nono della Metafisica (Teta) di Aristotele pu\u00f2 essere considerato un trattato sulla dottrina della \"potenza\" e dell'\"atto\". A questo argomento il filosofo greco aveva gi\u00e0 dedicato una breve trattazione nel quinto libro della Metafisica.\nNel nono libro, lo Stagirita formula e sistematizza la dottrina della potenza e dell'atto, una delle pi\u00f9 originali ed interessanti di tutto il suo pensiero. Con tale dottrina, Aristotele risolve da un punto di vista metafisico il problema del \"divenire\".\nA Parmenide, che affermava che il divenire fosse mera apparenza poich\u00e9 considerava impossibile il passaggio dall'essere al non essere e viceversa, Aristotele replica che questa interpretazione deriva da una concezione univoca dell'essere. Invece l'essere, afferma lo Stagirita, si dice in molti sensi:\nDunque, l'atto e la potenza sono modi in cui si dice l'essere. L'intuizione fondamentale che sta alla base della dottrina \u00e8 che ogni ente diviene, cambia. Questo mutamento per\u00f2 \u00e8 reso possibile da una \"propriet\u00e0 intrinseca\" dell'ente, che esisteva gi\u00e0 prima del mutamento stesso. Per esempio, un cuscino pu\u00f2 essere compresso, ma questo presuppone che esso possegga gi\u00e0 da prima la \"capacit\u00e0\" di essere compresso. \nPer esempio, un pezzo di marmo \u00e8 una statua in potenza e la statua \u00e8 statua in atto. Un vedente che ha gli occhi chiusi \u00e8 un vedente in potenza e quando avr\u00e0 gli occhi aperti sar\u00e0 vedente in atto. Un seme sar\u00e0 frumento in potenza e, giunto allo stadio di pianta, sar\u00e0 frumento in atto. Un embrione umano \u00e8 uomo in potenza e, giunto ad un compiuto grado di sviluppo, sar\u00e0 un uomo in atto.\nUn aspetto fondamentale della dottrina di potenza ed atto che non pu\u00f2 essere tralasciato \u00e8 che di potenza ed atto non si pu\u00f2 dare definizione: li si pu\u00f2 intuire, dice Aristotele, solo mediante lo strumento filosofico dell'analogia."}
{"id": "1353476", "revid": "54558", "url": "https://it.wikipedia.org/wiki?curid=1353476", "title": "Minnie the moocher", "text": ""}
{"id": "1353477", "revid": "1494169", "url": "https://it.wikipedia.org/wiki?curid=1353477", "title": "Oggetti non stellari nella costellazione di Cassiopea", "text": "Principali oggetti non stellari presenti nella costellazione di Cassiopea."}
{"id": "1353479", "revid": "21110420", "url": "https://it.wikipedia.org/wiki?curid=1353479", "title": "DosLynx", "text": ""}
{"id": "1353480", "revid": "124123", "url": "https://it.wikipedia.org/wiki?curid=1353480", "title": "Paul Kingsman", "text": "Specializzato nel dorso, ha vinto la medaglia di bronzo nei 200m dorso alle olimpiadi di Seoul 1988."}
{"id": "1353489", "revid": "339392", "url": "https://it.wikipedia.org/wiki?curid=1353489", "title": "Igor Polianskiy", "text": ""}
{"id": "1353490", "revid": "1543377", "url": "https://it.wikipedia.org/wiki?curid=1353490", "title": "Football-Club Bulle", "text": "Il Football Club Bulle \u00e8 una societ\u00e0 calcistica svizzera con sede nella citt\u00e0 di Bulle. La sua fondazione risale al 1\u00ba luglio 1910.\nAttualmente milita nella Seconda Lega interregionale (5 livello).\nStoria.\nNella stagione 1978-1979 il Bulle conclude la stagione al secondo posto, con 33 punti, dietro al Del\u00e9mont avanti di ben 10 punti. Si passa a disputare i playoff, ma esce subito ai quarti sconfitto dal Raron. Bisogna dunque attendere la stagione successiva 1979-1980 per ritentare l'ascesa in Serie B: il temuto Del\u00e9mont finisce nel Gruppo II e il Bulle conclude la stagione al primo posto davanti all'Etoile Carouge Gen\u00e8ve con 7 punti di vantaggio e con il miglior attacco del girone con 68 goal. Nei playoff in semifinale viene sconfitto in un doppio scontro l'Altst\u00e4tten (3-1 fuori casa nella partita di ritorno), mentre in finale sconfigge l'Emmen per 3-0. Bulle e Mendrisio salgono quindi in Serie B. La stagione successiva, 1980-1981 vede il Bulle piazzarsi al terzo posto a soli 2 punti di distacco della capolista Vevey Sports e, in seguito ai cambiamenti della Serie A che porta le squadre da 14 a 16, il Bulle riesce ad entrare nella massima serie del calcio svizzero. In soli due anni il Bulle riesce, anche con un po' di fortuna, a passare dalla Serie C alla Serie A. La stagione successiva, 1981-1982, la squadra riesce a piazzarsi al 14\u00ba posto, a soli 2 punti dal Nordstern Basel e a 3 punti dal Chiasso che retrocedono in Serie B.\nStadio.\nIl FC Bulle gioca le partite casalinghe allo stadio del Bouleyres costruito nel 1949, ha una capienza di 5\u00a0150 spettatori (650 seduti e 4\u00a0500 in piedi). Le dimensioni sono 105 m per 68 m."}
{"id": "1353491", "revid": "110157", "url": "https://it.wikipedia.org/wiki?curid=1353491", "title": "Songs for Beginners", "text": "Songs For Beginners \u00e8 un album di Graham Nash pubblicato dalla casa discografica Atlantic Records nel maggio del 1971.\nFu il primo disco da solista dell'autore inglese, che viveva negli USA da 3 anni, e collaborava anche con Crosby, Stills e Young. Fu un disco segnato dalla fine della sua storia con Joni Mitchell, a cui ha dedicato brani come \"I used to be a King\"; ma \u00e8 presente anche l'impegno sociale come in \"Militaty Madness\" e in \"Chicago\", brano che tratta dei disordini ad una convention democratica nella fine degli anni '60.\nMusicisti.\nMilitary Madness\nBetter Days\nWounded Bird\nI Used to Be a King\nBe Yourself\nSimple Man\nMan in the Mirror\nThere's Only One\nSleep Song\nChicago\nWe Can Change the World\nNote aggiuntive"}
{"id": "1353492", "revid": "712828", "url": "https://it.wikipedia.org/wiki?curid=1353492", "title": "Sajin Komamura", "text": ""}
{"id": "1353494", "revid": "486946", "url": "https://it.wikipedia.org/wiki?curid=1353494", "title": "TNA Bound For Glory", "text": ""}
{"id": "1353496", "revid": "1983214", "url": "https://it.wikipedia.org/wiki?curid=1353496", "title": "S\u0103lciua", "text": "S\u0103lciua (in ungherese \"Szolcsva\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 6 villaggi: Dealu Caselor, Dume\u0219ti, S\u0103lciua de Jos, S\u0103lciua de Sus, Sub Piatr\u0103, Valea Larg\u0103.\nS\u0103lciua si trova nella parte settentrionale della contea, a circa 100 km da Alba Iulia, nella valle del fiume Arie\u0219, lungo la strada statale DN75.\nLa localit\u00e0 viene citata per la prima volta con il nome \"Zolchwa\" in un documento del 1365."}
{"id": "1353497", "revid": "124123", "url": "https://it.wikipedia.org/wiki?curid=1353497", "title": "Megastene", "text": "Biografia.\nProbabilmente originario della Ionia, fu un importante diplomatico ellenistico che, tra il 302 ed il 291 a. C., fu inviato in India come ambasciatore di Seleuco I presso il re indiano \"Sandrokottos\", nome con cui i greci chiamavano il fondatore dell'Impero Maurya Chandragupta.\nIn effetti, Seleuco avrebbe inviato Megastene come firmatario, a suo nome, di un trattato con Chandragupta dopo averlo combattuto negli anni precedenti, poich\u00e9 Megastene era amico intimo di Sibirtio, satrapo dell'Aracosia - gi\u00e0 satrapo sotto Alessandro e rimasto nella sua posizione anche dopo gli accordi di Triparadiso del 321 a.C. - e, dunque, conosceva bene la via verso la capitale dei Maurya, che peraltro, lo stesso storico afferma di aver visitato pi\u00f9 volte.\nIn realt\u00e0, secondo alcune ipotesi che riflettono proprio sul legame tra Megastene e l'importante figura politica di Sibirtio, l'ambasceria sembra pi\u00f9 probabile nel contesto politico del 319 a.C., con la pubblicazione dell'opera megastenica alla fine degli anni Dieci.\n\"Indik\u00e0\".\nSulla base delle conoscenze cos\u00ec acquisite, Megastene compose l'opera \"Notizie sull'India\" (), in 4 libri, dei quali il primo libro descriveva la geografia, i due successivi il sistema di governo, le caste e gli usi religiosi; l'ultimo trattava la storia, l'archeologia e le leggende.\nL'opera non ci \u00e8 giunta integralmente, ma ne possediamo numerosi e ampi frammenti, che rivelano come Megastene scrivesse sotto il diretto influsso della mitizzazione della spedizione indiana di Alessandro, in quanto riporta credenze anche meravigliose sul subcontinente indiano senza vagliarle criticamente: ad esempio, accettava la falsa tradizione della conquista dell'India da parte di Nabucodonosor e dell'etiope Taharka.\nDa un passo citato da Clemente Alessandrino si pu\u00f2 dedurre che uno degli scopi e forse il maggiore che Megastene si prefisse nello scrivere la sua storia, fu quello di trovare nell'India i precedenti della storia leggendaria, divina, delle dottrine filosofiche greche. Cos\u00ec, le leggende sorte dopo la spedizione di Alessandro circa la conquista dell'India per opera di Dioniso e di Eracle hanno, secondo Megastene, il loro fondamento in antiche tradizioni nazionali indiane. I frammenti furono raccolti e ordinati per la prima volta da E. A. Schwanbeck, \"Megasthenis fragmenta\" (Bonn 1846), e da Muller nei suoi \"Fragmenta Historicorum Graecorum\", vol. II, pp. 397-439.\nCiononostante e anche se l'interpretazione grecizzante spinse Megastene a rappresentare l'India come una sorta di utopia platonico-cinica, la sua opera rimase per secoli la fonte pi\u00f9 completa e autorevole sull'India a disposizione del mondo occidentale e fu usata largamente da Arriano, nella sua \"Indik\u00e0\", da Strabone, nella sua \"Geografia\" e dagli altri autori che si occuparono dell'India."}
{"id": "1353498", "revid": "287204", "url": "https://it.wikipedia.org/wiki?curid=1353498", "title": "Salciua", "text": ""}
{"id": "1353499", "revid": "921573", "url": "https://it.wikipedia.org/wiki?curid=1353499", "title": "Mathilde Seigner", "text": "Biografia.\nSorella della modella e attrice Emmanuelle Seigner e dell'attrice Marie-Am\u00e9lie Seigner, si \u00e8 rivelata al pubblico vincendo il Premio Michel Simon nel 1994 con il film \"Rosine\". Nel 1999 ha ricevuto il Premio Romy Schneider."}
{"id": "1353507", "revid": "695564", "url": "https://it.wikipedia.org/wiki?curid=1353507", "title": "Wild Tales", "text": "Wild Tales \u00e8 un album di Graham Nash uscito per la Atlantic Records/Wea nel dicembre del 1973.\nMusicisti.\nWild Tales\nHey You (Looking at the Moon)\nPrison Song\nYou'll Never Be the Same\nAnd so It Goes\nGrave Concern\nOh! Camil (The Winter Soldier)\nI Miss You\nOn the Line\nAnother Sleep Song\nNote aggiuntive"}
{"id": "1353508", "revid": "110157", "url": "https://it.wikipedia.org/wiki?curid=1353508", "title": "Santuario di Nostra Signora del Deserto", "text": "Il santuario di Nostra Signora del Deserto \u00e8 un luogo di culto cattolico situato nella localit\u00e0 Madonna del Deserto nel comune di Millesimo, in provincia di Savona. La chiesa \u00e8 sede della parrocchia omonima dell'unit\u00e0 pastorale di Val Bormida della diocesi di Mondov\u00ec.\nIl sito \u00e8 ubicato lungo la strada provinciale 48 collegante la val Bormida con Murialdo e Calizzano. Il santuario si trova a 616\u00a0m. s.l.m. su una radura, in capo a una valle folta di boschi circostanti.\nStoria.\nAnticamente dove oggi sorge il santuario, all'incrocio di storici sentieri colleganti alcune borgate della valle, nel luogo detto del Garbazzo sorgeva un essiccatoio per le castagne, propriet\u00e0 della famiglia David. Sul muro esterno di questo essiccatoio il parroco Pietro Paolo David fece dipingere, si ignora da chi, un'immagine sacra della \"Madonna col Bambino\" seduta su un trono; sotto l'effigie la scritta in lingua latina \"Nomen Virginis Mariae\" e la data 1618, che copre l'originaria scritta in latino estratta tramite foto ad alta risoluzione: \"HOC OPUS FECIT FIERI ROGANTE PAULUS DAVID IN AERE PROPRIA AD HONOREM DEI ET BEATAE MARIAE VIRGINIS ET SANTORUM APOSTOLORUM PETRI ET PAULI\" - \"Quest'opera la fece fare il richiedente Paolo David nella sua propriet\u00e0 ad onore di Dio e della Beata Vergine Maria e dei Santi Apostoli Pietro e Paolo\", ai lati erano rappresentati i santi Pietro e Paolo, in alto il simbolo di Dio e sotto lo stesso sacerdote orante. La scritta originaria venne coperta con l'attuale dopo il passaggio di propriet\u00e0 dalla famiglia David ad un ramo della famiglia Del Carretto.\nL'immagine veniva anticamente chiamata \"Madonna del Garbazzo\" poich\u00e9 accanto al seccatoio era presente una grossa buca - \"garbo\" nel dialetto locale - dalla quale scaturisce una fontana, ma anche \"Madonna delle Tre Fonti\" perch\u00e9 il Deserto \u00e8 una zona ricca di acqua e di sorgenti.\nSecondo la tradizione popolare, tramandata oralmente ancora oggi, proprio nei pressi del seccatoio avvenne nel 1726 il primo miracolo attribuito alla Vergine Maria. Si racconta di un viaggio che una donna intraprese con il proprio figlio - nato cieco - dal borgo natio di Finale (oggi Finale Ligure) verso Ceva per far visitare il figlio da un medico nell'ospedale della cittadina piemontese.\nGiunta nei pressi del seccatoio verso sera, la donna si ferm\u00f2 per riposare e rivolse all'immagine della Madonna dipinta sul muro la protezione per la prosecuzione del viaggio e - forse - la guarigione del figlio. Secondo la tradizione e devozione religiosa, il figlio inspiegabilmente il mattino seguente ottenne il dono della vista.\nL'edificazione.\nA partire dal 1726 avvennero sullo stesso luogo, come raccontano alcuni scritti del parroco di Carcare, presunti miracoli attribuiti all'immagine della Madonna del Garbazzo, tanto che nell'inverno dello stesso anno iniziarono i lavori per l'edificazione di un nuovo tempio religioso.\nIl consenso per la nuova costruzione fu dato dall'allora vescovo della diocesi di Alba, comunit\u00e0 diocesana alla quale la valle di Millesimo faceva anticamente parte, e il primo appellativo fu quello al Santissimo Nome di Maria. I lavori si protrassero per tutto l'inverno - tra il 1726 e il 1727 - grazie all'opera diretta degli stessi abitanti della zona; il 22 maggio la chiesa, oramai ultimata, fu benedetta il luned\u00ec dopo Pentecoste e vi si celebr\u00f2 la prima funzione eucaristica.\nNel 1796 le truppe francesi di Napoleone Bonaparte - gi\u00e0 vittoriosi nei borghi di Montenotte (frazione odierna di Cairo Montenotte), Dego e Millesimo - compirono un disastroso saccheggio all'interno del santuario e dei borghi vicini. Poco dopo la caduta napoleonica furono intrapresi nuovi lavori di restauro e ingrandimento della struttura.\nL'immagine mariana.\nAttorno al 1820 la parte di muro del seccatoio, su cui era dipinta l'immagine, venne tagliata e collocata in una nicchia sopra l'altare maggiore. Le suppliche rivolte dai millesimesi al re di Sardegna Vittorio Emanuele I di Savoia per ottenere fondi (1814, 1815 e 1818) per i lavori di ampliamento della struttura, confermano che l'immagine venne fatta dipingere dal sacerdote Pietro Paolo David. Quest'ultimo, oltre che discendente di una nobile famiglia di Millesimo, risulta essere il personaggio ritratto ai piedi della Madonna e la datazione riportata 1618 \u00e8 quella del dipinto originario che aveva ai lati anche le effigi dei santi Pietro e Paolo oggi scomparse.\nL'immagine sub\u00ec negli anni a seguire diversi ritoccamenti modificandone in alcune parti l'originale dipinto. Grazie ad accurati interventi di restauro effettuati nel 1964, dal professor Gabriele Cena, hanno riportato all'aspetto originario il dipinto. L'effigie della \"Madonna col Bambino\" venne incoronata nel 1893 su concessione del papa Leone XIII e su richiesta del vescovo di Mondov\u00ec monsignor Placido Pozzi.\nDescrizione.\nGli interni.\nL'attuale struttura architettonica \u00e8 risalente al 1878 anche se ulteriori rimaneggiamenti e ampliamenti furono eseguiti nel 1867 per porre rimedio al notevole flusso dei pellegrini. La nuova cupola, alta 52-53 metri, fu affrescata con scene della vita della Vergine Maria dal pittore Adalberto Migliorati tra il 1946 e il 1951; nel 1952, a seguito della morte di quest'ultimo, l'opera di tinteggiatura fu ultimata da due suoi allievi Alessandro Bruschetti e Germano Belleti.\nIl santuario presenta una struttura a forma di croce greca e divisa in tre navate non uguali dove sono disposti lateralmente otto piloni formando una figura geometrica ad esagono; ai lati sono inoltre disposte due cappelle. Curiosamente il santuario non fu mai completamente finito secondo l'originale disegno di progettazione del geometra Bertero di Carmagnola, bens\u00ec semplicemente terminato nel 1878 grazie al lavoro dei fedeli.\nNella navata laterale di destra si trova una statua raffigurante la \"Madonna del Deserto\" nonch\u00e9 un dipinto ritraente la liberazione dell'apostolo Pietro per mezzo, secondo la tradizione cattolica, dell'Angelo del Signore; con tale dipinto si ricorda la visita del pontefice Pio VII nel borgo di Millesimo durante il trasferimento in Francia per la prigionia.\nL'organo.\nAll'interno \u00e8 presente un antico organo del 1855, usato ancora oggi nei concerti e nelle funzioni religiose, costruito dalla ditta Nicomede Agati e fratelli di Pistoia. Inizialmente eseguito su commissione per il santuario di Nostra Signora della Misericordia di Savona \u00e8 stato successivamente venduto all'allora parrocchia di Millesimo nel 1927.\nSecondo le fonti storiche degli archivi parrocchiali la somma per il suo trasferimento fu di 1.500 lire, ma poich\u00e9 s'incontrarono difficolt\u00e0 per il suo trasporto la somma lievit\u00f2 sino alle 5.000 lire. L'organo \u00e8 stato sottoposto ad un intervento di restauro conservativo tra il 1995 e il 1997.\nLa Famiglia di Maria.\nIl dipinto \u00e8 situato all'interno della cappella della navata di sinistra e rappresenta la genealogia della Vergine Maria. Nel dipinto sono ben visibili i santi Giovanni Battista in et\u00e0 giovanile, Zaccaria, Elisabetta, Giuseppe, la Madonna con il Bambino Ges\u00f9 e i genitori Anna e Gioacchino."}
{"id": "1353509", "revid": "834", "url": "https://it.wikipedia.org/wiki?curid=1353509", "title": "Stephen Maynard Clark", "text": ""}
{"id": "1353510", "revid": "1543377", "url": "https://it.wikipedia.org/wiki?curid=1353510", "title": "Clostridioides difficile", "text": "Clostridioides difficile, una volta conosciuto come \"Clostridium difficile\", \u00e8 un batterio sporigeno appartenente alla famiglia Clostridiaceae. \u00c8 un bastoncello, Gram +, anaerobio. Come altre specie affini, quando produce specifiche tossine, pu\u00f2 essere patogeno per l'uomo.\nAmpiamente diffuso nel suolo \u00e8 presente anche nell\u2019apparato gastrointestinale di vari animali: cani, gatti, cavalli, maiali, roditori. Il \"C. difficile\" fa parte della normale flora saprofita dell\u2019intestino umano e colonizza tra il 3% e il 15% degli adulti sani. Pu\u00f2 essere isolato nell'80% delle feci dei bambini fino a 1 anno di et\u00e0, colonizzazione favorita dall\u2019immaturit\u00e0 della flora batterica intestinale.\nLa specie \"C. difficile\" \u00e8 definita da un grande e diversificato pangenoma con livelli estremi di plasticit\u00e0 evolutiva che \u00e8 stata modellata per lunghi periodi di tempo dal flusso genico e dalla ricombinazione, spesso tra lignaggi divergenti. Sono stati isolati centinaia di diversi ceppi del \"C. difficile,\" non tutti tossigeni. La continua evoluzione del \"C. difficile\" in risposta alle attivit\u00e0 ambientali e antropiche ha portato alla rapida comparsa e alla diffusione in tutto il mondo di lignaggi clonali virulenti.\nL'infezione da \"Closteridioides difficile\" \u00e8, in alcuni paesi, la causa pi\u00f9 comune di infezioni nosocomiali e causerebbe circa 15\u00a0000 morti l'anno negli USA e 3\u00a0700 nella UE/EEAA.\nStoria.\nHall e O'Toole, in materiale fecale di neonati, nel 1935 individuarono il batterio: \"Bacillus difficilis\", chiamato cos\u00ec per la difficolt\u00e0 incontrata nell'isolamento e per l'estrema lentezza di crescita dello stesso sul terreno colturale. Nel 1970 fu rinominato come \"Clostridium difficile\". Mentre il primo caso di colite pseudomembranosa era stato documentato da Finney nel 1893 in un'autopsia di una donna, morta per una diarrea emorragica post-intervento chirurgico, che presentava pseudomembrane simil-difteriche nel colon.\nNel 1968 su criceti, normalmente usati per lo studio del \"C. difficile\", trattati con l'antibiotico lincomicina si osserv\u00f2 la comparsa di una grave colite pseudomembranosa sperimentale mortale.\nNel 1970 animali trattati con antibiotici presentavano un'alta quantit\u00e0 nelle feci di tossina patogena prodotta dal \"C. difficile\", individuando con la tossina la causa primaria delle manifestazioni cliniche della patologia della colite pseudomembranosa.\nNel 1980 furono individuate due distinte tossine (A e B) prodotte dal \"C. difficile\".\nLe tossine A e B sono trascritte su un locus di patogenicit\u00e0 che comprende cinque geni: due geni della tossina, tcdA (tossina A) e tcdB (tossina B), e tre geni regolatori, uno dei quali (tcdC) codifica un regolatore negativo della trascrizione della tossina.\nLa prima sequenza genomica completa di un ceppo di \"C. difficile\" \u00e8 stata pubblicata per la prima volta nel 2005 dal Sanger Institute nel Regno Unito. Si trattava del ceppo 630, un ceppo virulento e resistente ai farmaci isolato in Svizzera nel 1982.\nLa specie \u00e8 stata trasferita dal genere \"Clostridium\" a \"Clostridioides\" nel 2016, dandole cos\u00ec il binomio \"Clostridioides difficile\". Questo nuovo nome riflette le differenze tassonomiche tra questa specie e i membri del genere \"Clostridium\", mantenendo per\u00f2 allo stesso tempo l'abbreviazione \"C. difficile\".\nBatteriologia.\nTroviamo spore di \"Clostridioides difficili\" nel terreno, negli ospedali e nelle case per anziani. La forma attiva dei batteri si trova solo nel tratto intestinale .\nAl microscopio, dopo la colorazione di Gram, sono bacilli allungati con un'estremit\u00e0 leggermente gonfia. Il germe stesso \u00e8 gram-positivo. La sua cultura \u00e8 ottimale in ambiente basico di agar a 37 \u00b0C. Quando le condizioni si fanno difficili, i batteri producono spore resistenti all'essiccazione, a temperature estreme e a molti prodotti chimici e disinfettanti..\nLe spore sono metabolicamente dormienti e altamente resistenti alle procedure di disinfezione standard, consentendo loro di persistere per lunghi periodi nell'ambiente. Le spore ingerite da ospiti sensibili possono riattivarsi (o germogliare) in risposta a specifici acidi biliari nell'intestino tenue e tornare a uno stile di vita attivo per produrre tossine e causare malattie. Le spore sono altamente trasmissibili e responsabili della contaminazione degli ambienti.\nIl \"Clostridioides difficile\" \u00e8 un germe della flora digestiva commensale. Rilevato anche nelle feci degli infanti \u00e8 spesso asintomatico per l'incapacit\u00e0 della tossina, nei ceppi tossigenici, di legarsi ai recettori degli enterociti ancora immaturi. Alcune sue mutazioni emergenti sono multi-resistenti (si sono adattate alla maggior parte degli antibiotici) e in caso di disturbo della flora digestiva provocato dalla somministrazione di antibiotici, possono svilupparsi in modo significativo. La grande variabilit\u00e0 dei diversi ceppi rende difficile la loro caratterizzazione molecolare. Quando nel 2003 l'analisi molecolare ha portato all'identificazione di un ceppo di \"C. difficile\" caratterizzato come gruppo BI mediante analisi di endonucleasi di restrizione, NAP1 (nordamericano a campo pulsato) mediante elettroforesi su gel a campo pulsato e ribotipo 027, il \"nuovo\" ceppo \u00e8 stato chiamato \"\"C. difficile\" BI / NAP1 / 027\". La diversa terminologia riflette le tecniche predominanti utilizzate per la tipizzazione epidemiologica.\nDel \"C. difficile\" esistono sia ceppi tossigenici (cio\u00e8 produttori di tossine) sia non tossigenici, ma solo le forme tossigeniche sono causa di malattia negli esseri umani.\nI batteri producono citotossine polipeptidiche ad alta massa molecolare, A e B. Alcuni ceppi producono solo una delle tossine, altri producono entrambe. La tossina A provoca una reazione infiammatoria che coinvolge l'ipersecrezione di liquido e la necrosi emorragica attraverso l'attivazione del rilascio di citochine da parte dei neutrofili. La citotossina B depolimerizza l'actina, la principale proteina del citoscheletro, e quindi aiuta nella distruzione dei tessuti. L'azione combinata delle tossine provoca necrosi dell'epitelio superficiale ed edema (gonfiore fluidico) nelle zone dell'intestino colpite. La proliferazione del \"C. difficile\" \u00e8 normalmente contrastata dalla normale microflora intestinale, che si ritiene inibisca l'attaccamento del batterio e delle sue tossine alle pareti intestinali. L'alterazione dell'equilibrio microbico intestinale con la terapia antibiotica e la maggiore esposizione al batterio in ambiente ospedaliero consente al \"C. difficile\" di colonizzare individui suscettibili. Inoltre, \u00e8 stato dimostrato che le concentrazioni subinibitorie di antibiotici promuovono una maggiore produzione di tossine da parte di \"C. difficile\".\nCeppi.\nIl \"C. difficile\" \u00e8 tassonomicamente distinto da molti altri ben noti clostridi, con una struttura di popolazione diversificata che comprende centinaia di ceppi diversi sparsi in almeno 6 cladi filogenetici. Del \"C. difficile\" esistono sia ceppi tossigenici (cio\u00e8 produttori di tossine) sia non tossigenici, ma solo le forme tossigeniche sono causa di malattia negli esseri umani. La patogenicit\u00e0 dipende infatti dalla presenza delle tossine A (TcdA, enterotossina) e B (TcdB, citotossina). Sono stati identificati oltre 400 diversi ceppi tossigenici.\nTutti i ceppi tossigenici esprimono la tossina TcdB, con o senza la tossina TcdA. La tossina B ha infatti attivit\u00e0 citotossica pi\u00f9 potente della tossina A.\nEntrambe le tossine sopravvivono nell\u2019ambiente acido dello stomaco e sono in grado di legarsi alla superficie delle cellule epiteliali delle mucose intestinali dove vengono internalizzate e dove catalizzano la glicosilazione di alcune proteine citoplasmatiche, con successiva morte cellulare. Una terza tossina di cui non \u00e8 chiara la patogenicit\u00e0, la tossina binaria (CDT), \u00e8 prodotta da alcuni ceppi di \"C.difficile\". Questa tossina ha dimostrato di incrementare la virulenza di \"C. difficile\" attraverso l\u2019adenosina difosfato-ribosilazione di actina, inducendo la formazione di protrusioni di microtubuli nelle cellule facilitando l\u2019adesione del batterio sulla superficie cellulare. La tossina CDT pu\u00f2 essere presente anche nei ceppi dove le tossine A e B sono assenti, riscontrati nei pazienti asintomatici.\nEsistono ceppi che producono quantit\u00e0 massive di tossine comparsi sin dal 2000. In particolare, \"C. difficile\" PCR-ribotipo 027 (BI/NAP1/027) \u00e8 stato associato a un aumento della gravit\u00e0 dei casi, delle ricorrenze e della mortalit\u00e0. Il ceppo produce entrambe le tossine in gran quantit\u00e0 a causa di una mutazione (delezione) del gene regolatore tdcC e possiede, analogamente ad altre specie di Clostridi, la tossina binaria CDT. Oltre allo 027, anche altri ribotipi epidemici considerati ipervirulenti sono emersi, alcuni a diffusione internazionale, come lo 078 e lo 018.\nUna variet\u00e0 di approcci di tipizzazione molecolare sono stati sviluppati per studiare il \"C. difficile\" e le CDI, tra cui: \"multilocus sequence typing\" (MLST), \"multilocus variable-number tandem-repeat analysis (\"MLVA), \"surface layer protein A gene sequence typing,\" \"amplificated fragment length polymorphism,\" elettroforesi su gel a campo pulsato (PFGE), analisi dell'endonucleasi di restrizione (REA), tossinotipizzazione (basata sui dati di sequenza delle tossine A e B) e ribotipizzazione PCR. Quando nel 2005, l'analisi molecolare ha portato all'identificazione di un tipo di ceppo di \"C. difficile\" caratterizzato come gruppo BI mediante analisi di endonucleasi di restrizione, NAP1 di tipo a campo pulsato nordamericano mediante elettroforesi su gel a campo pulsato e ribotipo 027 mediante ribotipizzazione PCR multiplex \u00e8 stato chiamato \"C. difficile\" BI/NAP1/027. La diversa terminologia riflette le tecniche predominanti utilizzate per la tipizzazione epidemiologica, anche se la ribotipizzazione PCR \u00e8 quella pi\u00f9 ampiamente accettata in Europa dove l\"'Anaerobe Reference Laboratory\" di Cardiff (UK) tiene la collezione dei ceppi e assegna la numerazione dei ribotipi PCR. In Nord America, PFGE \u00e8 il metodo di digitazione preferito.\nNel Nord America, a partire dal 2016, il ceppo NAP1 \u00e8 stato sostituito da nuovi ceppi in alcune aree della British Columbia. Questi nuovi ceppi includono NAP2, NAP4, NAP9 e NAP11 e alcuni ceppi che non hanno una designazione NAP. La frequenza di questi nuovi ceppi \u00e8 aumentata dal 2008 al 2013 in una regione studiata, sostituendo i batteri NAP1 originariamente pi\u00f9 comuni e riconoscibili.\nIn generale, la maggior parte dei metodi di identificazione sono congruenti anche se non si ha una corrispondenza biunivoca tra le diverse tipizzazioni e solo le tecniche MLVA e REA consentono una sufficiente discriminazione tra diversi focolai.\nI principali database dove sono registrate le caratterizzazioni genetiche dei diversi ceppi di \"C. difficile sono:\" Enterobase \"Public databases for molecular typing and microbial genome diversity\" (PubMLST).\nAlcuni ceppi, ad esempio RT017 RT078 RT027, possono vivere con basse concentrazioni di zucchero trealosio; questi ceppi sono diventati pi\u00f9 comuni dopo che il trealosio \u00e8 stato introdotto come additivo alimentare nei primi anni 2000, aumentando cos\u00ec l'assunzione di cibi addizionati di trealosio.\nDal 2005, la morbilit\u00e0 e la mortalit\u00e0 derivanti da \"C. difficile\" sono aumentate costantemente in tutto il mondo in funzione dell'insorgenza di ceppi definiti ipervirulenti (in particolare il ribotipo 027). I meccanismi attualmente proposti che distinguono i ceppi ipervirulenti dai ceppi precedenti (meno virulenti) sono oggetto di controversia. Sono stati proposti: l'aumentato tasso di sporulazione, l'aumentata produzione di tossine, la capacit\u00e0 di sopravanzare i ceppi enedemici nell'intestino dell'ospite ma come questo patogeno sia diventato la principale causa di infezioni nosocomiali rimane sconosciuto e la classificazione di \"ceppo ipervirulento\" resta arbitraria. Molti ceppi di \"C. difficile\" sono stati rilevati negli animali e in alimenti ricavati da animali facendo emergere anche l'ipotesi che molte trasmissioni del \"C. difficile\" nell'uomo siano correlate con l'alimentazione di carne o pesce o interspecie.\nGenoma.\nIl pan-genoma del \"C. difficile\" \u00e8 composto da un genoma centrale (quei geni presenti in tutti gli isolati) e da un genoma accessorio o adattativo (geni assenti da uno o pi\u00f9 ceppi o unici per un particolare ceppo).\nUna grande percentuale (11%) del genoma \u00e8 costituita da elementi genetici mobili, principalmente sotto forma di trasposoni coniugativi.\nL'analisi ha identificato quattro distinti cluster statisticamente supportati, comprendenti un clade ipervirulento, una tossina A - B +clade e due cladi con isolati umani e animali. Le differenze genetiche tra i cladi hanno rivelato diverse isole genetiche relative alla virulenza e all'adattamento di nicchia, tra cui resistenza agli antibiotici, motilit\u00e0, adesione e metabolismo enterico. Solo il 19,7% dei geni era condiviso da tutti i ceppi.\nIl genoma di \"C. difficile\" \u00e8 ampio e geneticamente diverso, mostrando livelli notevoli di plasticit\u00e0 e livelli bassissimi di conservazione tra i ceppi.\n\"C. difficile\" possiede un genoma \"aperto\" con livelli estremi di plasticit\u00e0, con accesso e scambio frequente con pi\u00f9 ambienti ospiti e pool genetici batterici. Di conseguenza, poich\u00e9 vengono sequenziati pi\u00f9 ceppi di C.difficile da linee divergenti e diverse fonti animali e ambientali, questa stima aumenter\u00e0 probabilmente.\nLa prima sequenza genomica completa di un ceppo di \"C. difficile\" \u00e8 stata pubblicata per la prima volta nel 2005 dal Sanger Institute nel Regno Unito. Si trattava del ceppo 630, un ceppo virulento e resistente ai farmaci isolato in Svizzera nel 1982. Gli scienziati del Sanger Institute hanno sequenziato genomi di circa 30 isolati di \"C.difficile\" utilizzando tecnologie di sequenziamento di nuova generazione da 454 Life Sciences e Illumina.\nI ricercatori della McGill University di Montreal hanno sequenziato il genoma del ceppo di \"C. difficile\" del Quebec altamente virulento nel 2005 utilizzando una tecnologia di sequenziamento ad altissima velocit\u00e0. I test hanno comportato l'esecuzione di 400\u00a0000 reazioni di sequenziamento parallelo del DNA del genoma del batterio, che era stato frammentato per il sequenziamento. Queste sequenze sono state assemblate computazionalmente per formare una sequenza genomica completa.\nNel 2012, gli scienziati dell'Universit\u00e0 di Oxford hanno sequenziato i genomi di \"C. difficile\" da 486 casi verificatisi in quattro anni nell'Oxfordshire utilizzando le tecnologie di sequenziamento di nuova generazione.\nNel 2006, Sebaihia e colleghi hanno descritto il primo genoma chiuso completamente sequenziato e annotato di \"C. difficile\" (ceppo 630; RT012). Questo ceppo virulento, altamente trasmissibile e multiresistente di \"C. difficile\" \"\u00e8\" stato originariamente isolato nel 1982 da un paziente con PMC a Zurigo, Svizzera. Il sequenziamento e l'annotazione del ceppo 630 hanno rivelato un grande cromosoma circolare di 4\u00a0290\u00a0252 bp (4,3 Mb), 3\u00a0776 sequenze putative di codifica delle proteine (CDS) e un contenuto di GC del 29,06%. \u00c8 stato anche identificato un plasmide circolare (pCD630) di 7\u00a0881 bp contenente 11 CDS. Cinque anni dopo, Monot e colleghi hanno riannotato il genoma del ceppo 630 utilizzando un approccio trascrittomico e proteomico combinato per aggiornare le funzioni putative di &gt; 500 geni precedentemente putativi o sconosciuti. Da allora, molti altri genomi di dimensioni comprese tra 4,1 e 4,3 Mbp sono stati completamente sequenziati e annotati: CD37 (RT009; isolato negli Stati Uniti nel 1980), M68 (RT017; isolato in Irlanda nel 2006), CF5 (RT017; isolato in Belgio nel 1995), M120 (RT078; isolato nel Regno Unito nel 2007), G46 (RT027; isolato nel Regno Unito nel 2006), R20291 (RT027; isolato nel Regno Unito nel 2006), 196 (RT027; isolato in Francia nel 1985), 2007855 (RT027; isolato negli Stati Uniti nel 2007) e BI1 (RT027; isolato negli Stati Uniti nel 1988). I genomi di riferimento come quelli dei ceppi 630 e M120 svolgono un ruolo importante nella pipeline di analisi dei dati NGS. Comprendono una sequenza inequivocabile e contigua di nucleotidi noti che attraversano l'intero cromosoma e plasmidi (se presenti), fornendo quindi un riferimento di altissima qualit\u00e0 per la mappatura dei genomi in bozza.\nIn sintesi, gli studi MLST su diverse raccolte di ceppi di \"C. difficile\" suggeriscono che ci siano cinque lignaggi o cladi che possono generalmente essere suddivisi per i pi\u00f9 importanti ribotipi PCR; 027, 017, 023, 078 e un ampio gruppo comprendente il resto dei ribotipi PCR che rappresenta un lignaggio interessante altamente divergente.\nEpigenoma.\n\"C. difficile\" ha un epigenoma altamente diversificato, con 17 motivi di metilazione di alta qualit\u00e0 segnalati finora, la maggior parte relativi al tipo 6mA. \u00c8 stato dimostrato che la metilazione in uno di questi motivi, CAAAA A, altamente conservato, influisce sulla sporulazione, un passaggio chiave nella trasmissione della malattia da \"C. difficile\", nonch\u00e9 sulla lunghezza delle cellule, sulla formazione di biofilm e sulla colonizzazione dell'ospite.\nBatteriofagi.\nUn altro componente importante del mobiloma di \"C. difficile\" sono i batteriofagi (fagi). I fagi si sono evoluti con il \"C. difficile\" per periodi di tempo molto lunghi e l'infezione dei fagi \u00e8 una parte intrinseca della storia naturale e della biologia del \"C. difficile\". L'acquisizione di fagi e la loro perdita dal genoma di \"C. difficile\" sono eventi genetici significativi che hanno avuto un impatto sull'evoluzione dell'ospite.\nAlmeno otto batteriofagi, principalmente temperati cio\u00e8 lisogeni, sono stati isolati dal \"C. difficile\", con dimensioni del genoma comprese tra circa 30 e circa 60 kb. Sia i ceppi di \"C. difficile\" di origine ambientale sia quelli di origine clinica sono portatori di un insieme diversificato e prevalente di profagi.\nRilevanza clinica.\nSolo i ceppi di \"Clostridioides difficile\" che producono tossine sono di rilevanza clinica.\nLa rapida evoluzione della resistenza agli antibiotici nel \"C. difficile\" e i conseguenti effetti sulla prevenzione e il trattamento delle infezioni da \"C. difficile\" sono motivo di preoccupazione per la salute pubblica.\nI fattori di virulenza del \"C. difficile\" sono: enterotossina, spore e ialuronidasi. Questo bacillo si trova normalmente nel microbiota umano per cui, se si utilizzano per lungo tempo antibiotici, questi possono distruggere anche quei batteri che tengono confinato il \"C. difficile\" il quale pu\u00f2 prendere il sopravvento e provocare crampi addominali e malattie varie (colite pseudomembranosa). Queste malattie hanno un decorso benigno e autolimitanti tranne nel caso in cui ci sono complicanze che possono compromettere la parete intestinale con un possibile passaggio in circolo del bacillo, con conseguente sepsi e quindi morte dell'individuo.\nL'isolamento pu\u00f2 avvenire tramite la coprocoltura in terreni selettivi per \"C. difficile\". L'enterotossina pu\u00f2 essere saggiata con il metodo ELISA, mentre la citotossina con rivelazione di tossicit\u00e0 in colture cellulari.\nCollegamenti esterni.\nITIS www.catalogueoflife.org"}
{"id": "1353512", "revid": "1305772", "url": "https://it.wikipedia.org/wiki?curid=1353512", "title": "Steve Clark", "text": "Esistono pi\u00f9 persone di nome Steve Clark:"}
{"id": "1353514", "revid": "599013", "url": "https://it.wikipedia.org/wiki?curid=1353514", "title": "Ivan Dimitrov", "text": ""}
{"id": "1353515", "revid": "3082", "url": "https://it.wikipedia.org/wiki?curid=1353515", "title": "Aila", "text": ""}
{"id": "1353516", "revid": "110157", "url": "https://it.wikipedia.org/wiki?curid=1353516", "title": "Songs for Survivors", "text": "Songs for Survivors \u00e8 un album discografico di Graham Nash, pubblicato dall'etichetta discografica Artemis Records nel luglio del 2002.\nIl brano \"I'll Be There for You\", si piazz\u00f2 al ventottesimo posto della classifica (categoria singoli) di Billboard Adult Contemporary."}
{"id": "1353527", "revid": "69794", "url": "https://it.wikipedia.org/wiki?curid=1353527", "title": "Ernesto De Angeli", "text": "Biografia.\nDopo le scuole elementari si iscrisse al liceo Beccaria di Milano. Fu costretto a sospendere gli studi per la morte del padre.\nCominci\u00f2 a lavorare nel Cotonificio Cantoni, e successivamente si diplom\u00f2 in ragioneria.\nDiventato in seguito direttore di uno stabilimento del Cotonificio Cantoni, nel 1872 fond\u00f2 a Milano la \"Societ\u00e0 Ernesto De Angeli e C\", per la stampa dei tessuti in cotone.\nIn pochi anni la ditta divenne una delle maggiori aziende del settore.\nNella conduzione della ditta, De Angeli fu affiancato dal cognato Giuseppe Frua.\nNel 1878 lo stabilimento fu ampliato. Dopo lo stabilimento di Milano, la De Angeli-Frua acquis\u00ec anche una fabbrica ad Agli\u00e8.\nPer le sue capacit\u00e0 sin dall'inizio Ernesto De Angeli ebbe l'appoggio, come soci, da parte di industriali come Cantoni, Crespi, Krumm, Ammann e di banche milanesi, come la Zaccaria Pisa; Giuseppe Pisa (m. 1905) e poi Giuseppe Sullam (m. 1927), rappresentarono a lungo la Zaccaria Pisa nel consiglio di amministrazione dell'impresa.\nGi\u00e0 consigliere comunale a Laveno e a Milano, nel 1895 De Angeli fu nominato senatore. Nello stesso anno acquist\u00f2 tre carature della societ\u00e0 editrice del \"Corriere della Sera\", diventando socio di Benigno Crespi (uno dei fratelli del grande industriale cotoniero Cristoforo Benigno Crespi), e di Giovanni Battista Pirelli.\nNel suo paese natale fu promotore di molte iniziative sociali.\nMor\u00ec a Milano il 17 gennaio 1907. Dopo la sua scomparsa, la De Angeli-Frua continu\u00f2 la crescita sotto la guida di Giuseppe Frua."}
{"id": "1353529", "revid": "1966821", "url": "https://it.wikipedia.org/wiki?curid=1353529", "title": "Cantemir (Moldavia)", "text": "Cantemir \u00e8 una citt\u00e0 della Moldavia, capoluogo del distretto omonimo di 61.300 abitanti .\n\u00c8 situata lungo il fiume Prut nella parte meridionale del paese a dalla capitale Chi\u0219in\u0103u.\nStoria.\nLa fondazione della citt\u00e0 risale al 6 aprile 1973. Venne abitata prevalentemente dai lavoratori della fabbrica di conserve \"Prut\", in attivit\u00e0 dal novembre 1967. Fu chiamata cos\u00ec in onore dello scrittore moldavo Dimitrie Cantemir in occasione del terzo centenario della nascita. Dai ritrovamenti di scavi archeologici effettuati nel territorio comunale si suppone sia esistito un villaggio dopo la conquista della Dacia da parte dei romani.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:"}
{"id": "1353531", "revid": "1883722", "url": "https://it.wikipedia.org/wiki?curid=1353531", "title": "Earth &amp; Sky (Graham Nash)", "text": "Earth &amp; Sky \u00e8 un album del cantante inglese Graham Nash, pubblicato dalla Capitol Records il 15 febbraio 1980.\nFormazione.\nNote aggiuntive"}
{"id": "1353533", "revid": "33888", "url": "https://it.wikipedia.org/wiki?curid=1353533", "title": "Biblioteca e museo teatrale del Burcardo", "text": "La Biblioteca Teatrale SIAE e il Museo Teatrale SIAE del Burcardo sono due raccolte specializzate nella storia del teatro e dello spettacolo in generale, di propriet\u00e0 della Societ\u00e0 Italiana degli Autori ed Editori. Hanno sede a Roma.\nDal 1932, anno di apertura al pubblico, al 2017 la collezione teatrale di propriet\u00e0 della Societ\u00e0 Italiana degli Autori ed Editori \u00e8 stata ospitata in via del Sudario 44, a Roma, presso il Palazzetto del Burcardo, tardo-gotico, edificato alla fine del XV secolo da Johannes Burckardt (noto col nome italianizzato di \"Burcardo\"), vescovo di origini alsaziane e cerimoniere pontificio. Dal febbraio 2017 il palazzo \u00e8 stato lasciato nella disponibilit\u00e0 del Comune di Roma. La raccolta \u00e8 nel frattempo stata spostata nella sede SIAE all\u2019Eur, dove erano gi\u00e0 stati trasferiti i materiali della Biblioteca, consultabili nella Sala di Lettura.\nStoria.\nIl fondo Luigi Rasi.\nIl nucleo originario delle raccolte della biblioteca-museo fu la collezione privata di Luigi Rasi (1852-1918), attore, studioso di storia del teatro e per molti anni direttore della Scuola di Recitazione di Firenze.\nNel corso della sua vita, Rasi aveva raccolto documenti e cimeli di ogni genere collegati con la storia del teatro e dello spettacolo, soprattutto italiani, ma in qualche caso anche frutto di ricerche e scoperte all'estero. Del Fondo Rasi, ad esempio, fa parte una piccola collezione di preziose marionette cinesi a bacchetta del XVIII secolo, che egli acquist\u00f2 durante un viaggio in Cina.\nLuigi Rasi accarezz\u00f2 per tutta la vita il progetto di dare vita ad un Museo del teatro italiano. Alla sua morte, la vedova Teresa Sormanni Rasi offr\u00ec la collezione al ministero della Cultura con l'intento di realizzare il progetto del marito. Il ministero, per\u00f2, non si mostr\u00f2 interessato. L'idea piacque invece al drammaturgo Marco Praga, allora presidente della \"Societ\u00e0 Italiana degli Autori\" (che poi divenne Societ\u00e0 Italiana degli Autori ed Editori). La collezione Rasi venne quindi acquistata nel 1926 e per qualche tempo rimase a deposito presso gli uffici della Societ\u00e0 degli Autori, a Milano.\nLa Societ\u00e0 degli Autori si trasfer\u00ec a Roma quello stesso anno. Per dare una sede adeguata alla collezione Rasi, ottenne in concessione dal Comune di Roma il palazzetto del Burcardo. Dopo un complesso lavoro di restauro dell'edificio, la Biblioteca e Museo teatrale del Burcardo fu aperta al pubblico nel 1932 e la direzione fu affidata a Giuseppe De Rossi (1861-1945), giornalista e bibliofilo, gi\u00e0 direttore del \"Bollettino\" della Societ\u00e0 degli Autori.\nGli anni Trenta.\nNel frattempo, a partire dal 1925, si erano aggiunti altri fondi al nucleo originale: il fondo del bibliofilo milanese Vicenzo Scotti, la biblioteca del critico teatrale de \"La Nazione\" Cesare Levi, acquistata nel 1931.\nNel 1933 la biblioteca acquis\u00ec il fondo Edoardo Boutet, relativo all'attivit\u00e0 dell'importante critico e direttore artistico della Stabile Romana, e il \"fondo Ermete Novelli\", con documenti e cimeli dell'attore. Successivamente, il commediografo Luigi Chiarelli don\u00f2 al Burcardo parte della sua biblioteca personale.\nNel 1935 si aggiunsero, per donazione, l'archivio del critico Stanislao Manca e una raccolta di volumi e di carteggi del drammaturgo Valentino Soldani. Sempre agli anni trenta risale l'acquisizione del fondo Francesco Pasta (1839-1905), relativo alla sua attivit\u00e0 di capocomico ed amministratore di compagnie teatrali. Al 1939 risalgono le acquisizioni dei \"fondi Adolfo Re Riccardi\" (1859-1943, critico, impresario e concessionario italiano del repertorio teatrale francese) e del primo nucleo del \"fondo Ettore Petrolini\".\nGli anni Quaranta.\nGiuseppe De Rossi and\u00f2 in pensione nel marzo 1942; la direzione della biblioteca fu allora affidata a Guido Artom, che rimase in carica fino alla chiusura per la Seconda guerra mondiale. Nel 1944, la direzione fu assunta dal critico e studioso di storia del teatro Achille Fiocco (1905-1988), che rest\u00f2 in carica fino al gennaio 1970.\nIn questo periodo fu proseguita l'opera di catalogazione dei numerosi fondi librari e documentari e fu iniziata la raccolta sistematica delle critiche e delle recensioni degli spettacoli teatrali sulla stampa quotidiana italiana.\nGli anni Cinquanta.\nNel 1954 la biblioteca acquis\u00ec da Alfredo Petrucci, gi\u00e0 direttore del Gabinetto nazionale delle stampe, il fondo iconografico del musicista Armando Petrucci.\nAltri fondi importanti acquisiti nel decennio furono l'archivio Capranica, costituito da carteggi relativi al marchese Bartolomeo Capranica (1782-1864) e al Teatro Valle di Roma; il fondo fotografico Gastone Bosio (1909-1987).\nGli anni Sessanta.\nNel 1960, si aggiunsero ai fondi della biblioteca i documenti relativi al drammaturgo e sceneggiatore Cesare Giulio Viola. L'anno seguente, Paolo Grassi, uno dei fondatori del Piccolo Teatro di Milano, don\u00f2 alla biblioteca il costume di Arlecchino appartenuto a Marcello Moretti, celeberrimo interprete dell\"'Arlecchino servitore di due padroni\" diretto da Giorgio Strehler.\nNel 1969 Achille Fiocco fece acquistare dalla SIAE un primo nucleo di caricature, che andarono a costituire il \"fondo Umberto Onorato\".\nGli anni Settanta.\nNel gennaio 1970 subentr\u00f2 alla direzione del Burcardo Cesare Branchini.\nAlla fine del 1973 la biblioteca acquis\u00ec, per lascito testamentario, il \"fondo Carlo Emilio Gadda\", composto dalla biblioteca personale dello scrittore e da alcuni documenti relativi alla sua attivit\u00e0 di ingegnere risalenti agli anni venti.\nAltri fondi acquisiti negli anni Settanta sono il \"fondo Raffaele Viviani\" (copioni e spartiti musicali); il \"fondo Alessandro De Stefani\" (1891-1970), una collezione di edizioni scespiriane e di saggistica sul drammaturgo inglese); il fondo donato nel 1979 dal regista Gerardo Guerrieri (1920-1986), fondatore del Teatro Club, costituito da opere teatrali in lingua originale; il \"fondo Luciano Mondolfo\" (1910-1978), una collezione di copioni e sceneggiature.\nGli anni Ottanta.\nNel 1983 si arricch\u00ec ulteriormente il \"fondo Umberto Onorato\", con l'acquisto di alcune centinaia di caricature originali.\nNegli anni ottanta entr\u00f2 al Burcardo anche il primo nucleo del fondo \"Guidarino Guidi\", attore e traduttore, che don\u00f2 alla biblioteca la sua raccolta di locandine e programmi di sala.\nNell'aprile 1987 il Comune di Roma, dopo alcuni sopralluoghi nell'edificio di sua propriet\u00e0, dichiar\u00f2 il palazzetto del Burcardo \"inagibile\". Il museo venne chiuso in attesa di ristrutturazione e la biblioteca pot\u00e9 riprendere a funzionare soltanto dopo lo spostamento, nel 1989, della sala di lettura e degli uffici nell'ala situata nell'edificio adiacente, di propriet\u00e0 della Fondazione San Giuliano dei Fiamminghi. L'intero patrimonio librario fu spostato nell'unico ambiente accessibile della vecchia biblioteca, situato al di sopra degli uffici del Teatro Argentina.\nIn questo periodo, la consistenza delle raccolte era di circa 30\u00a0000 volumi, 1400 copioni, pi\u00f9 di 50\u00a0000 ritagli di stampa, circa 3000 stampe e disegni, circa 30\u00a0000 fotografie, oltre a decine di migliaia di lettere e carteggi, locandine e programmi di sala.\nGli anni Novanta.\nNel 1990 fu donato alla biblioteca il \"fondo Gianni Santuccio\", composto da materiali e documenti relativi alla carriera artistica dell'attore. Nel 1991 si aggiunsero l'archivio teatrale dell'autore e uomo politico Guglielmo Giannini (1891-1960) e il \"fondo Alfredo Vanni\" (1879-1956), relativo all'attivit\u00e0 del romanziere e drammaturgo.\nNell'aprile 1992 Cesare Branchini lasciava la direzione della biblioteca. Gli subentr\u00f2 Maria Rosaria Gallerano, che rimase in carica fino al 1999.\nNel maggio 1992 la biblioteca acquis\u00ec il \"fondo Augusto Carelli\" (1873-1941), composto da un centinaio di bozzetti eseguiti dal pittore e scenografo per opere liriche rappresentate al Teatro Costanzi e in altri importanti teatri italiani. Sempre nel 1992, si aggiungevano il \"fondo Arnaldo Ninchi\" (1887-1974), composto da copioni appartenuti all'attore, e un fondo di carteggi delle sorelle Gramatica donato dall'attrice Franca Dominici. Nel 1993 la biblioteca acquis\u00ec il \"fondo Michele Galdieri\" (1902-1965), una consistente raccolta di testi teatrali.\nNell'aprile 1999 alla direzione della biblioteca fu nominata Maria Teresa Iovinelli, bis-nipote dell'impresario Giuseppe Jovinelli.\nNel 1999 il \"fondo Guidarino Guidi\" si arricch\u00ec di ulteriori donazioni, soprattutto copioni, volumi e documenti.\nAgli anni novanta risalgono anche l'acquisizione del fondo dello scenografo Franco Laurenti (1928-1980), composto da migliaia di bozzetti di scene e costumi, quello relativo alla compagnia D'Origlia-Palmi e il fondo dedicato allo stilista John Guida (1897-1956).\nDopo il Duemila.\nLa pi\u00f9 importante acquisizione dell'ultimo decennio \u00e8 stata, nel 2001, la donazione da parte degli eredi di Ettore Petrolini dell'intero archivio raccolto durante la vita dallo stesso attore e drammaturgo. L'evento fu celebrato con una serata commemorativa al Teatro Ambra Jovinelli e con una mostra di documenti appartenenti al fondo Petrolini e all'archivio storico di SIAE, anch'esso conservato al Burcardo.\nFra le ultime acquisizioni, il \"fondo Renzo Ricchi\" (1936), donato dal drammaturgo; il fondo del critico e drammaturgo Giorgio Prosperi (1911-1997), donato dal nipote Giorgio Serafini Prosperi; il \"fondo Aldo Nicolaj\" (1920-2004), donato dagli eredi; il fondo relativo agli attori Egisto Olivieri e Oreste Calabresi, donato dal nipote Bruno Dar\u00f2; il fondo Warner Bentivegna, donato dall'attore stesso poco prima della sua morte. Si \u00e8 inoltre arricchito ulteriormente il \"fondo Umberto Onorato\", con l'acquisto di materiale documentario sull'attivit\u00e0 del disegnatore. Tra le acquisizioni pi\u00f9 recenti figurano il Fondo Edda Valente, dedicato all'omonima attrice e donato dalla sorella Francesca Valente, e il Fondo Macario, che comprende una ricca documentazione sull'attivit\u00e0 di Erminio Macario, donata dal figlio Mauro Macario.\nIl museo.\nIl piccolo museo annesso alla Biblioteca teatrale del Burcardo in via del Sudario \u00e8 stato completamente ristrutturato negli anni Novanta, ed \u00e8 stato riaperto al pubblico nel 1998.\nNel febbraio 2017 la collezione teatrale di propriet\u00e0 della Societ\u00e0 Italiana degli Autori ed Editori \u00e8 stata trasferita presso la Direzione Generale di SIAE in viale della Letteratura 30, all\u2019EUR.\nL'esposizione presenta una selezione fra i documenti e i cimeli pi\u00f9 significativi provenienti dalle collezioni del Burcardo, che comprendono: un centinaio di dipinti, ritratti di personalit\u00e0 del teatro italiano e soggetti ispirati alla commedia dell'arte; una ricchissima collezione di incisioni e stampe, disegni, bozzetti di scene e costumi, caricature, bozzetti di manifesti ed illustrazioni; una raccolta di sculture (busti e statuine); una collezione di costumi, accessori ed oggetti di scena; una piccola collezione di burattini e marionette.\nIl museo ha ospitato anche numerose mostre temporanee.\nLa biblioteca.\nI fondi librari della biblioteca ammontano a circa 45.000 volumi, dalle edizioni cinquecentine alle pubblicazioni contemporanee: edizioni di opere teatrali di tutte le epoche, le nazioni e i generi, saggi critici e storie del teatro e dello spettacolo in tutte le sue forme, opere di consultazione e repertori, letteratura professionale biblioteconomica. Nel catalogo sono presenti circa 400 titoli di periodici, di cui circa 80 correnti. Ad essi si aggiunge una raccolta di circa 570\u00a0000 ritagli di stampa. Fanno parte delle raccolte della Biblioteca Teatrale oltre 2000 copioni e un migliaio di spartiti musicali.\nNel 2010 la Biblioteca Teatrale SIAE \u00e8 entrata a far parte del Servizio Bibliotecario Nazionale, aderendo al Polo del Comune di Roma.\nOltre alle raccolte librarie, la Biblioteca Teatrale SIAE conserva altri consistenti fondi documentari: la raccolta di carteggi e documenti autografi (oltre 25\u00a0000 documenti), l'archivio fotografico (oltre 30\u00a0000 fotografie), il fondo di locandine e programmi di sala (oltre 100\u00a0000 documenti), l'archivio storico della SIAE (circa 2600 documenti).\nDal 1\u00ba settembre 2011 la sede della Biblioteca Teatrale \u00e8 stata trasferita all'EUR, in Viale della Letteratura 24."}
{"id": "1353535", "revid": "74801", "url": "https://it.wikipedia.org/wiki?curid=1353535", "title": "Contea di Edgecombe", "text": "La contea di Edgecombe, in inglese Edgecombe County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Tarboro.\nStoria.\nLa contea di Edgecombe fu costituita nel 1741."}
{"id": "1353538", "revid": "74801", "url": "https://it.wikipedia.org/wiki?curid=1353538", "title": "Contea di Forsyth (Carolina del Nord)", "text": "La contea di Forsyth, in inglese Forsyth County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Winston-Salem.\nStoria.\nLa contea di Forsyth fu costituita nel 1849."}
{"id": "1353543", "revid": "1883722", "url": "https://it.wikipedia.org/wiki?curid=1353543", "title": "Innocent Eyes (Graham Nash)", "text": "Innocent Eyes \u00e8 un album discografico di Graham Nash, pubblicato dalla casa discografica Atlantic Records nel marzo del 1986.\nFormazione.\nNote aggiuntive"}
{"id": "1353546", "revid": "767487", "url": "https://it.wikipedia.org/wiki?curid=1353546", "title": "Rasputina", "text": "I Rasputina sono un gruppo musicale alternative rock statunitense fondato a Brooklyn, New York, nel 1992\nStoria.\nNel 1992 Melora Creager, violoncellista nota per aver suonato in alcuni live dei Nirvana, pubblica un annuncio per formare una band di violoncelli. La violoncellista Julia Kent rispose e cos\u00ec formarono la \"Traveling Ladies' Cello Society\".\nCreager scrive tutti i testi delle canzoni, esegue cover e la maggioranza dei vocalizzi e ha realizzato la maggioranza del materiale artistico della band, dalle copertine al sito web.\nNonostante il gruppo fosse ben conosciuto a livello locale e popolare tra il pubblico, il suo genere non rientrava in nessuna categoria precisa. Per questo la band \u00e8 stata ignorata fino al momento in cui Jimmy Boyle li vide ad un concerto e propose loro di firmare un contratto discografico per la Columbia Records. Nel 1996 pubblicarono il loro primo album \"Thanks for the Ether\" e in seguito andarono in tour con band quali Bob Mould, Porno for Pyros e Marilyn Manson. Nel 1997 \"Transylvanian Regurgitations\", una canzone remixata da Marilyn Manson, venne pubblicata.\nIl secondo album \"How We Quit the Forest\" i Rasputina scritturarono Chris Vrenna (componente del gruppo Nine Inch Nails) come batterista e produttore, influenzandoli e incoraggiandoli nello sperimentare distorsioni musicali. Utilizz\u00f2 una batteria elettronica e altri effetti al fine di \"elettrizzare\" il ritmo.\nCreager e Kent, finito il tour e la registrazione dell'album, decisero di variare i componenti della band. Lisa Haney suon\u00f2 per un paio d'anni (prima della firma del gruppo con la Columbia Records). Carpella Parvo compare come terzo violoncellista nell'album \"Thanks for the Ether\", ma di fatto non \u00e8 mai esistito (il nome sarebbe stato composto con un gioco di parole ispirato al tunnel carpale che ha afflitto il gruppo durante una lunga sessione di prove). Agnieszka Rybska suon\u00f2 \"How We Quit the Forest\" e compare nei ringraziamenti speciali dell'album \"Thanks for the Ether\".\nNel 1998, Rybska rimase incinta e lasci\u00f2 temporaneamente la band. Il batterista Perry James and\u00f2 in tour con la band nel 1998-1999.\nTutti i membri condividono la passione per l'epoca Vittoriana ed esprimono ci\u00f2 nelle foto, nei costumi e nei concerti."}
{"id": "1353547", "revid": "74801", "url": "https://it.wikipedia.org/wiki?curid=1353547", "title": "Contea di Gaston", "text": "La contea di Gaston, in inglese Gaston County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Gastonia.\nStoria.\nLa contea di Gaston fu costituita nel 1846."}
{"id": "1353548", "revid": "599013", "url": "https://it.wikipedia.org/wiki?curid=1353548", "title": "Giuseppe Gandini (calciatore)", "text": "Biografia.\nOriginario del sobborgo di Spinetta Marengo, inizi\u00f2 a praticare il calcio nell'uliciana Liberi e Forti di Alessandria. In giovent\u00f9 lavor\u00f2 come operaio all'Ansaldo di San Pier d'Arena, per poi ritornare in Piemonte durante il servizio di leva e debuttare in massima serie con la .\nGioc\u00f2 nell'Alessandria per oltre un decennio. Interrotta improvvisamente la carriera nel 1932 per un infortunio patito in allenamento, lasci\u00f2 il mondo del calcio e divenne impresario edile. Mor\u00ec nel 1989, a 89 anni.\nCaratteristiche tecniche.\nViene ricordato come un \u00ab\"tipico esponente della scuola piemontese di provincia che prima e dopo della Grande Guerra esprime un calcio grintoso, ruvido, molto concreto. [...] Un combattente, sia pur con piedi discreti\"\u00bb. Nel corso della sua carriera rivest\u00ec diversi ruoli. Inizialmente, secondo Carlo Felice Chiesa, si afferm\u00f2 da attaccante interno per \u00ab\"notevoli doti fisiche e irruente agonismo\"\u00bb.\nQuando fu spostato dall'allenatore dell'Alessandria B\u00e9la R\u00e9v\u00e9sz sulla fascia sinistra nel 1923 e poi, dall'anno successivo, al ruolo di centrosostegno rivel\u00f2 \u00ab\"il tocco nitido dell'attaccante e il piglio del grande trascinatore\"\u00bb.\nCarriera.\nClub.\nDopo aver militato in giovent\u00f9 nell'alessandrina Liberi e Forti, debutt\u00f2 in Prima Divisione con la Valenzana nella stagione 1920-1921; notato da Augusto Rangone, pass\u00f2 al termine di quel torneo all'Alessandria. Gioc\u00f2 la sua prima partita in maglia grigia il 2 ottobre 1921, a Casale Monferrato, nel \"derby\" -Alessandria 0-0.\nRimase tra i grigi per 11 stagioni, diventandone capitano e \"leader\": in piena epoca fascista, veniva soprannominato dai tifosi \"il Duce\" per l'entusiasmo e il carisma che dimostrava in campo; titolare inamovibile per Carcano, che ricopriva il suo stesso ruolo da calciatore, rifiut\u00f2 la richiesta dell'allenatore di seguirlo alla Juventus. Con i grigi vinse la Coppa CONI del 1927 e sfi\u00f2r\u00f2 la vittoria dello scudetto 1927-1928; in merito alla sua esperienza da calciatore dichiar\u00f2: \u00ab\"Giocavo con passione, per me era un divertimento, tanto che non sentivo neppure la fatica\"\u00bb.\nIl 6 dicembre 1931 disput\u00f2 l'ultima gara della sua carriera, nuovamente a Casale; gioved\u00ec 10, durante la preparazione per l'imminente gara di campionato contro la , pat\u00ec un infortunio ai legamenti del ginocchio, inizialmente catalogato come \u00ab\"leggera distorsione\"\u00bb e poi rivelatosi tanto grave da obbligarlo a chiudere la carriera. In un'intervista del 1989 comment\u00f2 l'incidente, imputandolo al \u00ab\"freddo terribile\"\u00bb di quei giorni: \u00ab\"non \u00e8 mai facile accettare un cambiamento radicale, anche se, in fondo, stavo gi\u00e0 meditando di smettere perch\u00e9, dopo 12 annate in A, anche giocare stava diventando pesante\"\u00bb. \u00c8 ad oggi il sesto giocatore grigio per numero di presenze ufficiali (236, cui si aggiungerebbe lo spareggio Padova-Alessandria del 1923).\nNazionale.\nIn Nazionale non conobbe particolari successi: perse cinque delle sei gare giocate in totale. Debutt\u00f2 il 14 giugno 1925, al Mestalla di Valencia, nell'amichevole Spagna-Italia 1-0, schierato dal suo pigmalione Augusto Rangone nel ruolo di mediano sinistro.\nL'ultima gara (Portogallo-Italia 4-1 del 1928) fu invece anche quella dell'esordio nello stesso ruolo che aveva all'epoca all'Alessandria, quello di centrosostegno, normalmente riservato al titolare Fulvio Bernardini."}
{"id": "1353551", "revid": "709565", "url": "https://it.wikipedia.org/wiki?curid=1353551", "title": "Jolanda Gardino", "text": "Biografia.\nFu allieva del soprano Giannina Arangi-Lombardi. Inizi\u00f2 la carriera nel 1944, e la Scala, dopo averla inclusa nel memorabile concerto di riapertura del 1946 diretto da Arturo Toscanini, la ebbe quasi subito tra i suoi elementi di maggior rilievo, specie per opere moderne e, comunque, poco o affatto tradizionali.\nLa voce, dal timbro chiaro e scorrevole, ma non potentissima, la rese ottima in ruoli brillanti e con tendenza al carattere tipo Preziosilla ne \"La forza del destino\", che esegu\u00ec all'Arena di Verona nell'estate 1950 al fianco di Beniamino Gigli e a Ravenna quattro anni dopo con la formidabile accoppiata Maria Callas-Mario Del Monaco, e la Marchesa ne \"La figlia del reggimento\", con cui debutt\u00f2 all'Opera di Dallas nel 1960. Di questa opera esiste un \"Live Melodram\" dello stesso anno con l'orchestra della RAI di Milano.\nLe caratteristiche della sua voce non le resero familiari i ruoli del grande repertorio, quelli verdiani in particolare, tipo Amneris, Azucena e Ulrica, che pur tuttavia non mancarono, specialmente nei suoi primi anni. Interpret\u00f2 Dorabella nel \"Cos\u00ec fan tutte\" (al Festival di Aix-en-Provence nel 1948), Cherubino ne \"Le nozze di Figaro\" (tra l'altro nell'incisione Fonit Cetra del 1951), Charlotte nel \"Werther\", Meg nel \"Falstaff\", la Principessa nell'\"Adriana Lecouvreur\", Marina nel \"Boris Godunov\", il \"Capriccio\" straussiano, \"Eugenio Onegin\", \"Il Socrate immaginario\" di Paisiello e Leonora in una occasionale \"Favorita\" eseguita in Algeria, e una remota Adalgisa belliniana al fianco di Norma-Maria Callas al Teatro Massimo Bellini di Catania nel 1950.\nMaria Callas (con la quale sarebbe poi apparsa, nel ruolo di Zaida, nella edizione scaligera 1955 de \"Il turco in Italia\" di Rossini con una incisione discografica, forse la migliore in campo a tutt'oggi), secondo quanto raccontato dalla stessa Jolanda Gardino, la aiut\u00f2 in quell'occasione ad emettere nel modo giusto le difficili e arabescate note della sacerdotessa belliniana.\nMolti teatri lirici, oltre a quelli menzionati, ebbero la Gardino nei loro cartelloni: dall'Opera di Roma al Comunale, la Pergola di Firenze, dal Regio di Parma al San Carlo di Napoli al Verdi di Trieste al Donizetti di Bergamo al Massimo di Palermo alla Fenice di Venezia al Liceu di Barcellona, ecc. oltre al Carlo Felice della citt\u00e0 natale.\nInterpret\u00f2 ruoli con tendenza al carattere, tipo Frugola ne \"Il tabarro\" pucciniano, la Cieca ne \"La Gioconda\", l'Afra de \"La Wally\", il Beppe de \"L'amico Fritz\" di Mascagni e l'\"H\u00e4nsel und Gretel\" di Humperdinck. Dopo queste opere, eseguite soprattutto nei primi anni, esegu\u00ec un cospicuo numero di opere moderne e contemporanee ovvero di operine da camera, di cui divenne un'interprete pregevole e insostituibile, in virt\u00f9 anche dell'innata eleganza, del bagaglio stilistico e della simpatia e sicurezza recitativa.\nDei mezzosoprani, la Gardino risult\u00f2 la pi\u00f9 quotata in questo campo, cantando nella \"Mavra\" di Stravinsky, ne \"Le donne curiose\" di Ermanno Wolf-Ferrari, ne \"Il giocatore\" di Prokofiev, ne \"Il mantello\" di Luciano Chailly, ne \"Il gattopardo\" di Angelo Musco, in alcune partiture di Nino Rota tipo \"La visita meravigliosa\" e \"Il cappello di paglia di Firenze\", nonch\u00e9 (tutte eseguite alla Scala) \"Il Cordovano\" di Goffredo Petrassi, \"La Regina Uliva\" di Nino Sanzogno, \"L'Orso Re\" di Luigi Ferrari-Trecate, \"Proserpina\" e \"Lo straniero\" di Castro, \"Il giudizio universale\" di Vieri Tosatti, \"Il campiello\" di Wolf Ferrari, \"Il console\" di Gian Carlo Menotti, le \"Sette canzoni\" di Gian Francesco Malipiero. Di queste esecuzioni, sovente si tratt\u00f2 della prima in assoluto.\nRitiratasi dalle scene negli anni settanta, di lei restano alcune incisioni: \"La Wally\" dal vivo nella famosa edizione scaligera del 1953 e in quella della RAI del 1960, \"Gli ugonotti\" pure della Rai, del 1956, nonch\u00e9 la registrazione del famoso concerto scaligero del 1946."}
{"id": "1353552", "revid": "466539", "url": "https://it.wikipedia.org/wiki?curid=1353552", "title": "S\u0103li\u0219tea", "text": "S\u0103li\u0219tea, fino al 1965 \"Cioara\", (in ungherese \"Als\u00f3cs\u00f3ra\"), \u00e8 un comune della Romania di \n abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 4 villaggi: M\u0103rgineni, Archi\u0219ul Rom\u00e2nesc, S\u0103li\u0219tea-Deal, T\u0103rt\u0103ria.\nS\u0103li\u0219tea \u00e8 ubicata presso il fiume Mure\u0219, a circa 27 km da Alba Iulia e 21 km da Sebe\u0219.\nStoria.\nLe tracce pi\u00f9 antiche di insediamento umano a S\u0103li\u0219tea risalgono alla cosiddetta \"Cultura Vin\u010da\", nel Medio Neolitico. Altri importanti ritrovamenti archeologici risalgono alla popolazione Dacia, a cui risalgono 62 manufatti in argento rinvenuti nel 1820, ed all'epoca della presenza Romana in Dacia, a cui risalgono numerose monete rinvenute in epoca successiva.\nLa prima presenza documentata di un villaggio nell'area occupata attualmente da S\u0103li\u0219tea risale al 4 novembre 1310, quando il villaggio denominato \"Archi\u0219ul Rom\u00e2nesc\" viene donato da Carlo I d'Ungheria al conte Reneriu. Il villaggio di Cioara (vecchio nome di S\u0103li\u0219tea) nacque ufficialmente il 23 maggio 1458, dall'unione di Archi\u0219ul Rom\u00e2nesc e Dreiman, prendendo nome dal torrente Cioara (\"Cornacchia\" in italiano), un affluente del Mure\u0219.\nLe \"Tavolette di T\u0103rt\u0103ria\".\nLe cosiddette \"Tavolette di T\u0103rt\u0103ria\", risalenti alla \"Cultura di Vin\u010da\", furono scoperte nel villaggio di T\u0103rt\u0103ria, che fa parte del comune di S\u0103li\u0219tea, nel 1961 da un team di archeologi romeni guidato da Nicolae Vlassa. I simboli incisi sono stati e sono tuttora oggetto di controversie tra gli studiosi, alcuni dei quali li ritengono i pi\u00f9 antichi simboli al mondo utilizzati per una forma di scrittura."}
{"id": "1353553", "revid": "1543377", "url": "https://it.wikipedia.org/wiki?curid=1353553", "title": "Guerra anglo-spagnola (1585-1604)", "text": "La guerra anglo-spagnola dal 1585 al 1604 fu un conflitto intermittente fra la Spagna ed il regno d'Inghilterra, che non fu mai formalmente dichiarato. La guerra fu puntualizzata da singole battaglie fra di loro indipendenti ed ebbe inizio con la spedizione inglese del 1585 nei Paesi Bassi al comando del conte di Leicester, in sostegno alla resistenza degli Stati Generali dei Paesi Bassi contro gli Asburgo, che si risolse in un insuccesso.\nGli inglesi comunque ottennero la vittoria presso Cadice nel 1587 e nel canale della Manica nel 1588 sull'armata navale spagnola, ma persero l'iniziativa allorch\u00e9 l'armata navale inglese fu respinta davanti a La Coru\u00f1a e Lisbona nel 1589. Due flotte spagnole furono poi inviate contro quella inglese ma non raggiunsero l'obbiettivo che si erano prefisse a causa delle condizioni atmosferiche avverse.\nNei decenni successivi la sconfitta dell\"Armada\" spagnola, la Spagna rafforz\u00f2 la propria flotta e quindi riusc\u00ec a difendere con successo i suoi trasporti di metalli preziosi dalle Americhe. L'Inghilterra risult\u00f2 perdente in gran parte delle battaglie successive ma la guerra giunse ad un punto morto a cavallo del sedicesimo e diciassettesimo secolo, durante le campagne in Inghilterra ed in Irlanda. La guerra ebbe termine con il Trattato di Londra del 1604 fra i rappresentanti di Filippo III di Spagna ed il nuovo re scozzese d'Inghilterra, Giacomo I. Spagna ed Inghilterra concordarono nel porre termine ai loro interventi rispettivamente in Irlanda e nei Paesi Bassi spagnoli e gli inglesi rinunciarono agli atti di pirateria in alto mare. Entrambe le parti avevano raggiunto il loro obiettivo ma ciascuna di loro aveva quasi esaurito le proprie risorse nella guerra.\nLe cause.\nNel decennio dei 1560/1570, il re di Spagna Filippo II pens\u00f2 di ostacolare la politica della corona inglese sia per motivi religiosi che commerciali.\nLa regina protestante inglese Elisabetta I si era opposta alla Chiesa cattolica rendendo obbligatoria l'appartenenza degli inglesi alla Chiesa d'Inghilterra e punendo con la prigione la partecipazione alla Messa cattolica. Gli inglesi cercarono anche di sostenere la causa protestante nei Paesi Bassi, dove aumentava l'opposizione al governo della Spagna.\nLe attivit\u00e0 dei corsari inglesi (i \"Sea Dogs\"), considerati pirati dalla Spagna, lungo le coste caraibiche e nell'Atlantico costituirono una grave predazione dei tesori spagnoli. La tratta transatlantica degli schiavi da parte degli inglesi, iniziata da sir John Hawkins nel 1562, ottenne il sostegno della corona inglese, anche se il governo spagnolo lament\u00f2 che il commercio di Hawkins con le colonie spagnole delle Indie Occidentali altro non era che un sistema organizzato di contrabbando.\nNel settembre 1568 una spedizione per il traffico di schiavi condotta da Hawkins e da suo cugino sir Francis Drake fu sorpresa dagli spagnoli e parecchie navi inglesi furono affondate presso San Juan de Ul\u00faa, un isolotto fortificato all'interno della rada di Veracruz, nella costa caraibica del Messico. Questo scontro inaspr\u00ec i rapporti anglo-spagnoli e negli anni successivi gli inglesi si impadronirono di numerose navi spagnole che trasportavano oggetti e metalli preziosi, per rifornire le loro truppe impegnate nei Paesi Bassi. Drake e Hawkins, fra gli altri, intensificarono la loro guerra di corsa, un modo per infrangere il monopolio spagnolo dei commerci sull'Atlantico.\nLo scoppio delle ostilit\u00e0.\nLa guerra scoppi\u00f2 nel 1585. Drake salp\u00f2 per le Indie Occidentali e saccheggi\u00f2 Santo Domingo, Cartagena in Colombia e St. Augustine in Florida. L'Inghilterra entr\u00f2 nella guerra degli ottant'anni dalla parte dei protestanti olandesi delle Province Unite, Guglielmo il Taciturno, contro la Spagna.\nUn primo scontro navale avvenne nel Mediterraneo, al largo dell'isola di Pantelleria, quando il 13 luglio 1586 una flotta mercantile armata inglese di cinque navi della Compagnia del Levante al comando di Edward Wilkinson avvist\u00f2 una flotta di undici nave spagnoli e galee maltesi sotto Don Pedro de Leyva. Gli inglesi riuscirono a respingere tutti gli attacchi. Sebbene minore, la battaglia ebbe conseguenze significative nel testare la potenza di fuoco inglese.\nFilippo II progett\u00f2 l'invasione dell'Inghilterra, ma nell'aprile 1587 i suoi preparativi subirono una pesante battuta d'arresto allorch\u00e9 sir Francis Drake bruci\u00f2 37 vascelli spagnoli nel porto di Cadice. Nello stesso anno l'esecuzione capitale di Maria Stuarda, avvenuta l\u20198 febbraio offese i cattolici europei e la sua aspirazione al trono pass\u00f2 (per suo stessa manifestazione di volont\u00e0) a Filippo. Il 29 luglio egli ottenne l'autorizzazione di papa Sisto V a rovesciare Elisabetta I, che era stata scomunicata da papa Pio V, dal trono inglese, piazzandovi chi fosse piaciuto a lui.\nL'Invincibile Armata.\nIl progetto originario del re per l'invasione dell'Inghilterra era di raccogliere almeno 500 navi a Lisbona e quindi farle navigare in formazione fino al canale della Manica. Una volta arrivate avrebbero dovuto imbarcare nelle Fiandre l'esercito della coalizione che si era creata contro Elisabetta I e della quale facevano parte anche Giovanni de' Medici, Alessandro Farnese, il Ducato di Savoia, Vespasiano Gonzaga, duca di Mantova e il duca di Parma e trasportarlo in Inghilterra dove, sbarcato nelle spiagge del Kent, avrebbe marciato su Londra. Per\u00f2 le frequenti incursioni di sir Francis Drake in Spagna, che dopo l'incursione di Cadice per oltre un mese imped\u00ec a chiunque di navigare nei pressi della Spagna e quelle nell'oceano Atlantico ostacolarono la realizzazione del piano per cui fu possibile mettere insieme solo 138 navi.\nL'inizio della \u00abGrande impresa\u00bb, nel 1587, venne rinviato per l'improvvisa morte del marchese di Santa Cruz, comandante dell'Armada, e pure il secondo tentativo, che avvenne nel maggio del 1588, and\u00f2 a vuoto poich\u00e9 la flotta venne sorpresa da una bufera e dovette rifugiarsi nel porto di La Coru\u00f1a per riparare i danni subiti.\nFinalmente, al terzo tentativo il 28 maggio del 1588, la flotta riusc\u00ec a salpare al comando del duca di Medina-Sedonia (anziano ufficiale dell'esercito che non aveva mai navigato), e il 29 luglio fece il suo ingresso nella Manica.\nIl primo attacco inglese contro l'Invincibile Armata avvenne il 30 luglio mentre le navi spagnole passavano davanti a Devon ed in una prima battaglia la flotta spagnola perse solo due galeoni, uno catturato da Drake e l'altro esploso per un guasto.\nLe schermaglie fra le due flotte continuarono fino al 2 agosto, giorno in cui l\"Armada\" cerc\u00f2 di distruggere con un contrattacco improvviso l'avanguardia inglese, comandata da Martin Frobisher che, grazie alla marea e ai venti a lui favorevoli, riusc\u00ec a salvarsi.\nFinalmente il 6 agosto l\"Armada\" gett\u00f2 l'ancora al largo di Calais per imbarcare l'esercito (le truppe di Alessandro Farnese non erano riuscite ad arrivare al punto d'incontro) ma un attacco inglese di sorpresa il 7 agosto scompagin\u00f2 la flotta spagnola. La battaglia, che va sotto il nome di battaglia di Gravelinga fu disastrosa per gli spagnoli, che persero tre galeoni e furono costretti a ritirarsi dalla Manica. Il rientro in patria avvenne circumnavigando l'Inghilterra, prima ad est dell'isola, nel Mare del Nord e poi ad ovest nell'Atlantico, al largo delle coste occidentali scozzesi ed irlandesi.Qui tre violentissime tempeste si abbatterono sugli spagnoli: la prima li sorprese il 12 agosto, al largo delle Isole Orcadi e sulle Isole Shetland, la seconda il 12 settembre al largo delle coste irlandesi, seguita dopo pochi giorni da una terza al largo delle coste del Connacht (Irlanda). Delle 138 navi con 24.000 uomini che erano salpate da Lisbona, 45 imbarcazioni e 10.000 uomini andarono perduti.\nLa sconfitta dell\"Armada\" spagnola rivoluzion\u00f2 lo stato della guerra e forn\u00ec una valida esperienza di navigazione per i marinai inglesi. Per di pi\u00f9 gli inglesi poterono insistere nella loro guerra di corsa contro gli spagnoli e continuare ad inviare truppe per sostenere i nemici di Filippo II nei Paesi Bassi ed in Francia.\nIl contrattacco inglese.\nTuttavia non fu questa la battaglia decisiva e la Guerra non fin\u00ec qui. Una flotta inglese, al comando del Drake e di sir John Norreys, fu inviata nel 1589 per distruggere la flotta spagnola dell'Atlantico, che era rimasta ampiamente dotata nonostante il disastro subito dalla \"Armada\" e si stava rafforzando e ristrutturando nei cantieri di Santander, La Coru\u00f1a e San Sebasti\u00e1n, nel nord della Spagna.\nEra anche intenzione degli inglesi della spedizione catturare la flotta spagnola che trasportava i tesori dalle Americhe e cacciare gli spagnoli dal Portogallo, sul quale regnava dal 1580 Filippo II, in favore di Antonio, Priore di Crato. Il successo di questa azione bellica avrebbe costretto la Spagna alla pace. Tuttavia la spedizione navale inglese si rivel\u00f2 un fallimento. A causa della cattiva organizzazione e della eccessiva cautela da parte della forza di invasione del Portogallo, questa fu respinta con gravi perdite da entrambe le parti e la conquista di Lisbona non ebbe luogo. Le malattie colpirono quindi la spedizione ed infine una parte della flotta di Drake fu investita e dispersa da una forte tempesta mentre navigava verso le Azzorre.\nIl rafforzamento della marina spagnola.\nGli spagnoli furono in grado di approfittare di questo periodo di tregua per ristrutturare e migliorare il loro naviglio, in parte secondo i criteri inglesi. L'orgoglio della flotta spagnola divennero i cosiddetti \"Dodici Apostoli\", cio\u00e8 una dozzina di enormi galeoni e la flotta si dimostr\u00f2 molto pi\u00f9 efficiente di quanto lo era stata prima del 1588. Un sofisticato sistema di impostazione dei convogli ed una migliorata rete di spie frustr\u00f2 la pirateria contro le flotte spagnole che trasportavano in patria i tesori dell'America durante l'ultimo decennio del secolo XVI.Ci\u00f2 divenne evidente con il fallimento delle spedizioni di sir Martin Frobisher, di John Hawkins e del conte di Cumberland durante la prima parte del decennio, cos\u00ec come nella respinta dello squadrone inglese agli ordini Effingham nel 1591 presso le Azzorre, il cui scopo era tendere un'imboscata alla flotta spagnola che trasportava i tesori in patria.\nIn tutto il decennio i convogli scortati consentirono alla Spagna di trasportare in patria il triplo dell'oro e dell'argento trasportato nel decennio precedente.\nSia Drake che Hawkins morirono nel corso di una spedizione contro Porto Rico, Panama ed altri obiettivi nell'America Centrale fra il 1595 ed il 1596. La spedizione determin\u00f2 un grave regresso nella posizione militare inglese poich\u00e9 furono perse molte navi e molti soldati.\nNel 1596 una spedizione anglo-olandese cerc\u00f2 di saccheggiare Cadice, procurando perdite rilevanti alla flotta spagnola e lasciando la citt\u00e0 semidistrutta. Ma al comandante spagnolo era stato permesso di affondare le navi porta-tesori nel porto e 12 milioni di ducati andarono a fondo, da dove per\u00f2 vennero successivamente recuperati dagli spagnoli, lasciando cos\u00ec i predoni a mani vuote.\nI combattimenti nel nord Europa.\nLa guerra civile francese fra cattolici ed ugonotti fece s\u00ec che ciascuna delle parti cercasse aiuto presso sovrani stranieri del medesimo credo. Il capo della Lega Cattolica in Bretagna Filippo Emanuele, duca di Mercoeur (1558 \u2013 1602) si rivolse al re di Spagna Filippo II cui concesse Port Louis, nel Morbihan, in Bretagna, sull'estuario del fiume Blavet, quale base navale.\nLa Spagna sbarc\u00f2 una considerabile forza di \"tercios\" in Bretagna, cacciandone gli inglesi (bench\u00e9 truppe anglo-francesi tentassero di conservare Brest).\nIl 2 agosto 1595 quattro galere spagnole al comando di Carlos de Amesquita, durante un pattugliamento nel canale della Manica, sbarcarono alcune centinaia di moschettieri che bruciarono il villaggio di Mousehole, risalirono poi a bordo e, dopo alcune miglia di navigazione, occuparono e diedero alle fiamme il forte di Penzance e ad altri villaggi nelle vicinanze, dopo di che tornarono in Bretagna per sfuggire al contrattacco della flotta inglese di Drake e Hawkins.\nLa Normandia aggiunse un nuovo fronte alla guerra ed una nuova minaccia di invasione attraverso La Manica per l'Inghilterra. Elisabetta I invi\u00f2 altri 2.000 soldati in Francia dopo che gli spagnoli ebbero conquistata Calais. Altre battaglie ebbero luogo fino al 1598 finch\u00e9 Francia e Spagna sottoscrissero la Pace di Vervins (2 maggio 1598), con la quale si poneva fine alle guerre di religione francesi ed all'intervento militare spagnolo in Francia.\nLa ribellione irlandese e la fine della guerra.\nNel 1595 ebbe inizio anche la guerra dei nove anni in Irlanda, quando i lord dell'Ulster Hugh O'Neill, terzo conte di Tyrone e Red Hugh O'Donnell, principe di Tyrconnell insorsero, con l'aiuto spagnolo che rispecchiava quello inglese ai protestanti dei Paesi Bassi, contro il dominio inglese.\nMentre l'Inghilterra combatteva per contenere la ribellione irlandese, la Spagna allest\u00ec altre due \"Armadas\": la prima, partita nel 1596, fu distrutta da una tempesta al largo del nord della Spagna e la seconda, l'anno successivo, non riusc\u00ec nell'intento di raggiungere non avvistata, le coste inglesi, sempre a causa del maltempo.\nIl re di Spagna Filippo II mor\u00ec a settembre del 1598 ed il suo successore e figlio, Filippo III (1578 \u2013 1621) continu\u00f2 la guerra ma con minor accanimento di quanto avesse fatto il padre.\nAlla fine del 1601 un'ultima \"Armada\" fu inviata a nord con l'obiettivo limitato di fornire aiuto ai ribelli irlandesi. Gli spagnoli sbarcarono il 2 ottobre a Kinsale, nell'Irlanda meridionale, 4.000 soldati e la citt\u00e0 fu subito posta sotto assedio dagli inglesi. Truppe ribelli irlandesi accorsero in aiuto circondando a loro volta gli assedianti ma il cattivo coordinamento fra gli alleati non consent\u00ec di raggiungere l'obiettivo sperato. L'assedio di Kinsale dur\u00f2 fino al 1603, quando, poco dopo la morte della regina Elisabetta I, avvenuta il 24 marzo, gli ultimi difensori della citt\u00e0 si arresero alle truppe inglesi.\nAppena Giacomo I sal\u00ec al trono in Inghilterra impart\u00ec l'ordine di negoziare la pace con Filippo III di Spagna e questa fu conclusa con un trattato di pace nella Somerset House a Londra il 28 agosto 1604. Con questo trattato la Spagna si impegnava a ritirare il suo sostegno ai ribelli irlandesi mentre l'Inghilterra faceva altrettanto nei confronti del suo appoggio ai protestanti olandesi.\nLe conseguenze.\nMentre la Spagna aveva difeso con successo il rapido sviluppo dei commerci con le sue colonie, superando cos\u00ec la sua crisi finanziaria, l'Irlanda in rivolta premeva per ottenere aiuti concreti in materiale bellico e chiedeva di tenere il commercio inglese sotto minaccia. Il conflitto quindi si stava trasformando per l'Inghilterra in una guerra di logoramento.\nL'insediamento inglese nel Nordamerica fu differito fino al primo periodo Stuart. Ci\u00f2 consent\u00ec alla Spagna di consolidare il controllo sui suoi vulnerabili territori del Nuovo Mondo, che sarebbe durato poi ancora per due secoli come il maggior impero d'oltremare.\nLa Spagna fu in grado di negare agli sforzi coloniali dell'Inghilterra le rotte oceaniche fin quando quest'ultima accett\u00f2 le condizioni da lei poste. Comunque l'Inghilterra rimase fedele alla Riforma protestante e la rivolta olandese trasse gran beneficio dalla distrazione delle forze militari spagnole dovuta al sostegno inglese alla sua causa.\n, fino a quando durante la guerra dei trent'anni non venne duramente sconfitta dalla Francia e il suo dominio sui mari fu messo in discussione sia dal punto di vista commerciale che militare dall'emergente potenza navale olandese.\nL'Inghilterra pot\u00e9 emergere come potenza predominante sui mari e come maggiore nazione colonizzatrice europea solo dopo la guerra dei sette anni (1756\u00a0\u2013 1763).\nFonti.\nin inglese:"}
{"id": "1353555", "revid": "101260", "url": "https://it.wikipedia.org/wiki?curid=1353555", "title": "Peso convertibile", "text": ""}
{"id": "1353556", "revid": "287204", "url": "https://it.wikipedia.org/wiki?curid=1353556", "title": "Salistea", "text": ""}
{"id": "1353557", "revid": "110157", "url": "https://it.wikipedia.org/wiki?curid=1353557", "title": "Ostaggi volontari delle SS", "text": "Ostaggi volontari delle SS \u00e8 un libro a carattere storico scritto da Drago Arsenijevic.\nCon il titolo originale di \"Otages volontaires des SS\" \u00e8 stato pubblicato per la prima volta in Francia nel 1974 da Harmattan e da France-Empire e, successivamente, da Farnot (1979) ed. Edizioni Ferni (Ginevra, 1980).\nArticolato in una prefazione, cinque capitoli ed un epilogo - e corredato da una serie di immagini d'epoca, diversi allegati costituiti da documenti, rapporti e lettere oltre ad un'esaustiva bibliografia - il saggio rievoca e descrive in maniera dettagliata l'impegno e l'opera svolti, particolarmente nel periodo della seconda guerra mondiale, dai delegati del Comitato Internazionale della Croce Rossa dei quali si tentava l'invio per ispezioni della Croce Rossa Internazionale, sulla base delle Convenzioni di Ginevra (particolarmente della Risoluzione XIV) allora in vigore, nei lager della Germania nazista controllati dalle SS.\nIl libro riserva buona parte del capitolo introduttivo ad una \"summa\" della storia di fondazione della Croce Rossa Internazionale ispirata alle idee di Henry Dunant\n\"Nacht und Nebel\".\nL'autore d\u00e0, in particolare, conto delle difficolt\u00e0 riscontrate dall'organismo ginevrino a ottenere da parte delle autorit\u00e0 del terzo Reich permessi di ispezione tesi principalmente a verificare le condizioni psicofisiche dei reclusi civili (popolazioni rom, deportati di religione ebraica, ecc.), controllare la correttezza nella distribuzione dei pacchi viveri e medicinali inviati e, non in ultima analisi e sebbene non ufficialmente, svelare i misteri della \"Nacht und Nebel\" (le sparizioni \"nella notte e nella nebbia\" vaticinate dallo stesso Reich):\nGi\u00e0 dalla met\u00e0 degli anni trenta La Croce Rossa era stata autorizzata a visitare, almeno in parte, alcuni \"campi di lavoro\" installati dall'allora nascente nazismo ma in prossimit\u00e0 della guerra e, ancora dopo, con l'acuirsi del conflitto e dell'espandersi della politica di occupazione del Reich, le ispezioni si erano rarefatte - anche a causa di una scarsa \"piattaforma\" legale sulla quale basarsi per \"forzarne\" la richiesta ai vertici del Reich - fino a essere sospese quasi totalmente.\nQuando, nel marzo del 1945, il conflitto mondiale entrava nella sua fase finale, l'azione pressante del CICR - ed in particolare di uno dei suoi esponenti di maggior spicco, Carl Buckhardt - presso il governo tedesco si fece pi\u00f9 intensa.\nFu a questo punto che scatt\u00f2 il \"ricatto\" predisposto dal responsabile delle SS, Heinrich Himmler, nonostante la mediazione di Ernst Kaltenbrunner e degli esponenti del capitolo locale della Croce Rossa tedesca, e dai cui termini scaturisce il titolo di questo libro: i delegati della Croce Rossa - che erano per la maggior parte dei medici - sarebbero stati autorizzati a visitare i campi di concentramento nazisti solo se disposti a \"rimanervi fino al loro smantellamento\" (ovvero fino al termine del conflitto, data della quale non si poteva ovviamente presumere, ma al massimo solo prevedere, una scadenza certa).\nScrive Arsenijevic:\nIeri deportati, oggi profughi.\nIn realt\u00e0, il numero degli ispettori (o, pi\u00f9 correttamente, delegati, nel libro definiti \"negoziatori dell'ultima speranza\") del Comitato Internazionale della Croce Rossa and\u00f2 aumentando mano a mano che l'organismo umanitario riusciva a ottenere permessi per le ispezioni dei lager, fino al sopraggiungere della fine della guerra: l'invasione della Germania da parte delle truppe alleate anglo-statunitensi a ovest e di quelle sovietiche a est aveva gettato il paese - ricorda Arsenijevic - in una condizione di caos difficile da descrivere, con la circolazione ferroviaria completamente bloccata e l'impossibilit\u00e0 di rifornire i campi di sterminio, nei quali regnava ormai la carestia. E tutto ci\u00f2, nonostante dal gennaio all'aprile del 1945 camion della Croce Rossa non avessero smesso di attraversare, nonostante i fitti bombardamenti, le strade della Germania ormai sull'orlo del disastro finale:\nPer coloro che ieri venivano chiamati deportati e da oggi sarebbero stati profughi, i trecento camion bianchi della C.R., \"suddivisi in trentaquattro colonne\", continuarono nel loro tragitto da Dachau a Pilsen, da Lubecca a Mauthausen, da Innsbruck a Bayreuth, da Salisburgo a Praga.\nAlla fine del conflitto vi furono anche voci che si alzarono contro il CICR per la sua mancata presa di posizione \"ufficiale\" - attraverso un esplicito appello pubblico di denuncia - delle vessazioni e dei crimini che venivano compiuti nei campi di concentramento nazisti. Nella realt\u00e0 dei fatti - \u00e8 la conclusione a cui giunge l'autore del saggio - il Comitato della Croce Rossa, in virt\u00f9 della neutralit\u00e0 che l'organismo doveva statutariamente osservare ma anche dell'assenza di pregressi e concreti accordi umanitari fra le nazioni belligeranti, aveva per molti versi le mani legate e il semplice sostegno, appunto sul piano strettamente umanitario, era di per s\u00e9 stesso improbo se non talvolta impossibile.\nHa scritto Winston Churchill:"}
{"id": "1353558", "revid": "119502463", "url": "https://it.wikipedia.org/wiki?curid=1353558", "title": "Steve Clark (nuotatore)", "text": "Nel corso degli anni 1960 stabil\u00ec nove record mondiali su varie distanze, dalle 50 iarde ai 200\u00a0m, dello stile libero. Ai \"trials\" olimpici del 1964 non riusc\u00ec a qualificarsi per le gare individuali, a causa di una tendinite alla spalla che ne limit\u00f2 le prestazioni. Inserito nella squadra statunitense solo come staffettista, alle Olimpiadi di Tokyo 1964 vinse tre medaglie d'oro nelle staffette 4 x 100\u00a0m stile libero, 4 x 200\u00a0m stile libero e 4 x 100\u00a0m misti. Nella prima frazione della 4 x 100\u00a0m stile libero stabil\u00ec il nuovo record del mondo sui 100\u00a0m stile libero con il tempo di 52\"9.\nNel 1966 fu inserito nella International Swimming Hall of Fame, la hall of fame internazionale degli sport acquatici."}
{"id": "1353559", "revid": "767487", "url": "https://it.wikipedia.org/wiki?curid=1353559", "title": "Contea di Gates", "text": "La contea di Gates, in inglese Gates County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 10.516 abitanti. Il capoluogo di contea \u00e8 Gatesville.\nStoria.\nLa contea di Gates fu costituita nel 1779."}
{"id": "1353560", "revid": "834", "url": "https://it.wikipedia.org/wiki?curid=1353560", "title": "Stephen Clark", "text": ""}
{"id": "1353566", "revid": "287204", "url": "https://it.wikipedia.org/wiki?curid=1353566", "title": "Giuseppe Gandini", "text": "Il nome Giuseppe Gandini si riferisce a diversi personaggi pubblici italiani:"}
{"id": "1353567", "revid": "767487", "url": "https://it.wikipedia.org/wiki?curid=1353567", "title": "Maestro (rapper)", "text": "La sua attivit\u00e0 pioniera in questo genere, ed i risultati ottenuti negli anni, hanno portato molti critici ed appassionati a riferirsi a lui come \"\"Godfather of Canadian hip hop\" (padrino dell'hip hop canadese). Originariamente conosciuto come Melody MC, ha poi cambiato nome d'arte in Maestro Fresh Wes dal 1989, per poi passare semplicemente a Maestro alla fine degli anni 1990. Il rapper Rich London \u00e8 il suo cugino pi\u00f9 giovane.\nBiografia.\nNato da genitori della Guyana, Wesley \u00e8 cresciuto a Scarborough (Ontario) dove ha vissuto dall'et\u00e0 di 11 anni. ha frequentato la \"Our Lady of Good Counsel Elementary School\" a Scarborough.\nNel 1989 \u00e8 diventato il primo rapper canadese con un singolo nella \"Top 40\", \"Let Your Backbone Slide\". Al 2007, \"Let Your Backbone Slide\" rimane il singolo di hip hop canadese pi\u00f9 venduto della storia, e l'unico ad avere guadagnato il Disco d'Oro. 18 anni dopo, il disco di debutto di Maestro, \"Symphony in Effect\" (1989), rimane l'album pi\u00f9 venduto di tutto il panorama dell'hip hop canadese, avendo venduto 190.000 copie, mancando il doppio Disco di Platino per 10.000 copie. Sul brano/videoclip di Maestro \"Nothing at All\" (dall'album \"Black Tie Affair\", 1991), riconosce questi successi, rappando:\nDopo il successo del suo album del 1991, \"The Black Tie Affair\", la carriera di Maestro ebbe una frenata nel tentativo di sfondare anche sul mercato statunitense. Torn\u00f2 in classifica in Canada solo nel 1998, con il singolo \"Stick to Your Vision\" e \"416/905 (TO Party Anthem)\".\nNel 2005, Maestro ha prodotto una cover del brano di Lawrence Gowan \"A Criminal Mind\" (featuring Infinite); Gowan appare anche nel video e alcune sue parti vocali sono state campionate per la traccia. Gowan si \u00e8 anche esibito con questo pezzo assieme a Maestro nella cerimonia per i \"Canadian Urban Music Awards\" del 2006.\nNel 2006 Maestro \u00e8 entrato di nuovo nella storia dell'hip hop canadese quando lui e Rochester AKA Juice sono entrati nella \"The Dope Poet Society\" in stage a Cannes, in Francia. Assieme, sono diventati i primi artisti hip hop canadesi ad esibirsi al Midem, la pi\u00f9 importante ed influente conferenza sull'industria della musica.\nSuccessi e premi.\nMaestro \u00e8 stato inserito nella \"Scarborough Walk of Fame\" nel 2006, ed ha vinto i seguenti premi:"}
{"id": "1353570", "revid": "33528", "url": "https://it.wikipedia.org/wiki?curid=1353570", "title": "Contea di Gates (Carolina del Nord)", "text": ""}
{"id": "1353571", "revid": "78273", "url": "https://it.wikipedia.org/wiki?curid=1353571", "title": "Tauroboliatus", "text": ""}
{"id": "1353572", "revid": "33528", "url": "https://it.wikipedia.org/wiki?curid=1353572", "title": "Contea di Gaston (Carolina del Nord)", "text": ""}
{"id": "1353573", "revid": "33528", "url": "https://it.wikipedia.org/wiki?curid=1353573", "title": "Contea di Edgecombe (Carolina del Nord)", "text": ""}
{"id": "1353575", "revid": "767487", "url": "https://it.wikipedia.org/wiki?curid=1353575", "title": "Contea di Graham (Carolina del Nord)", "text": "La contea di Graham, in inglese Graham County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 7.993 abitanti. Il capoluogo di contea \u00e8 Robbinsville.\nStoria.\nLa contea di Graham fu costituita nel 1872."}
{"id": "1353584", "revid": "671029", "url": "https://it.wikipedia.org/wiki?curid=1353584", "title": "Copa El Pa\u00eds", "text": "La Copa El Pa\u00eds (nota anche come \"Campeonato de Clubes Campeones del Interior\" e, dal 2004, \"Copa Nacional de Clubes\") \u00e8 il massimo torneo calcistico per i club amatoriali militanti nelle \"ligas\" regionali dell'Uruguay, cio\u00e8 i campionati organizzati nei dipartimenti del Paese, escluso quello di Montevideo.\nOrganizzato dall'OFI (\"Organizaci\u00f3n del F\u00fatbol del Interior\", la federazione che appunto si occupa del calcio dell\"'Interior\", cio\u00e8 la parte dell'Uruguay esterna al dipartimento della capitale), prende il nome dal quotidiano di Montevideo \"El Pa\u00eds\", che ha donato il trofeo per il vincitore e per il quale lavorava colui che ide\u00f2 il torneo, il giornalista Efra\u00edn Mart\u00ednez Fajardo.\nL'ultima edizione \u00e8 stata vinta dal Nacional di Nueva Helvecia (dipartimento di Colonia), che ha battuto in finale il Melo Wanderers.\nEvoluzione.\nNato nel 1965 in risposta all'esigenza di un torneo che riunisse tutti i club dell\"'Interior\", era in un primo tempo riservato a una sola squadra per ogni dipartimento e al campione in carica. L'unica eccezione era prevista per il dipartimento di Colonia, al quale, per la grande quantit\u00e0 delle \"ligas\" ivi giocate, erano assegnati pi\u00f9 posti.\nNel 1993 fu disposta l'assegnazione di 3 posti a dipartimento (salvo eccezioni, come quelle del 1995 e del 1996, quando partecip\u00f2 solo una squadra per ogni dipartimento), ma a partire dal 2001 il numero di posti \u00e8 stato progressivamente aumentato, tanto da scaturire polemiche tra gli appassionati uruguaiani, molti dei quali timorosi di un abbassamento del livello del gioco.\nNel 1993, 1994 e 1996 le migliori squadre della Copa El Pa\u00eds si classificarono al \"Torneo Nacional de Uruguay\", affrontando squadre del campionato di calcio uruguaiano: in palio c'era la qualificazione alla Liguilla Pre-Libertadores de Am\u00e9rica. Nel 1995 e nel 1997, invece, le finaliste della Copa El Pa\u00eds si classificarono direttamente alla Liguilla: proprio nel 1995 il Porongos (che aveva anche vinto la Copa El Pa\u00eds) riusc\u00ec, grazie a tale formula, a qualificarsi, prima volta per una squadra uruguaiana dell\"'Interior\", a un torneo ufficiale della CONMEBOL, la Copa CONMEBOL '96.\nTra il 1998 e il 2000 la manifestazione \u00e8 stata messa in secondo piano per l'istituzione del \"Torneo Mayor\", con il quale si voleva creare una sorta di \"super-lega\" con le migliori 8 squadre della Copa El Pa\u00eds dell'anno prima: divise in due gironi da 4, le prime due di ogni girone venivano promosse in semifinale e soprattutto conservavano il diritto di restare nel Torneo Mayor; le due eliminate scendevano in Copa El Pa\u00eds, sostituite da altre 4 (le semifinaliste) ogni stagione.\nLa scarsa presa del \"Torneo Mayor\" (di fronte invece alla grande popolarit\u00e0 della Copa El Pa\u00eds) ha fatto s\u00ec che gi\u00e0 dopo 3 edizioni l'OFI ne decretasse l'abolizione e il ritorno della Copa El Pa\u00eds al rango di prima competizione per club dell\"'Interior\".\nFormula attuale.\nLa formula dell'edizione 2010 prevede 50 squadre al via, divise in 14 gironi all'italiana da 2 squadre e altri 2 da 4, che si affrontano in gare di andata e ritorno. Le prime due classificate di ogni girone accedono ai sedicesimi di finale: da qui alla finale gare di andata e ritorno a eliminazione diretta."}
{"id": "1353586", "revid": "465169", "url": "https://it.wikipedia.org/wiki?curid=1353586", "title": "Contea di Granville", "text": "La contea di Granville, in inglese Granville County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 48.498 abitanti. Il capoluogo di contea \u00e8 Oxford.\nStoria.\nLa contea di Granville fu costituita nel 1746."}
{"id": "1353587", "revid": "2136684", "url": "https://it.wikipedia.org/wiki?curid=1353587", "title": "Ferrovia Battipaglia-Potenza-Metaponto", "text": "La ferrovia Battipaglia-Potenza-Metaponto \u00e8 una linea ferroviaria italiana di propriet\u00e0 statale che collega la costa tirrenica con quella ionica oltrepassando la catena montuosa degli Appennini. Parte da Battipaglia (SA), in Campania, e attraversa tutta la Basilicata fino a raggiungere la zona di Metaponto (MT), sul Mar Ionio.\nInfrastruttura e impianti ferroviari sono gestiti da RFI SpA. La linea \u00e8 a binario unico, ed \u00e8 elettrificata a corrente continua, a 3.000 volt.\nStoria.\nLa nascita di questa linea si inquadra nel travagliato iter progettuale che inizi\u00f2 gi\u00e0 all'indomani dell'inaugurazione della prima ferrovia italiana, la Napoli \u2013 Portici. Infatti, dopo l'apertura del prolungamento fino a Nocera Inferiore del 1844, erano stati elaborati vari progetti di ampliamento per realizzare quella che era l'aspirazione maggiore del tempo: il raggiungimento dell'Adriatico, considerato la porta dei traffici per l'oriente. Il professore napoletano Ferdinando De Luca aveva caldeggiato un progetto di ferrovia che, passando per Salerno, raggiungesse Taranto e i porti di Brindisi e Otranto scendendo lungo la valle del Basento. La proposta era stata appoggiata anche da Carlo Ilarione Petitti di Roreto in un suo famoso scritto del 1845.\nL'incarico per la costruzione della \"Strada ferrata delle Puglie\" da Napoli a Brindisi era stato affidato dal governo borbonico alla Societ\u00e0 in accomandita Melisurgo &amp; C. ma nel 1855, in seguito a un'indagine governativa (dato che lo stato dei lavori era in forte ritardo rispetto a quanto pattuito), tale incarico venne revocato e l'8 marzo 1856 fu dato mandato all'ingegnere Armando Giuseppe Bayard de la Vingtrie perch\u00e9 costruisse la tratta Nocera Inferiore-Salerno. L'anno successivo, il 7 novembre 1857, venne data a Tommaso D'Agiut la concessione (\"facolt\u00e0\") per costruire una \"Ferrovia da Salerno per Eboli e Taranto\". L'aggravarsi della situazione politica nel Regno delle Due Sicilie port\u00f2 alla revoca unilaterale delle precedenti autorizzazioni e conseguentemente al blocco dell'esecuzione dei lavori che, dopo la proclamazione dell'Unit\u00e0 d'Italia, furono riaffidati per la parte tra Salerno ed Eboli alla Societ\u00e0 per le Strade Ferrate Meridionali che il 14 giugno 1863 apr\u00ec al traffico la tratta di poco pi\u00f9 di 6\u00a0km fra Battipaglia ed Eboli. Tuttavia, data la grave crisi finanziaria di quegli anni che port\u00f2 a una ridefinizione di tutto il programma ferroviario nazionale, durante il primo governo La Marmora il ministro Stefano Jacini stipul\u00f2 l'8 ottobre 1865 una convenzione con la Societ\u00e0 Vittorio Emanuele affidandole l'incarico di costruzione della Ferrovia Eboli-Contursi-Potenza.\nLe difficolt\u00e0 economiche della Vittorio Emanuele, divenuta successivamente Societ\u00e0 per le Strade Ferrate Calabro-Sicule, fecero s\u00ec che la costruzione del tracciato rallentasse ancora una volta e venne eseguita in fasi successive e proseguita con finanziamenti a carico dello Stato e affidamento alla societ\u00e0 delle Meridionali. Il 1\u00ba dicembre 1874 venne attivato il tratto Eboli \u2013 Contursi; quello da Metaponto a Pisticci (24,7\u00a0km) il 15 giugno 1875; il 30 settembre 1875 il tratto Contursi \u2013 Romagnano; il tratto Pisticci \u2013 Ferrandina, di 13\u00a0km, il 15 novembre 1875; da Ferrandina a Grassano (22\u00a0km) il 10 aprile 1876; tra Romagnano, Balvano e Baragiano rispettivamente il 3 giugno e il 6 novembre 1877. Cos\u00ec il 15 gennaio 1880 la linea raggiunse Picerno e il 1\u00ba settembre la citt\u00e0 di Potenza. La linea era collegata a Salerno e Napoli ma non ancora a Metaponto. Finalmente i 46,6\u00a0km da Grassano a Potenza vennero aperti il 27 dicembre 1880.\nGli accordi relativi all'esercizio prevedevano che la tratta Napoli \u2013 Eboli concessa alle Strade Ferrate Meridionali fosse utilizzabile anche dalla Societ\u00e0 per le Strade Ferrate Calabro Sicule, che era invece la concessionaria dell'intera linea Eboli \u2013 Potenza \u2013 Metaponto; tuttavia il dissesto finanziario prima e il fallimento poi fecero s\u00ec che l'esercizio passasse interamente nelle mani delle Meridionali, che lo utilizzarono anche per i trasporti per la Calabria e la Sicilia fino a quando, con il completamente della Ferrovia Tirrenica Meridionale nel 1895, non vi si dirott\u00f2 la maggior parte del traffico.\nIl 3 marzo 1944 si verific\u00f2 il pi\u00f9 grave disastro ferroviario avvenuto nelle ferrovie italiane: quello del treno 8017. In esso, il treno merci 8017 proveniente da Napoli e diretto a Potenza, composto da carri a sponde alti vuoti su cui trovarono abusivamente posto molte persone alla ricerca di viveri o per spostarsi in una zona meno devastata dalla guerra, fu costretto a fermarsi a causa dello slittamento delle ruote per l'eccessiva umidit\u00e0 in un tratto in salita all'interno della galleria delle Armi, posta presso Balvano e lunga 1,5\u00a0km. Nonostante i tentativi, le due locomotive a vapore, , non furono in grado di farlo ripartire. Secondo i dati processuali le esalazioni uccisero 427 persone, mentre secondo il verbale del Consiglio dei ministri le vittime furono 517. Altre fonti (FS) parlano di oltre 600 morti.\nDal 1986 al 1993 la ferrovia venne chiusa da Sicignano a Metaponto per permettere lavori importanti di manutenzione e potenziamento nel corso dei quali fu attivata anche l'elettrificazione; l'esercizio a trazione elettrica ebbe inizio il 31 marzo 1994. Nel 1995 fu attivato un servizio con ETR 450, classificato Eurostar Italia, sulla tratta Roma-Taranto e viceversa. Esso fu soppresso a partire dal 12 dicembre 2010. Anche essendo ancora sottoutilizzata la linea ferroviaria \u00e8 percorsa da Intercity che collegano Taranto con Roma e da una coppia di Frecciarossa 1000 da Taranto a Milano (che va a sostituire l'ETR 450 operativo dal 1995 al 2010). \nCaratteristiche.\nNel progettare il tratto Metaponto-Potenza i tecnici seguirono la direttrice naturale evitando, per quanto possibile, di costruire gallerie. Il suo percorso quindi fu per un tratto pianeggiante correndo a fondovalle del fiume Basento da Metaponto a Grassano mentre da Grassano a Potenza Inferiore (detta anche Potenza Centrale) ha caratteristiche di linea di montagna con pendenze variabili che sono pi\u00f9 contenute nelle vicinanze di Potenza per poi essere pi\u00f9 accentuate entrando nella zona della Marmo-Platano (anche se in seguito ammodernata tuttora, con varianti e altri miglioramenti dal punto di vista tecnologico e tecnico)\nLa linea corre lontana dai centri abitati della Basilicata (quelli attraversati) poich\u00e8 quasi tutti sono posti in prossimit\u00e0 o sui picchi delle montagne, con gli scali ferroviari a fondovalle distanti anche parecchi o alcuni chilometri dal proprio paese. In alcuni casi lo stesso scalo serve pi\u00f9 paesi; \u00e8 il caso per esempio dei due scali unici per Grassano, Garaguso, Tricarico e per Salandra e Grottole. Esistono altre stazioni che servono unicamente solo quel paese. Sono in corso di valutazione il potenziamento ai standard AV/AC (oltre alla realizzazioni di varianti di tracciato e opportune opere idrauliche e infrastrutturali) dell'intera ferrovia a partire da Romagnano (dalla stazione di Romagnano Scalo detta Romagnano-Vietri-Salvitelle) fino a Metaponto (ovvero fino alle ferrovia Jonica). Da Romagnano passer\u00e0 la ferrovia AV/AC Salerno-Reggio Calabria.\nArmamento e trazione.\nLa linea fu riaperta all'esercizio nel 1993 dopo la sostituzione integrale dell'armamento precedente,operativa ufficialmente dal 1994. Lo scartamento ferroviario della linea, ancora a semplice binario, \u00e8 quello normale di 1435 mm.\nLa linea elettrica di trazione \u00e8 a corrente continua a 3000 Volt con catenaria classica a doppio filo di contatto e palificazione tipo \"LS\".\nEsercizio.\nIl regime di esercizio per l\u2019intera linea \u00e8 il BCA; \u00e8 inoltre interamente attrezzata col sistema di sicurezza nazionale SCMT.\nLa circolazione sul tronco Battipaglia-Potenza \u00e8 controllata dal Dirigente Centrale Operativo (DCO) con sede operativa a Napoli, mentre il tronco Potenza Centrale-Metaponto \u00e8 sottoposto al DCO di Bari Lamasinata.\nTraffico.\nLa linea ferroviaria \u00e8 percorsa sia da treni regionali Trenitalia (molti di essi autosostituiti con autobus ) che da treni a lunga percorrenza (Intercity A/R Roma Termini-Taranto) e inoltre dal Dicembre del 2016 \u00e8 percorsa anche da una coppia di Frecciarossa 1000 che svolgono servizio sulla tratta Taranto-Milano-Torino (andata) e Milano-Taranto (ritorno). "}
{"id": "1353588", "revid": "287204", "url": "https://it.wikipedia.org/wiki?curid=1353588", "title": "Vladimir Grbic", "text": ""}
{"id": "1353592", "revid": "110157", "url": "https://it.wikipedia.org/wiki?curid=1353592", "title": "Divizia A 1985-1986", "text": "La Divizia A 1985-1986 \u00e8 stata la 68\u00aa edizione della massima serie del campionato di calcio rumeno, disputato tra il 4 agosto 1985 e il 18 giugno 1986 e concluso con la vittoria finale della Steaua Bucure\u0219ti, al suo undicesimo titolo e secondo consecutivo.\nCapocannoniere del torneo fu Gheorghe Hagi (Sportul Studen\u021besc), con 31 reti.\nStagione.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di trentaquattro partite.\nLe ultime tre classificate retrocedettero in Divizia B.\nLe qualificate alle coppe europee furono quattro: la vincente alla Coppa dei Campioni 1986-1987, seconda e terza alla Coppa UEFA 1986-1987 e la vincente della Cupa Rom\u00e2niei alla Coppa delle Coppe 1986-1987.\nAvvenimenti.\nL'avvio del torneo vide e in testa alla classifica dopo tre giornate: vincendo lo scontro diretto quattro giorni dopo, la Steaua assunse definitivamente il comando della classifica. Nelle giornate successive si fece avanti fra le inseguitrici lo , che concluse il girone di andata con sette punti di svantaggio sulla Steaua.\nIl girone di ritorno si apr\u00ec con la Steaua che perse l'imbattibilit\u00e0 contro il , ma che risult\u00f2 in grado di gestire il vantaggio con la seconda. Dopo aver vinto lo scontro diretto del 27 aprile, la Steaua aument\u00f2 il proprio vantaggio fino ad ottenere sulla seconda un vantaggio di dieci punti che, con quattro gare di anticipo, assicurarono alla squadra (che, nel frattempo, si era laureata campione d'Europa) l'undicesimo titolo nazionale.\nLe ultime giornate risultarono decisive per gli altri verdetti del campionato: inizialmente avvantaggiata nella lotta per la qualificazione in Coppa UEFA, la ebbe un graduale declino che favor\u00ec il sorpasso dello Sportul Studen\u021besc e dell', quest'ultimo in Europa grazie alla miglior differenza reti. La qualificazione alla finale di coppa nazionale contro i campioni della Steaua, avvenuta pochi giorni dopo la conclusione del campionato, garant\u00ec comunque alla Dinamo la qualificazione in Europa. In zona retrocessione, un brusco calo di rendimento cost\u00f2 al la permanenza in massima divisione, compromessa a causa di due sconfitte consecutive nelle ultime due gare, fra cui quella nello scontro diretto il , che pot\u00e9 rimettersi in carreggiata nella lotta alla salvezza prima di sciupare tutto all'ultima giornata. Chiuse la classifica il , mai in gara durante l'intero arco del campionato."}
{"id": "1353596", "revid": "767487", "url": "https://it.wikipedia.org/wiki?curid=1353596", "title": "Contea di Greene (Carolina del Nord)", "text": "La contea di Greene, in inglese Greene County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 18.974 abitanti. Il capoluogo di contea \u00e8 Snow Hill.\nStoria.\nLa contea di Greene fu costituita nel 1791."}
{"id": "1353598", "revid": "110157", "url": "https://it.wikipedia.org/wiki?curid=1353598", "title": "Divizia A 1986-1987", "text": "La Divizia A 1986-1987 \u00e8 stata la 69\u00aa edizione della massima serie del campionato di calcio rumeno, disputato tra il 17 agosto 1986 e il 30 giugno 1987 e concluso con la vittoria finale della Steaua Bucure\u0219ti, al suo dodicesimo titolo e terzo consecutivo.\nCapocannoniere del torneo fu Rodion C\u0103m\u0103taru (Dinamo Bucure\u0219ti), con 44 reti.\nStagione.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di trentaquattro partite.\nLe ultime tre classificate retrocedettero in Divizia B.\nLe qualificate alle coppe europee furono cinque: la vincente alla Coppa dei Campioni 1987-1988, seconda, terza e quarta alla Coppa UEFA 1987-1988 e la vincente della coppa nazionale alla Coppa delle Coppe 1987-1988.\nAvvenimenti.\nCome l'anno precedente, l'avvio del campionato vide in testa e : quando, alla quarta giornata, i primi pareggiarono in casa con l', la Steaua prese il largo e concluse il girone di andata con otto punti di vantaggio sui rivali e due soli punti persi mediante altrettanti pareggi. Nel girone di ritorno la Steaua Bucarest mantenne invariato il proprio rendimento, giungendo a quattro gare dal termine con undici punti di vantaggio sulla Dinamo Bucarest, assicurandosi il dodicesimo, nonch\u00e9 terzo titolo nazionale consecutivo.\nIn \"zona UEFA\", una situazione di classifica molto equilibrata diede modo allo di compiere una rimonta che gli permetter\u00e0 di unirsi alla Dinamo e al nel lotto delle qualificate alla terza competizione europea. Avendo acceduto alla finale contro la Steaua gi\u00e0 qualificata alla Coppa dei Campioni, la Dinamo Bucarest ottenne la qualificazione in Coppa delle Coppe, permettendo all'Universitatea Craiova (precedentemente sopraffatto dalla peggior differenza reti nei confronti dello Sportul Studentesc) di ottenere il visto per la Coppa UEFA.\nCon una rimonta nel girone di ritorno il neopromosso pot\u00e9 superare lo , che risult\u00f2 infine retrocesso con novanta minuti di anticipo assieme al gi\u00e0 condannato la settimana prima e al che cedette nella seconda met\u00e0 del girone di ritorno."}
{"id": "1353599", "revid": "767487", "url": "https://it.wikipedia.org/wiki?curid=1353599", "title": "Manu Militari (rapper)", "text": "Figlio di una musicista, ha viaggiato nei primi anni di vita assieme alla madre per via dei concerti tenuti in varie parti del mondo.\nInfluenzato da gruppi come Wu-Tang Clan, Mobb Deep, IAM e Supr\u00eame NTM, inizia a dedicarsi al rap. Tra il 1996 ed il 2001 viaggia visitando India, Grecia, Medio Oriente. Attivo dal 2002 con il suo disco di debutto \"Manu Drastic\", Manu fonda il gruppo Rime Organis\u00e9 con cui ottiene la vittoria al festival \"Hip hop 4 ever\", il gruppo incide nel 2004 l'EP \"R\u00e8glements de comptes\".\nLe positive esperienze col gruppo portano Manu a concepire un lavoro solista, pubblica quindi il suo primo vero disco il 28 febbraio 2006, che porta il titolo di \"Voix de fait\". Il disco viene nominato sia come \"Author or compositor of the year\" che come \"Hip hop album of the year\" ai F\u00e9lix Awards del 2006."}
{"id": "1353602", "revid": "834", "url": "https://it.wikipedia.org/wiki?curid=1353602", "title": "Stefan Lochner", "text": ""}
{"id": "1353611", "revid": "834", "url": "https://it.wikipedia.org/wiki?curid=1353611", "title": "Spettroscopia IR", "text": ""}
{"id": "1353612", "revid": "110157", "url": "https://it.wikipedia.org/wiki?curid=1353612", "title": "Divizia A 1987-1988", "text": "La Divizia A 1987-1988 \u00e8 stata la 70\u00aa edizione della massima serie del campionato di calcio rumeno, disputato tra il 23 agosto 1987 e il 22 giugno 1988 e concluso con la vittoria finale della Steaua Bucure\u0219ti, al suo tredicesimo titolo e quarto consecutivo.\nCapocannoniere del torneo fu Victor Pi\u021burc\u0103 (Steaua Bucure\u0219ti), con 34 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di trentaquattro partite.\nLe ultime tre classificate retrocedettero in Divizia B.\nLe qualificate alle coppe europee furono quattro: la vincente alla coppa dei Campioni 1988-1989, seconda e terza alla Coppa UEFA 1988-1989 e la vincente della coppa di Romania alla coppa delle Coppe 1988-1989."}
{"id": "1353616", "revid": "110157", "url": "https://it.wikipedia.org/wiki?curid=1353616", "title": "Oh Perilous World", "text": "Oh Perilous World \u00e8 un album musicale, il sesto del gruppo violoncellista Rasputina, pubblicato da Filthy Bonnet il 26 giugno 2007, ma che era gi\u00e0 disponibile sulle reti peer-to-peer il 14 giugno 2007.\nDopo la pubblicazione di \"Perplexions\", l'album del 2006, Melora Creager ha trascorso gli ultimi due anni in giro per il mondo, al fine di trarre spunto per poter adattare meglio le sue canzoni. Ha dichiarato d'aver scritto le canzoni dell'album ispirandosi agli eventi presenti, che l'hanno colpita per la loro originalit\u00e0 molto di pi\u00f9 di quelli trascorsi. Leggeva ossessivamente notizie su Internet facendo un grande copia-incolla di frasi, espressioni e storie, realizzando un blocco appunti ricco da cui trarre spunto.\nNell'album canta Melora, mentre il batterista \u00e8 Jonathon TeBeest e la seconda violoncellista \u00e8 Sarah Bowman, dei the Bowmans."}
{"id": "1353618", "revid": "110157", "url": "https://it.wikipedia.org/wiki?curid=1353618", "title": "Divizia A 1988-1989", "text": "La Divizia A 1988-1989 \u00e8 stata la 71\u00aa edizione della massima serie del campionato di calcio rumeno, disputato tra il 21 agosto 1988 e il 20 giugno 1989 e concluso con la vittoria finale della Steaua Bucure\u0219ti, al suo quattordicesimo titolo e quinto consecutivo.\nCapocannoniere del torneo fu Dorin Mateu\u021b (Dinamo Bucure\u0219ti), con 43 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di trentaquattro partite.\nLe ultime tre classificate retrocedettero in Divizia B.\nLe qualificate alle coppe europee furono quattro: la vincente alla coppa dei Campioni 1989-1990, seconda e terza alla Coppa UEFA 1989-1990 e la vincente della coppa di Romania alla coppa delle Coppe 1989-1990."}
{"id": "1353620", "revid": "1865216", "url": "https://it.wikipedia.org/wiki?curid=1353620", "title": "Sean Michael Flynn", "text": "\u00c8 il secondo figlio dell'attrice Jane Seymour. \nHa debuttato nel mondo del cinema nel 1989, all'et\u00e0 di quattro anni con la mini-serie televisiva \"La rivoluzione francese\" in cui interpretava il principe Louis Charles."}
{"id": "1353624", "revid": "34060", "url": "https://it.wikipedia.org/wiki?curid=1353624", "title": "Danubio FC", "text": ""}
{"id": "1353628", "revid": "363629", "url": "https://it.wikipedia.org/wiki?curid=1353628", "title": "Ginnastica acrobatica", "text": "La ginnastica acrobatica, o acrogym, \u00e8 una disciplina della ginnastica; in passato in Italia aveva anche il nome di acrosport. \u00c8 una disciplina eseguibile in combinazione di due, tre o quattro persone.\nQuesta disciplina si pratica a livello agonistico.\nL'acrosport \u00e8 una ginnastica di tipo acrobatico derivante dalla ginnastica artistica eseguita su una base musicale che prevede la combinazione di movimenti, elementi coreografici e complessi elementi di acrobatica attraverso un preciso lavoro posturale.\nSi svolge sulla pedana del corpo libero a coppie (femminili, maschili o miste), in trii (femminili) o quartetti (maschili), una squadra dove prevale il lavoro di gruppo, la fiducia e la responsabilit\u00e0 di ciascuno nei confronti degli altri compagni ma dove \u00e8 comunque indispensabile l'apporto individuale. \u00c8 una disciplina che impegna l'atleta sia sotto il profilo fisico che psicologico.\nNel 2011, la finale di Coppa del Mondo di Ginnastica Acrobatica, organizzata dalla Federazione Sammarinese di Ginnastica, si \u00e8 tenuta per la prima volta in Italia, a Forl\u00ec, dall'11 al 13 novembre, con grande successo di pubblico.\nCalcolo coefficiente di difficolt\u00e0.\nOgni esercizio deve soddisfare alcune Esigenze Specifiche (SR - Special Requirements). Ad esempio deve essere eseguito un numero minimo di elementi per non incorrere in penalit\u00e0 per mancanza di elementi.\nOgni elemento tecnico eseguito ha un valore. La somma dei valore degli elementi eseguiti dai ginnasti in un esercizio di gara, determina il valore dell'esercizio (DV - Difficulty Value). Il valore dell'esercizio a sua volta viene trasformato in un coefficiente di difficolt\u00e0 (DM - Difficulty Mark).\nPunteggio di gara.\nIl punteggio di gara \u00e8 determinato dalla somma di tre punteggi distinti: Difficolt\u00e0 + Esecuzione + ArtisticoDifficolt\u00e0 - somma il valore degli elementi per trasformarli in un coefficiente che tranne per il Senior (che non ha limiti) pu\u00f2 essere al massimo uguale a 10 pt. A questo punteggio vengono detratte le penalit\u00e0 nel caso in cui non siano state soddisfatte tutte le Esigenze Specifiche, o nel caso in cui non vengano rispettati i tempi di tenuta delle posizioni statiche dichiarate dall'allenatore sulla carta gara\nEsecuzione - \u00e8 il punteggio che, partendo da 10 pt, vede la sottrazione delle penalit\u00e0 inerenti alla corretta esecuzione tecnica degli elementi di coppia/gruppo e individuali e delle parti di collegamento tra gli elementi.\nArtistico - \u00e8 il punteggio che, partendo da 10 pt, vede la sottrazione delle penalit\u00e0 inerenti all'uso dello spazio, la scelta degli elementi, la scelta dei movimenti coreografici, l'espressivit\u00e0 e il rapporto tra i partner.\nIn giuria \u00e8 poi presente una figura, il CJP (Chair Judge Panel) che si occupa di infliggere penalit\u00e0 al punteggio finale per casi non presi in considerazione dalle altre giurie come abbigliamento scorretto, comportamento antisportivo, fuori pedana, penalit\u00e0 di taglia e simili.\nCategorie.\nSenior - da 15 anni di et\u00e0, programma libero\nAge Group 13-19 - da 13 a 19 anni di et\u00e0, programma libero a coefficiente di difficolt\u00e0 massimo limitato\nAge Group 12-18 - da 12 a 19 anni di et\u00e0, programma libero a coefficiente di difficolt\u00e0 massimo limitato (e ridotto rispetto al 13-19)\nAge Group 11-16 - da 11 a 16 anni di et\u00e0, programma quasi integralmente obbligatorio a coefficiente di difficolt\u00e0 limitato\nSerie A1 - da 11 di et\u00e0, programma senior\nSerie A2 - da 9 a 19 anni di et\u00e0 con non pi\u00f9 di 6 anni di differenza tra i partner, programma Age Group 13-19\nSerie B - da 8 a 19 anni di et\u00e0 con non pi\u00f9 di 6 anni di differenza tra i partner, programma Age Group 11-16\nSerie C1 - da 8 a 17 anni di et\u00e0 con non pi\u00f9 di 6 anni di differenza tra i partner, programma estratto dall'Age Group 11-16\nSerie C2 - da 8 a 15 anni di et\u00e0 con non pi\u00f9 di 4 anni di differenza tra i partner, programma nazionale"}
{"id": "1353629", "revid": "830939", "url": "https://it.wikipedia.org/wiki?curid=1353629", "title": "Carlo Guarnieri", "text": "Biografia.\nNella prima giovinezza ebbe l'insegnamento di Egisto Ciappacasse, artista pisano. Successivamente si iscrisse all'Accademia di Belle Arti di Firenze, dove si laure\u00f2 nel 1915. In quel periodo il suo maestro fu Adolfo De Carolis del quale divenne allievo prediletto.\nCome incisore fece parte del 1\u00ba gruppo per la rinascita della xilografia in Italia e partecip\u00f2 alla \"Esposizione Italiana della xilografia a Levanto\" del 1912. Sempre con De Carolis conobbe D'Annunzio.\nLa sua attivit\u00e0 non si limitava alla grafica; come pittore, dopo la prima mostra a Firenze nel 1907, fu invitato nel 1914 alla XI Esposizione Internazionale d'Arte di Venezia.\nDovette lasciare Firenze per la grande guerra, durante la quale fu decorato con tre medaglie al merito. Nel 1921 venne invitato alla 1\u00aa biennale Romana e fu presente anche alle successive degli anni 1923-25.\nNel 1923 si trasfer\u00ec a Torino nello studio di Tovez, qui trov\u00f2 un grande amico di Felice Carena.\nNel 1927 divenne socio ad honorem dell'Associazione pittori e scultori di Madrid.\nChiusa la parentesi torinese si trasfer\u00ec a Roma dove lavor\u00f2 molti anni a fianco di amici come Sartorio, Selva, Marinetti, Arturo Martini ecc.\nDopo la seconda guerra mondiale ritorn\u00f2 in Toscana.\nDiresse insieme a Pilade Giorgettil a libera Accademia Trossi Uberti di Ardenza dal 1953 al 1964 durante la presidenza di Ettore Borra.\nMor\u00ec all'et\u00e0 di 96 anni, nel 1988, all'ospedale di Grosseto. Ha dipinto e disegnato fino alla morte nella sua villa di campagna presso Campiglia Marittima. Proprio nel suo paese natale nel 2013 \u00e8 stata inaugurata la Mostra permanente Carlo Guarnieri, allestita nelle sale di Palazzo Pretorio.\nMostre.\n Ha esposto in numerose citt\u00e0: Roma, Milano, Venezia, Firenze, Parigi, Londra, Tokio, Madrid, Bruxelles."}
{"id": "1353631", "revid": "712828", "url": "https://it.wikipedia.org/wiki?curid=1353631", "title": "Retsu Unohana", "text": ""}
{"id": "1353636", "revid": "712828", "url": "https://it.wikipedia.org/wiki?curid=1353636", "title": "Yachiru Kusajishi", "text": ""}
{"id": "1353637", "revid": "33921", "url": "https://it.wikipedia.org/wiki?curid=1353637", "title": "Giatrofa", "text": ""}
{"id": "1353638", "revid": "1566286", "url": "https://it.wikipedia.org/wiki?curid=1353638", "title": "J\u00e9r\u00f4me Savary", "text": "Biografia.\nNel 1965 si stabil\u00ec a Parigi dove entr\u00f2 nel gruppo di Fernando Arrabal, del quale allest\u00ec \"Il labirinto\" (1966) giungendo alla sua prima affermazione. Nel 1968 form\u00f2 la compagnia Grand Magic Circus, giunta a fama internazionale per lo stile molto particolare, tra fiaba, mito e realismo. Ha proseguito un'intensa attivit\u00e0, con regie di musical (\"Cabaret\", 1988; \"La rivoluzione francese\", 1989; \"Metropolis\", 1989; \"Zazou\", 1990, di cui \u00e8 anche autore), la trasposizione per il teatro di \"Asterix il Gallico\" (1988), la regia di \"Sogno di una notte di mezza estate\" di Shakespeare (1990), di \"Fregoli\" (1991), e dell'\"Attila\" di Verdi (1991). Nel 1994 ha diretto la sua prima commedia, \"L'importanza di essere onesto\", di Oscar Wilde e il suo impegno \u00e8 proseguito con \"Madre coraggio\" (1995) di Brecht. Dal 1996 dirige il Th\u00e9\u00e2tre de Chaillot. Tra i successi messi in scena \u201cIrma la dolce\u201d in Italia prodotto dagli Ipocriti di Marco Balsamo, traduzione Luigi Lunari, direzione musicale Gerard Daguerre, coreografie di Cesare Vangeli. \nJ\u00e9r\u00f4me Savary \u00e8 stato direttore dell'Op\u00e9ra-Comique dal 2000 al 2007. Il 27 giugno 2007 gli \u00e8 subentrato J\u00e9r\u00f4me Deschamps.\n\u00c8 scomparso nel 2013 all'et\u00e0 di 70 anni a seguito di un tumore."}
{"id": "1353639", "revid": "486946", "url": "https://it.wikipedia.org/wiki?curid=1353639", "title": "Botany Town Centre, Howick", "text": ""}
{"id": "1353642", "revid": "119505008", "url": "https://it.wikipedia.org/wiki?curid=1353642", "title": "Modacrilica", "text": "Per modacrilica (contrazione di \"acrilica modificata\") si intende una fibra formata da macromolecole lineari che presentano nella catena tra il 50% e l'85% in massa del motivo acrilonitrilico, mentre se supera l'85% diventa fibra acrilica.\nHa come sigla di etichettatura MA.\nViene prodotta esclusivamente in forma di fiocco e ha caratteristiche antifiamma eccellenti. Per questo motivo viene utilizzata soprattutto nell'arredamento sia di carattere domestico, sia di luoghi aperti al pubblico, dove la normativa esige caratteristiche antifiamma.\n\u00c8 stata per anni in Italia prodotta dalla Snia Viscosa che deteneva brevetti e \"know how\" specifici che le permettevano anche una posizione distinta nella ingegnerizzazione di impianti \"chiavi in mano\" in tutto il mondo."}
{"id": "1353647", "revid": "339392", "url": "https://it.wikipedia.org/wiki?curid=1353647", "title": "Palazzina della Meridiana", "text": ""}
{"id": "1353651", "revid": "73843", "url": "https://it.wikipedia.org/wiki?curid=1353651", "title": "Torrente Chiavenna", "text": ""}
{"id": "1353652", "revid": "30297", "url": "https://it.wikipedia.org/wiki?curid=1353652", "title": "A.S. Hockey Pergine", "text": ""}
{"id": "1353654", "revid": "30297", "url": "https://it.wikipedia.org/wiki?curid=1353654", "title": "AS Hockey Pergine", "text": ""}
{"id": "1353655", "revid": "1305772", "url": "https://it.wikipedia.org/wiki?curid=1353655", "title": "At Last", "text": ""}
{"id": "1353660", "revid": "92723", "url": "https://it.wikipedia.org/wiki?curid=1353660", "title": "Stepan Prokof'evi\u010d Timo\u0161enko", "text": "Biografia.\nTimo\u0161enko nacque nel piccolo villaggio di \u0160potivka, nell'allora regione Ucraina dell'impero russo.\nStudi\u00f2 inizialmente a Romnij, dal 1889 al 1896.\nLa sua istruzione superiore cominci\u00f2 all'Istituto ferroviario di San Pietroburgo, in cui prese la laurea, e poi divenne insegnante dal 1901 al 1903.\nDal 1903 al 1906 lavor\u00f2 all'Universit\u00e0 politecnica di San Pietroburgo.\nTra il 1905 e il 1906 riusc\u00ec a lavorare un anno presso l'Universit\u00e0 di Gottinga, in Germania.\nDal 1907 al 1911 insegn\u00f2 al Politecnico di Kiev, dove svolse delle ricerche su una prima versione del \"Metodo degli elementi finiti\" del calcolo elastico, il cosiddetto metodo Rayleigh. In quegli anni pubblic\u00f2 inoltre la prima versione del suo famoso libro di testo \"Strength of materials\".\nNel 1911 firm\u00f2 una protesta contro il Ministro dell'Educazione Lev Aristidovi\u010d Kasso e venne di conseguenza licenziato dall'istituto. Nel 1911 ricevette il premio D. I. \u017duravskij dall'Accademia delle Scienze Russa, che lo aiut\u00f2 a sopravvivere dopo la perdita del lavoro. Quindi and\u00f2 a San Pietroburgo dove insegn\u00f2 all'Istituto elettrotecnico e all'Istituto ferroviario (1911 - 1917). Nel frattempo svilupp\u00f2 la teoria dell'elasticit\u00e0 e la teoria della trave inflessa. Nel 1918 ritorn\u00f2 a Kiev dove lavor\u00f2 nell'Accademia delle Scienze ucraina. \nDopo che le truppe di Denikin conquistarono Kiev nel 1919, l'Accademia delle Scienze ucraina venne chiusa e Timo\u0161enko perse il suo lavoro. Nel 1920 emigr\u00f2 in Jugoslavia dove insegn\u00f2 al Politecnico di Zagabria.\nNel 1922 Timo\u0161enko si trasfer\u00ec negli Stati Uniti, dove lavor\u00f2 per la Westinghouse Electric Corporation dal 1923 al 1927. Quindi divenne professore della Universit\u00e0 del Michigan, dove istitu\u00ec i primi corsi di baccalaureato e dottorato in ingegneria meccanica. I suoi libri sono stati tradotti in 36 lingue. I suoi primi lavori furono pubblicati in Russo; successivamente scrisse per lo pi\u00f9 in Inglese. Dal 1936 fino al 1944 fu quindi professore all'Universit\u00e0 di Stanford, di cui fu poi nominato professore emerito. \nNel 1957 la ASME ha istituito una medaglia in suo onore, della quale fu il primo vincitore. La Medaglia Timoshenko onora Stepan Timo\u0161enko come autorit\u00e0 di fama mondiale nel campo dell'ingegneria meccanica e ricorda il suo contributo di ricercatore e insegnante. La Medaglia Timoshenko \u00e8 assegnata annualmente per contributi che si distinguono nell'ambito della meccanica applicata.\nIn aggiunta ai propri manuali, Timo\u0161enko ha scritto due altri libri, \"Engineering Education in Russia\" e \"As I Remember\". Il secondo \u00e8 un'autobiografia inizialmente pubblicata in Russo nel 1963 e quindi tradotta in Inglese nel 1968. \nNel 1960 si trasfer\u00ec a Wuppertal (Germania) da sua figlia.\nMor\u00ec nel 1972 e le sue ceneri sono sepolte a Palo Alto, California."}
{"id": "1353661", "revid": "320578", "url": "https://it.wikipedia.org/wiki?curid=1353661", "title": "Bruno Freiherr conte Montluisant", "text": ""}
{"id": "1353664", "revid": "33689", "url": "https://it.wikipedia.org/wiki?curid=1353664", "title": "Yozi", "text": ""}
{"id": "1353665", "revid": "30909", "url": "https://it.wikipedia.org/wiki?curid=1353665", "title": "Sony Playstation 2", "text": ""}
{"id": "1353668", "revid": "486946", "url": "https://it.wikipedia.org/wiki?curid=1353668", "title": "Nintendo Game Cube", "text": ""}
{"id": "1353670", "revid": "30909", "url": "https://it.wikipedia.org/wiki?curid=1353670", "title": "Nintendo WII", "text": ""}
{"id": "1353673", "revid": "30909", "url": "https://it.wikipedia.org/wiki?curid=1353673", "title": "Sony Playstation 3", "text": ""}
{"id": "1353674", "revid": "30909", "url": "https://it.wikipedia.org/wiki?curid=1353674", "title": "Microsoft XBOX", "text": ""}
{"id": "1353675", "revid": "30909", "url": "https://it.wikipedia.org/wiki?curid=1353675", "title": "Microsoft XBOX-360", "text": ""}
{"id": "1353677", "revid": "34060", "url": "https://it.wikipedia.org/wiki?curid=1353677", "title": "Copa Artigas", "text": ""}
{"id": "1353683", "revid": "767487", "url": "https://it.wikipedia.org/wiki?curid=1353683", "title": "The Best of Platinum Collection", "text": "The Best of Platinum Collection, pubblicato nel 2007, \u00e8 una raccolta della cantante italiana Mina.\nQuesta raccolta non \u00e8 inclusa nella discografia sul sito ufficiale minamazzini.com.\nDescrizione.\nSi tratta di una selezione di brani presenti dagli album \"The Platinum Collection\" del 2004 e \"The Platinum Collection 2\" del 2006, contenenti tre CD ciascuno, con l'aggiunta di \"Uappa\", che non \u00e8 contenuto in nessuno dei sei CD precedenti. La raccolta non contiene inediti.\nLe canzoni sono proposte in ordine cronologico, mentre nei precedenti figuravano \"alla rinfusa\"."}
{"id": "1353685", "revid": "1543377", "url": "https://it.wikipedia.org/wiki?curid=1353685", "title": "Kimchi", "text": "Il kimchi () \u00e8 un piatto tradizionale coreano, fatto di verdure fermentate con spezie (peperoncino in polvere, scalogno, aglio e zenzero) e frutti di mare salati. Ne esistono centinaia di variet\u00e0, ciascuna con una verdura diversa come ingrediente principale, anche se comunemente vengono usati il cavolo napa e i ravanelli coreani. Il kimchi \u00e8 utilizzato come ingrediente nella preparazione di altri piatti coreani come il \"kimchi jjigae\" e il \"kimchi bokkeumbap\".\nAlcuni coreani credono che il kimchi li aiuti ad affrontare le loro vite frenetiche. Un articolo del 2003 del \"Los Angeles Times\" scrisse che i sudcoreani consumavano 18kg di kimchi pro capite all'anno. In un libro del 2015 venne citata una fonte del 2011 secondo la quale un adulto mangiava dai 50 ai 200 grammi di kimchi al giorno. In un articolo del 2018 fu scritto che ogni anno i sudcoreani consumavano in media 1,85 milioni di tonnellate di kimchi, circa 36 chilogrammi pro capite, di cui una parte significativa importata dalla Cina.\nEtimologia.\n\"Gimchi\" () \u00e8 la traslitterazione accettata nelle lingue sia della Corea del Nord che in quella del Sud; la parola occidentale \"kimchi\" deriva probabilmente da \"kimch'i\", la trascrizione secondo il sistema McCune-Reischauer. Antiche varianti della parola includono \"timch\u0251i\" (), trascrizione in coreano medio del termine sino-coreano (letteralmente \"verdura sommersa\"), che in coreano moderno viene reso come \"chimchae\" () e non \u00e8 associato al kimchi. Forme pi\u00f9 antiche della parola sono sopravvissute nei dialetti regionali: \"jimchae\" (Jeolla e Hamgy\u014fng), \"jimchi\" (Chungcheong, Gangwon, Gyeonggi, Gyeongsang, Hamgy\u014fng e Jeolla) e \"dimchi\" (P'y\u014fngan).\nIl termine \"ji\" (), originato dal termine arcaico \"dihi\" (), viene usato per riferirsi al kimchi sin dai tempi antichi e si ritrova in numerose pubblicazioni del periodo Joseon (1392\u20131897). In coreano moderno, \"ji\" viene usato come suffisso nella lingua standard, oltre che come nome a s\u00e9 nei dialetti di Gyeongsang e Jeolla. La forma non palatalizzata \"di\" permane nel dialetto di P'y\u014fngan.\nStoria.\nLe prime informazioni sul kimchi risalgono al periodo dei Tre Regni (37 a.C.-7): i cibi fermentati erano largamente diffusi, infatti le \"Cronache del Tre Regni\" parlano di come il popolo di Goguryeo fosse versato nella preparazione di pietanze fermentate quali vino, pasta di soia e pesce salato. Anche il \"Samguk sagi\" menziona la giara per sottaceti dove far fermentare le verdure, il che indica che in quel periodo fossero comuni.\nUn poema sul ravanello coreano scritta da Yi Gyu-bo, letterato coreano del XIII secolo, mostra che il kimchi di ravanello era usuale a Goryeo:\nLa pi\u00f9 antica forma di kimchi era costituita da verdure salate. Dal dodicesimo secolo in poi la ricetta fu arricchita con spezie, dando cos\u00ec al kimchi differenti sapori (dolce e amaro) e colori (bianco e arancione). Il peperoncino piccante, altro ingrediente fondamentale del kimchi contemporaneo, era sconosciuto ai coreani e fu introdotto solamente nel diciassettesimo secolo da commercianti occidentali. La prima menzione del peperoncino risale all'enciclopedia \"Jibong yuseol\" del 1614, e anche il \"Sallim gyeongje\", un manuale sulla gestione delle fattorie del diciassettesimo-diciottesimo secolo, parla dei kimchi piccante, tuttavia fu solo nel XIX secolo che il suo uso si diffuse, arrivando a somigliare maggiormente al kimchi moderno.\nIl libro del 1766 \"Jeungbo sallim gyeongje\" riferisce di variet\u00e0 di kimchi realizzate con una miriade di ingredienti, tra cui il \"chonggak-kimchi\" (con il ravanello chonggak), l\"'oi-sobagi\" (con il cetriolo), il \"seokbak-ji\" (con l'ombrina gialla salata) e il \"dongchimi\" (una salamoia acquosa di ravanello e altri ingredienti). Il cavolo napa fu introdotto in Corea soltanto alla fine del diciannovesimo secolo, e un kimchi di solo cavolo simile a quello moderno viene descritto nel \"Siuijeonseo\", un ricettario di quel periodo.\nDurante il coinvolgimento della Corea del Sud nella guerra del Vietnam, il governo chiese l'aiuto americano per assicurare che le truppe coreane potessero averlo nella loro razione; il presidente sudcoreano Park Chung-hee disse all'omologo Lyndon B. Johnson che il kimchi era \"d'importanza vitale per il morale dei soldati coreani\".\nNel 1996, la Corea protest\u00f2 contro la produzione commerciale giapponese del kimchi, sostenendo che il prodotto (di nome \"kimuchi\") fosse diverso, soprattutto perch\u00e9 non fermentato. La Corea fece pressioni alla commissione del \"Codex Alimentarius\" affinch\u00e9 definisse uno standard internazionale; esso venne pubblicato nel 2001 e defin\u00ec il kimchi \"un cibo fermentato che usa cavolo napa salato come ingrediente principale unito a dei condimenti, e attraversa un processo di produzione dell'acido lattico a bassa temperatura\", ma non specific\u00f2 n\u00e9 un tempo minimo di fermentazione, n\u00e9 proib\u00ec l'uso di additivi.\nNel 2008 del kimchi fu inviato nello spazio a bordo della Soyuz TMA-12 con l'astronauta Yi So-yeon dopo una ricerca multimilionaria per ucciderne i batteri e diminuirne l'odore senza alterarne il gusto.\nA causa delle abbondanti precipitazioni che accorciarono il periodo di raccolta del cavolo nel 2010, i prezzi degli ingredienti per il kimchi e della pietanza stessa salirono di molto, e alcuni ristoranti smisero di offrirlo come contorno gratuito. I quotidiani coreani e stranieri la descrissero come una crisi nazionale, e il governo sudcoreano annunci\u00f2 la temporanea riduzione dei dazi sulle importazioni di cavoli dall'estero.\nNel 2012 il governo cinese inizi\u00f2 a vietare le importazioni di kimchi coreano sostenendo, in contrasto con gli standard definiti dal \"Codex Alimentarius\", che fosse un derivato del pao cai del Sichuan. Da allora le esportazioni dalla Corea verso la Cina hanno raggiunto lo zero, eccetto che per le minime quantit\u00e0 di kimchi trasportate per le fiere.\nIl kimchi e ci\u00f2 che lo riguarda entrarono a far parte dei Patrimoni Culturali Intangibili dell'Umanit\u00e0 dell'UNESCO dopo che sia la Corea del Sud che quella del Nord ne fecero richiesta, rispettivamente, nel 2013 e nel 2015.\nUn articolo del 2017 del \"The New York Times\" parl\u00f2 di un sentimento anti-coreano nato in Cina dopo l'accettazione della Corea del Sud ad approntare il sistema THAAD. Le testate giornalistiche governative incoraggiarono il boicottaggio delle merci sudcoreane e i nazionalisti giurarono di non mangiare kimchi.\nComposizione.\nIl kimchi \u00e8 costituito da due parti: la verdura, ingrediente principale dal quale si distinguono le diverse variet\u00e0, e il condimento.\nPer quanto riguarda le verdure, le pi\u00f9 usate sono i cavoli (napa, napa variet\u00e0 \"bomdong\", cavolo cappuccio) e i ravanelli (mu, ravanello chonggak, mu variet\u00e0 \"gegeol\", mu variet\u00e0 \"yeolmu\"). Altre verdure da kimchi sono dellingeria scabra, radice di campanula, radice di bardana comune, sedano, pimpinella, coriandolo, crescione inglese, crisantemo giallo, cetriolo, melanzana, erba cipollina cinese, boccioli di aglio, zenzero, germogli di angelica coreana, prezzemolo coreano, erba cipollina selvatica coreana, radice di loto, germogli di senape, cipolla, foglie di perilla, patata, zucca, germogli di ravanello, foglie di colza, scalogno, germogli di soia, spinacio, barbabietola da zucchero, patata dolce e pomodoro. In alcuni luoghi del mondo il kiimchi viene preparato con il cavolo cappuccio e molti altri ingredienti alternativi come i broccoli.\nIl sale da salamoia (con granelli pi\u00f9 grandi rispetto al sale da cucina) viene utilizzato per la salatura iniziale delle verdure; essendo poco raffinato, aiuta a sviluppare il sapore nei cibi fermentati. I condimenti pi\u00f9 comuni sono il peperoncino in polvere, lo scalogno, l'aglio, lo zenzero e il pesce salato. Nelle regioni settentrionali e centrali si fa un uso ridotto di quest'ultimo e si preferiscono conserve pi\u00f9 leggere come i gamberi o l'ombrina gialla salati. Pu\u00f2 anche essere sostituito dal pesce fresco nel nord della penisola coreana. Al sud, invece, vengono utilizzate conserve dal sapore pi\u00f9 forte, come quelle di acciughe e pesci coltello. Nelle regioni orientali costiere \u00e8 diffuso l'utilizzo di pesce crudo e di branchie di merluzzo salate.\nMicrorganismi.\nTra i microrganismi presenti nel kimchi figurano il \"Bacillus mycoides\", il \"B. pseudomycoides\", il \"B. subtilis\", il \"Lactobacillus brevis\", il \"Lb. curvatus\", il \"Lb. kimchii\", il \"Lb. parabrevis\", il \"Lb. pentosus\", il \"Lb. plantarum\", il \"Lb. sakei\", il \"Lb. spicheri\", il \"Lactococcus carnosum\", il \"Lc. gelidum\", il \"Lc. lactis\", \"Leuconostoc carnosum\", il \"Ln. citreum\", il \"Ln. gasicomitatum\", il \"Ln. gelidum\", il \"Ln. holzapfelii\", il \"Ln. inhae\", il \"Ln. kimchii\", il \"Ln. lactis\", il \"Ln. mesenteroides\", il \"Serratia marcescens\", il \"Weissella cibaria\", il \"W. confusa\", il \"W. kandleri\", il \"W. kimchii\". il \"W. koreensis\" e il \"W. soli\".\nVariet\u00e0.\nIl kimchi \u00e8 uno dei piatti pi\u00f9 importanti della cucina coreana. Il termine indica tutte le verdure fermentate, che siano salate o stagionate. Il kimchi viene servito principalmente come contorno durante ciascun pasto, ma pu\u00f2 fungere anche da portata principale. Globalmente \u00e8 conosciuto come piatto piccante a base di cavolo fermentato, ma le variet\u00e0 sono infinite e il sapore pu\u00f2 cambiare in base alla regione e alla stagione. Tradizionalmente la ricetta veniva trasmessa dalle madri alle figlie per renderle spose adatte ai mariti, ma con l'avanzamento tecnologico e l'aumento dell'uso delle reti sociali, il procedimento per preparare il kimchi \u00e8 diventato accessibile a tutti. \u00c8 un piatto altamente nutriente e illustra al contempo la cultura coreana.\nIl kimchi pu\u00f2 essere categorizzato per ingrediente principale, regione o stagione. Ne esistono oltre 180 variet\u00e0 riconosciute. Le pi\u00f9 comuni sono:\nIl kimchi prodotto in Corea settentrionale tende ad essere pi\u00f9 acquoso e a contenere meno sale e meno peperoncino, inoltre il suo condimento \u00e8 solitamente privo di pesce in salamoia. Il kimchi delle zone meridionali come Jeolla e Gyeongsang, al contrario, fa uso di sale e polvere di peperoncino; fino agli anni Sessanta acciughe o gamberi in salamoia venivano sobbolliti e mescolati ad un addensante a base di riso o amido di frumento per poi essere aggiunti al kimchi ed eliminare il sapore tannico e i grassi. Il kimchi della Corea del Nord tende ad essere meno rosso e piccante di quello della Corea del Sud.\nCiascun tipo di kimchi veniva tradizionalmente preparato in momenti diversi dell'anno in base alla reperibilit\u00e0 delle verdure e per avvantaggiarsi delle stagioni calde o fredde. Sebbene l'avvento della moderna refrigerazione \u2013 con l'introduzione di frigoriferi specifici per il kimchi che mantengono la temperatura ottimale per tutta la durata della fermentazione \u2013 abbia reso non necessaria la stagionalit\u00e0, i coreani continuano a consumarlo secondo le preferenze stagionali tradizionali. Il kimchi viene preparato tra novembre e dicembre in vista dei lunghi e freddi mesi invernali, e conservato in giare dove viene fatto fermentare. Il kimchi fresco, non fermentato, viene chiamato \"geotjeori\" (), mentre quello invecchiato \"mugeun-ji\" () o \"mugeun-kimchi\" (). In primavera si utilizzano le erbe aromatiche e il consumo di questo tipo di kimchi \u00e8 immediato.\nSecondo un libro del 2004 sulla conservazione delle verdure, il kimchi pi\u00f9 preparato \u00e8 il \"baechu-kimchi\", che rappresenta oltre il 70% del kimchi in commercio. Ad esso fanno seguito \"kkakdugi\", \"dongchimi\" e \"chonggak-kimchi\".\nNutrizione e salute.\nUna porzione di kimchi fornisce oltre il 50% della razione raccomandata di vitamina C e carotene. Contiene un'altra concentrazione di fibre alimentari e poche calorie, e le verdure usate per prepararlo contribuiscono al suo valore nutrizionale globale: \u00e8 ricco di vitamina A, tiamina (B1), riboflavina (B2), calcio e ferro, e contiene batteri dell'acido lattico, tra cui la specie tipica \"Lactobacillus kimchii\".\nDurante lo scoppio della SARS in Asia nel 2003, molte persone credettero che il kimchi potesse aiutarle contro l'infezione. Sebbene non ci fossero prove scientifiche, le vendite del prodotto salirono del 40%.\nIl kimchi, tuttavia, potrebbe contribuire al cancro allo stomaco, che \u00e8 la forma di cancro pi\u00f9 diffusa in Corea del Sud. Nel 2011 tre scienziati coreani riferirono: \"Il kimchi, che si crede avere propriet\u00e0 anti cancerogene, fornisce circa il 20% dell'apporto di sodio [in Corea del Sud]. Gli studi caso-controllo sul livello di assunzione di kimchi e il rischio di cancro gastrico hanno generalmente mostrato un aumento del rischio nei soggetti con assunzione elevata o frequente di kimchi.\"\nPiatti a base di kimchi.\nIl kimchi \u00e8 un noto contorno tradizionale e viene quasi sempre servito insieme ad altri contorni nella maggior parte delle case coreane e nei ristoranti. Pu\u00f2 essere mangiato da solo o con del riso bianco, ma viene anche incluso nelle ricette di altri piatti della tradizione. \u00c8 la base di molti piatti come \"kimchi jjigae\" (stufato di kimchi), \"kimchi buchimgae\" (frittelle di kimchi), \"kimchi guk\" (zuppa di kimchi) e \"kimchi bokkeumbap\" (riso fritto al kimchi). Il \"budae jjigae\" (stufato dell'esercito) \u00e8 una pietanza a base di carne in scatola, salsiccia e kimchi, che ebbe origine durante la Guerra di Corea dagli ingredienti sottratti all'esercito americano."}
{"id": "1353688", "revid": "4175", "url": "https://it.wikipedia.org/wiki?curid=1353688", "title": "Supercoppa italiana (rugby a 15)", "text": "La Supercoppa italiana fu una competizione italiana di rugby a 15.\nEssa si disputava in gara unica a cadenza annuale e vedeva contrapposte la squadra campione d\u2019Italia in carica e la pi\u00f9 recente detentrice della Coppa Italia.\nOrganizzata fino al 2008 dalla Lega Italiana Rugby d'Eccellenza, con lo scioglimento di quest\u2019ultima l\u2019anno dopo fu la Federazione Italiana Rugby ad assumersi la gestione della competizione, che tuttavia non ebbe un seguito dopo l\u2019edizione 2009.\nIn totale si tennero quattro edizioni della Supercoppa; il ne vinse due, sempre da campione d\u2019Italia (2006 e 2009); una coppa ciascuno vantano altres\u00ec (2007) e (2008), entrambe partecipanti alla competizione da vincitrici della Coppa Italia."}
{"id": "1353689", "revid": "110157", "url": "https://it.wikipedia.org/wiki?curid=1353689", "title": "Obojan'", "text": "Obojan' (anche traslitterato come \"Obojan\" o \"Oboyan\") \u00e8 una cittadina della Russia occidentale, nell'oblast' di Kursk; \u00e8 capoluogo del distretto omonimo. Sorge sul fiume \"Ps\u00ebl\", affluente del Dnepr, nei pressi della confluenza in esso del piccolo fiume \"Obojanka\", una sessantina di chilometri a sud di Kursk.\nFondata nel 1639 come fortezza a guardia dei confini meridionali della Russia di allora; ricevette lo \"status\" di citt\u00e0 nel 1779.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1353690", "revid": "834", "url": "https://it.wikipedia.org/wiki?curid=1353690", "title": "L'Hospitalet de l'Infant", "text": ""}
{"id": "1353691", "revid": "80339", "url": "https://it.wikipedia.org/wiki?curid=1353691", "title": "Obojan", "text": ""}
{"id": "1353692", "revid": "80339", "url": "https://it.wikipedia.org/wiki?curid=1353692", "title": "Oboyan", "text": ""}
{"id": "1353693", "revid": "94902", "url": "https://it.wikipedia.org/wiki?curid=1353693", "title": "Mirko Grmek", "text": ""}
{"id": "1353696", "revid": "94902", "url": "https://it.wikipedia.org/wiki?curid=1353696", "title": "Mirko D. Grmek", "text": ""}
{"id": "1353699", "revid": "26630", "url": "https://it.wikipedia.org/wiki?curid=1353699", "title": "Fritz Brenner", "text": "Fritz Brenner \u00e8 un personaggio letterario creato dallo scrittore statunitense Rex Stout. Fritz, cos\u00ec viene abitualmente nominato nei romanzi, \u00e8 il cuoco svizzero francofono dell'investigatore privato Nero Wolfe, protagonista della maggior parte dei gialli scritti da Stout.\nIl personaggio.\nInsieme a Nero Wolfe e ad Archie Goodwin, vive nella vecchia casa di arenaria della 35\u00aa strada di New York. Fritz \u00e8 un eccentrico e raffinato cuoco, con mansioni di maggiordomo, \u00e8 in grado di soddisfare le esigenze culinarie di Nero Wolfe e possiede 289 (in seguito 294) libri di cucina, che conserva nel suo grande soggiorno al piano inferiore, insieme a due casse di pentole antiche tra cui una stoviglia appartenuta, o cos\u00ec dice, al cuoco di Giulio Cesare, a busti di Escoffier e Brillat-Savarin e alla testa di un cinghiale selvatico da lui cacciato nei Vosgi. Archie lo definisce \"la perla della famiglia\", per il suo carattere d'oro e il costante buon umore.\nFritz \u00e8 un professionista dell'arte culinaria, con uno stipendio di mille dollari al mese (che diventeranno in seguito 1.500) e nutre una profondissima stima per Nero Wolfe. In Champagne per uno si nota come Fritz sia molto interessato a che Wolfe ottenga nuovi clienti, dato che le commissioni che pagano a Wolfe sono la fonte da cui deriva il suo stipendio. Fritz pu\u00f2 diventare ansioso quando passa molto tempo senza che compaia un nuovo cliente pagante, tuttavia, quando il nuovo cliente arriva, Fritz \u00e8 singolarmente disinteressato ai dettagli del mistero, essendo estremamente fiducioso che Wolfe lo risolver\u00e0 e incasser\u00e0 debitamente il suo compenso. Quando Archie non \u00e8 disponibile, Fritz risponde alle telefonate e segue le istruzioni di Wolfe per quanto riguarda i visitatori alla porta principale, ma il suo coinvolgimento negli affari si limita a prendere i messaggi e a servire bevande e snack ai clienti nell'ufficio di Wolfe.\nHa le sue stranezze - cos\u00ec, per esempio, non parla mai quando rosola - e accade che sia in conflitto con Wolfe per gli ingredienti da utilizzare per un dato piatto, non condividendo sempre le concezioni gastronomiche del suo padrone. In \"Nero Wolfe e i ragni d'oro\", l'utilizzo di una generosa dose di dragoncello e l'aggiunta di un pizzico di zafferano invece che di salvia, costituiscono lo spunto per una discussione che porter\u00e0 Wolfe ad accettare un nuovo caso. L'unico cruccio di Brenner sono le donne, poich\u00e9 teme che ogni donna che entra in casa Wolfe abbia intenzione di restarci; e la pi\u00f9 temuta \u00e8 Theodolinda (Dol) Bonner, un'investigatrice privata a cui Wolfe si rivolge occasionalmente: Brenner \u00e8 infatti convinto che Dol Bonner abbia delle mire sul suo padrone, e la definisce perci\u00f2 \"un animale pericoloso\".\nSerie TV.\nNella fortunata serie televisiva RAI degli anni settanta, con Tino Buazzelli nella parte di Nero Wolfe, Fritz \u00e8 interpretato da Pupo De Luca, il quale d\u00e0 vita a un personaggio che riflette il carattere bonario e ingenuo dell'originale letterario, aggiungendovi per\u00f2 un po' d'ironia."}
{"id": "1353702", "revid": "729019", "url": "https://it.wikipedia.org/wiki?curid=1353702", "title": "Bruno von Montluisant", "text": "Biografia.\nIl barone Bruno von Montluisant nacque nel 1815 ad Enzersdorf, nella Bassa Austria, figlio dell'ufficiale dell'esercito Johann von Montluisant. Intenzionato a seguire le orme paterne, Bruno entr\u00f2 ben presto alla scuola di educazione militare per ragazzi del 49\u00ba reggimento di fanteria e venne assegnato quindi al 12\u00ba reggimento di fanteria come cadetto. Dopo aver completato la formazione iniziale, il 1\u00ba novembre 1833 fece il proprio ingresso nel reggimento dei \"Tiroler Kaiserj\u00e4ger\" (\"cacciatori imperiali del Tirolo\"), dove avrebbe percorso tutta la sua carriera militare, e il 1\u00ba novembre 1834, all'et\u00e0 di 19 anni, divenne sottotenente. Il 1\u00ba settembre 1845 fu nominato tenente, grado con cui prese poi parte alla prima guerra d'indipendenza italiana nel 1848.\nDurante la campagna del 1848 partecip\u00f2 alla battaglia di Pastrengo (28-30 aprile), alla battaglia di Curtatone (29 maggio), all'occupazione di Vicenza del 10 giugno, agli scontri di Sona e Sommacampagna del 23 luglio, alla battaglia di Salionze del 24 luglio ed a quella di Custoza del 25 luglio. Il 4 agosto prese parte ad uno scontro che si tenne poco a sud di Milano fra l'esercito austriaco e gli insorti accompagnati dai piemontesi di Carlo Alberto di Savoia, per poi passare agli scontri di Gera e Verceia del 28 ottobre. Nel corso della campagna del 1849 venne coinvolto nella schermaglia di Vercelli del 23 marzo e, conclusasi la guerra, fu promosso capitano dal 1\u00ba aprile di quello stesso anno.\nDivenuto maggiore il 28 marzo 1855, il barone von Montluisant ottenne il comando del 6\u00ba battaglione del suo reggimento col quale prese parte alla seconda guerra d'indipendenza italiana del 1859, combattendo nella battaglia di Magenta del 4 giugno e in quella di Solferino e San Martino del 24 luglio successivo. Per la sua condotta nel corso della campagna, venne onorato con la croce di III classe dell'Ordine della Corona Ferrea. Promosso al rango di tenente colonnello dal 7 febbraio 1860 e poi a quello di colonnello dal 27 dicembre 1864, gli fu assegnato il comando di una mezza brigata incaricata della difesa del Tirolo meridionale nel giugno del 1866 contro gli attacchi ancora una volta dei piemontesi che dalla Lombardia avanzavano in Trentino. Le forze del Tirolo meridionale, al comando del maggiore generale Franz Kuhn von Kuhnenfeld, si scontrarono in questa occasione con le camicie rosse di Giuseppe Garibaldi.\nInfatti, nel corso della terza guerra di indipendenza italiana l'esercito guidato dall'arciduca Alberto, bench\u00e9 vittorioso nella battaglia di Custoza del 24 giugno, era stato costretto a ritirarsi dal Veneto verso il Danubio per difendere Vienna dai prussiani che avevano invaso la Boemia ottenendo un'impressionante vittoria a Sadowa il 3 luglio 1866. A presidio del Trentino-Alto Adige contro l'avanzata dei garibaldini erano quindi rimaste le forze del maggiore generale Kuhn, che a met\u00e0 luglio aveva inviato il colonnello von Montluisant contro le avanguardie italiane stabilitesi a Cimego e guidate da Giovanni Nicotera. Il 16 luglio von Montluisant e gli altri reparti austriaci ben coordinati da Kuhn affrontarono i volontari di Nicotera nella battaglia di Cimego costringendoli a ripiegare su Condino. Gli austriaci per\u00f2, timorosi di disperdere le proprie forze, non tentarono di sfruttare lo scontro vittorioso e, soddisfatti di aver rallentato l'avanzata garibaldina, ritornarono sulle proprie posizioni. Da qui il 19 luglio von Montluisant, con 2600 uomini, 4 cannoni e 8 razzi, s'inoltr\u00f2 nella Val di Ledro e il 21 luglio si ricongiunse con la mezza brigata del maggiore Philipp Gr\u00fcnne col quale avanz\u00f2 verso le posizioni appena conquistate dai volontari italiani del Forte d'Ampola. Malgrado l'evidente superiorit\u00e0 numerica dei garibaldini, von Montluisant decise di avanzare ed attacc\u00f2 l'abitato di Locca, poco a nord di Bezzecca. Le truppe del colonnello austriaco riuscirono dopo duri combattimenti a fare 500 prigionieri del 5\u00ba reggimento volontari, catturando tra questi anche il colonnello Giovanni Chiassi mortalmente ferito. Procedendo in direzione di Bezzecca, von Montluisant riusc\u00ec a catturare altri 500 prigionieri ma, a quel punto, la controffensiva italiana e la scarsit\u00e0 di munizioni convinsero il barone a ritirarsi con perdite contenute (6 ufficiali morti sul campo oltre a 19 soldati, 7 ufficiali feriti e 75 soldati feriti) mentre gli italiani avevano avuto circa 100 caduti tra cui il colonnello Chiassi, 250 feriti e pi\u00f9 di 1100 prigionieri, di cui 2 ufficiali maggiori e altri 17 ufficiali. Dopo le operazioni a Bezzecca, il maggiore generale Kuhn ritir\u00f2 la maggior parte delle sue forze presso l'Adige dove si scontr\u00f2 con le forze del generale Giacomo Medici (battaglia di Borgo Valsugana).\nAl barone von Montluisant, ritiratosi a Vienna, l'esito positivo delle azioni condotte a Cimego e a Bezzecca valse la croce di cavaliere dell'Ordine Militare di Maria Teresa. Con la cessazione delle ostilit\u00e0, riassunse poi il comando del suo battaglione e, nel 1868, dell'intero reggimento. Il 1\u00ba gennaio 1870 decise di ritirarsi a vita privata col rango di maggiore generale e mor\u00ec a Graz il 20 agosto 1898."}
{"id": "1353708", "revid": "729019", "url": "https://it.wikipedia.org/wiki?curid=1353708", "title": "NGC 133", "text": "NGC 133 \u00e8 un piccolo ammasso aperto visibile nella costellazione di Cassiopea.\nOsservazione.\nLa sua posizione \u00e8 facilmente reperibile, mezzo grado a NNW della stella ; meno facile \u00e8 individuare l'ammasso, il quale \u00e8 formato da una manciata di stelle, la pi\u00f9 luminosa delle quali non supera la magnitudine 9. Gli stessi confini dell'oggetto non sono facilmente identificabili: si presenta infatti come un leggero addensamento di astri minuti, disposti a forma di Y rovesciata, ben evidenti anche con un piccolo telescopio. Fa parte di un gruppetto di ammassi aperti, comprendente NGC 146 e il dispersissimo King 14.\nLa declinazione fortemente settentrionale di quest'ammasso favorisce notevolmente gli osservatori dell'emisfero nord, da cui si presenta circumpolare fino alle latitudini medio-basse; dall'emisfero australe d'altra parte resta piuttosto basso e non \u00e8 osservabile dalle aree lontane dalla zona tropicale. Il periodo migliore per la sua osservazione nel cielo serale \u00e8 quello compreso fra agosto e gennaio.\nStoria delle osservazioni.\nNGC 133 venne individuato per la prima volta da Heinrich Louis d'Arrest nel 1865, essendo sfuggito agli altri osservatori, attraverso un telescopio rifrattore da 11\u00a0pollici; venne in seguito inserito nel New General Catalogue con una nota in cui si avanzava in dubbio che si trattasse di un asterismo.\nCaratteristiche.\nNGC 133 \u00e8 un ammasso aperto poco appariscente e di debole concentrazione, nonch\u00e9 scarsamente studiato; la sua distanza \u00e8 stimata attorno ai 630\u00a0parsec (2054 anni luce) ed \u00e8 situato all'interno del Braccio di Orione, pi\u00f9 o meno in direzione della parte meridionale dell'associazione Cepheus OB4. La sua et\u00e0 \u00e8 molto giovane ed \u00e8 stimata sui 10 milioni di anni; indice di ci\u00f2 \u00e8 anche la presenza di alcune stelle massicce di classe spettrale B.\nSpesso, proprio a causa della sua bassa concentrazione, \u00e8 stato considerato un asterismo piuttosto che un reale ammasso aperto, formato da sole cinque stelle e comprendente la stella doppia BD+6293, la cui primaria ha classe spettrale B3; studi fotometrici e di moto proprio hanno messo in evidenza che in realt\u00e0 in questa direzione sembrerebbe esserci realmente un ammasso, formato forse da una ventina di componenti, di cui 13 fino alla magnitudine 14,5."}
{"id": "1353709", "revid": "88740", "url": "https://it.wikipedia.org/wiki?curid=1353709", "title": "Provincia di Leyte Meridionale", "text": "La provincia di Leyte Meridionale (in inglese: \"Southern Leyte\", in filippino: \"Timog Leyte\", in cebuano: \"Habagatang Leyte\") \u00e8 una provincia delle Filippine nella regione di Visayas Orientale. Occupa la parte meridionale dell'isola di Leyte e il suo capoluogo \u00e8 Maasin.\nStoria.\nNella citt\u00e0-isola di Limasawa, estremo sud della provincia, si dice che vi sia stata celebrata la prima messa cristiana di tutto l'estremo oriente, quando Ferdinando Magellano vi arriv\u00f2 nel 1521.\nLa provincia di Leyte Meridionale si \u00e8 separata da quella di Leyte il 22 maggio 1959 per effetto del \"Republic Act No. 2227\".\nIl 17 febbraio 2006, a seguito di un terremoto di magnitudo 2,6 e a causa delle intensissime piogge dei giorni precedenti, si \u00e8 avuta una serie di frane che hanno causato distruzione e morti nelle municipalit\u00e0 di Saint Bernard e Sogod. 16 vittime accertate, 1500 dispersi e migliaia di senzatetto. Nel 2003 un'altra frana aveva colpito la municipalit\u00e0 di San Francisco causando 200 vittime.\nGeografia fisica.\nLa provincia occupa la parte meridionale dell'isola di Leyte, che per i restanti tre quarti centro-settentrionali \u00e8 occupata dalla provincia di Leyte. La costa meridionale \u00e8 caratterizzata da una grande insenatura, la baia di Sogod, ad est della quale si trova l'isola di Panaon, la maggiore di tutta la provincia. Immediatamente a sud di Panaon e della piccola isola di Limasawa c'\u00e8 lo stretto di Surigao oltre il quale si trova l'isola di Mindanao, e in particolare la provincia di Surigao del Norte. Ad ovest c'\u00e8 l'isola di Bohol, ad est quella di Dinagat e il Mare delle Filippine.\nIl territorio \u00e8 per lo pi\u00f9 pianeggiante o collinare; solo nella parte pi\u00f9 interna si erge una catena montuosa le cui vette pi\u00f9 elevate sfiorano i 1.000 m s.l.m.\nGeografia antropica.\nSuddivisioni amministrative.\nLeyte Meridionale \u00e8 composta da una citt\u00e0 componente e 18 municipalit\u00e0.\nEconomia.\nL'agricoltura (riso, banane, copra) e la pesca sono le voci principali dell'economia di Leyte Meridionale."}
{"id": "1353710", "revid": "88812", "url": "https://it.wikipedia.org/wiki?curid=1353710", "title": "Ruolo", "text": "Il termine ruolo etimologicamente deriva dal francese \"r\u00f4le\" contrazione di \"r\u00f4tle\" e questo a sua volta dal latino \"r\u00f2tulus\" o \"r\u00f9tula\" diminutivo di \"r\u00f2ta\" che vuol dire ruota, disco, giro. Il rotulus era quindi un rotolo di carta."}
{"id": "1353711", "revid": "725642", "url": "https://it.wikipedia.org/wiki?curid=1353711", "title": "Takaaki Yoshimoto", "text": "\u00c8 stato il padre della famosa scrittrice Banana Yoshimoto e della fumettista Haruno Yoiko.\nVita.\nYoshimoto nasce nel 1924 a Tokyo. La sua famiglia si era trasferita da un'altra prefettura da poco. Nell'adolescenza Takaaki fu molto influenzato dalla letteratura, che gli veniva insegnata dal suo maestro privato, ed inizi\u00f2 cos\u00ec a scrivere poesie sin da ragazzo. Fu suggestionato soprattutto dalle opere di K\u014dtar\u014d Takamura e di Kenji Miyazawa. Durante la Seconda guerra mondiale fece parte della \"giovane milizia\", anche se verso la fine divenne un seguace del Marxismo.\nYoshimoto si laure\u00f2 nel 1947 in Ingegneria all'Istituto Tecnologico di Tokyo. Durante i suoi studi conobbe e frequent\u00f2 il matematico Satoshi Toyama.\nDopo la laurea Yoshimoto si trasfer\u00ec nel settore terziario, diventando un ricercatore nel 1950. Nel frattempo non abbandon\u00f2 la letteratura e scrisse altri lavori, conseguendo il Premio Arechi per i nuovi poeti.\nYoshimoto, che aveva conseguito una teoria sulla responsabilit\u00e0 della guerra, che aveva attribuito ai letterati, support\u00f2 nel 1960 il movimento contro il trattato ANPO considerandolo una contraddizione dell'ordine post-bellico dopo quindici anni dalla fine della guerra. Era considerato il numero 2 degli intellettuali che supportavano il Zengakuren, di cui diede una lettura alla Dieta Nazionale il 15 giugno 1960. Yoshimoto venne arrestato negli scontri seguenti, che sfociarono nel sangue quando la polizia arriv\u00f2 per farli sospendere.\nSempre in quegli anni Yoshimoto fond\u00f2 la rivista Shikkou. Essa pubblic\u00f2 alcune interviste a Miura Tsutomu, espulso dal Partito Comunista Giapponese dopo una critica a Stalin.\nYoshimoto svilupp\u00f2 una teoria nel mezzo della caduta dello status di eroe del Partito Comunista, che si stava dividendo nella nuova sinistra. Yoshimoto pubblic\u00f2 nel 1962 il libro \"Il Declino di un Falso Sistema\", che venne ampiamente discusso e letto da studenti e intellettuali. Il libro sviluppava una teoria indipendente per affrontare le critiche al Partito Comunista, enfatizzando l'estetica del linguaggio e i fenomeni psicologici.\nIl risultato fu che movimenti della nuova sinistra furono influenzati dalle teorie di indipendenza di Yoshimoto negli anni '60 e '70, tanto da considerarlo un fondatore di questi movimenti.\nDagli anni '80.\nNell'inizio degli anni '80 Yoshimoto pubblic\u00f2 una sua teoria sulle masse e una teoria della citt\u00e0. Yoshimoto fu per\u00f2 criticato di essere passato alla destra e di supportare il capitalismo quando, su una rivista femminile, fu fotografato con degli abiti di Comme Des Garcons. Poco dopo Yoshimoto divenne politicamente pi\u00f9 conservatore, supportando Ichir\u014d Ozawa.\nAlla fine degli anni '80 Yoshimoto critic\u00f2 i movimenti anti-nucleare sviluppati da sostenitori della democrazia post-bellica, definendoli \"Fascisti Anti-Nucleare\".\nNell'agosto 1996 Yoshimoto svenne mentre nuotava a Toicho ma, dopo una condizione di salute preoccupante, sopravvisse.\nFilosofia.\nYoshimoto \u00e8 un autore di ampie vedute che ha scritto sulla letteratura, sulla religione, sulla politica e sulla societ\u00e0. Egli \u00e8 famoso per la sua attivit\u00e0 post-bellica e per questo ebbe un'enorme influenza negli anni '60 e '70 in Giappone. Egli ha pubblicato molti dialoghi con gli intellettuali europei e americani che visitarono il Giappone, tra cui Michel Foucault, F\u00e9lix Guattari, Ivan Illich e Jean Baudrillard.\nEgli supportava tutti gli intellettuali che si sono dedicati allo studio solitario."}
{"id": "1353717", "revid": "105405292", "url": "https://it.wikipedia.org/wiki?curid=1353717", "title": "Death Valley '49", "text": "Death Valley '49 \u00e8 un libro autobiografico di William Lewis Manly che oltre la sua vita descrive le difficolt\u00e0 che affront\u00f2 un gruppo di pionieri, attraversando i deserti del Nevada e della California, durante la corsa all'oro, nel 1849. Questi pionieri venivano chiamati col soprannome di \"fourtyniner\", che significa \"i quarantanovini\" e che si potrebbe tradurre in italiano con \"quelli del '49\", intendendo quelli che fecero la corsa dell'oro in California nel 1849. Qui si parla soltanto dell'epico viaggio nel deserto dei pionieri, con poca acqua e poco cibo, per cui si salvarono a stento, ridando il nome Valle della Morte (Death Valley), alla valle dei Timbisha che a quel tempo i coloni chiamavano Deep Valley (Valle Profonda).\nPremessa.\nIn California, il 24 gennaio 1848 James Marshall aveva trovato una miniera d'oro alla segheria di Sutter. Questa ritrovamento aveva richiamato moltissime persone da tutto il mondo. Le persone abbandonavano le loro case e si mettevano in viaggio con le proprie masserizie sui carri dei pionieri trainati da buoi, chiamati \"wagons\", il pi\u00f9 noto dei quali era del tipo \"conestoga\".\nLa cittadina di Salt Lake (lago salato), era l'ultimo avamposto di rifornimento prima del grande salto nel deserto del Nevada e nel deserto della California, della scalata alle montagne della Sierra innevata, fino alle miniere della California. Le partenze di migliaia di persone, da Salt Lake City avvenivano numerose tutto l'anno ad eccezione del periodo invernale per l'impedimento della neve sulla Sierra Nevada. Proprio nel 1847, un gruppo di pionieri guidato da Donner, che era partito tardi, era stato bloccato sui monti da una tempesta di neve, che il aveva sterminati. Ora, nell'Ottobre 1849, appena due anni dopo, un altro gruppo si apprestava a partire in ritardo e per evitare la neve aveva deciso di seguire un itinerario pi\u00f9 meridionale, che aggirava la Sierra chiamato \"Old Spanish Trail\" (vecchia pista spagnola). Il problema era che questa pista non era mai stata percorsa da carri e che non trovavano nessuno che la conoscesse e facesse da guida.\nInizio.\nI primi 15 giorni di cammino sulla vecchia pista spagnola furono lenti, perch\u00e9 il capogruppo, capitano Jefferson Hunt, andava alla velocit\u00e0 del carro pi\u00f9 lento del gruppo. Perci\u00f2 una parte delle persone pi\u00f9 impazienti, si lasci\u00f2 convincere da un giovane che mostr\u00f2 loro una mappa fatta da John Fremont in uno dei suoi viaggi esplorativi nella zona. Questa mappa mostrava una scorciatoia attraverso il deserto verso un posto chiamato Passo di Walker.\nIl gruppo si divide.\nIl nuovo itinerario avrebbe accorciato il viaggio di 804 chilometri (500 miglia); cos\u00ec pi\u00f9 di 120 famiglie sui loro carri da buoi si decisero a seguire questa nuova pista mentre gli altri carri continuarono lungo la vecchia pista spagnola. Il gruppo si divise vicino a quella che oggi \u00e8 la citt\u00e0 di Enterprise, Utah. Il primo ostacolo che si present\u00f2 subito loro fu la ripida parete dilavata di Beaver, un proibitivo calanco sul confine di stato fra Utah e Nevada. La maggior parte delle persone ritorn\u00f2 indietro e riprese la vecchia pista spagnola, ma circa 20 famiglie con i loro carri continuarono nel cammino, attraverso il calanco, spingendo i carri con le leve e tirando in molti con le corde. Mentre le persone impiegavano diversi giorni per tirare su i carri, il giovane che aveva la mappa della scorciatoia e non aveva il carro, era impaziente e lasci\u00f2 il gruppo. Ora il gruppo era senza mappa ma per tornare indietro avrebbe dovuto calare i carri indietro nel ripido calanco, perci\u00f2 decise di continuare, pensando che andando semplicemente verso Ovest avrebbe trovato automaticamente il passo di Walker.\nInizia il deserto.\nQuindi il gruppo attravers\u00f2 la zona che attualmente si chiama Panaca, in Nevada e scavalc\u00f2 il passo di Bennetts verso la valle Del Mar. Per la prima volta rimasero senz'acqua ma la trovarono a Crystal Springs nella valle del Paranagat. Arrivarono sulla sommit\u00e0 di Hancock nella valle di Tikaboo e poi verso il Lago Groom in Nevada centrale.\nQui, dopo un mese di viaggio, inizi\u00f2 il loro cammino nel deserto. Al lago Groom non sapevano che strada fare. Una parte dei capifamiglia desiderava seguire un noto sentiero indiano a Sud, nella speranza di incontrare una buona fonte d'acqua e foraggio per il bestiame. L'altro gruppo desiderava seguire il programma originale di viaggiare verso Ovest. Anche questo piccolo gruppo si divise e ognuno and\u00f2 separatamente per l'itinerario che riteneva pi\u00f9 confacente per\u00f2 entrambi in cerca d'acqua si rincontrarono ad Ash Meadows, dove si dissetarono per mezzo di una tempesta di neve. Ora avevano davanti quelle che oggi si chiamano Funeral Mountains e le aggirarono verso Sud arrivando a quella che oggi \u00e8 la congiunzione con la Valle della Morte, l'attuale \"Death Valley Junction\" sulla Strada 190. Alla vigilia di Natale del 1849, il gruppo arriv\u00f2 alle sorgenti del Travertino, situate circa a un chilometro e mezzo (un miglio) da Furnace Creek, circa al centro della Valle della Morte. Un'oasi nel deserto che ha una fonte con un gettito d'acqua di 5000 litri (2.000 galloni) al minuto.\nViaggio alla cieca.\nI pionieri stavano viaggiando alla cieca nel deserto da circa due mesi dopo aver lasciato la vecchia pista spagnola. I buoi erano deboli a causa della mancanza di foraggio ed i carri erano tutti malandati. Le persone erano stanche e scoraggiate eppure dovevano andare avanti. Il problema ora, erano le montagne torreggianti che si trovavano di fronte e che apparivano loro come una parete impenetrabile, questa era la catena montagnosa del Panamint.\nUn mese nel labirinto.\nAvrebbero dovuto mandare avanti almeno 6 coppie di esploratori giovani per cercare un passaggio verso Ovest. La maggior parte sarebbero finiti nei canaloni senza sbocco della valle ma sicuramente almeno una coppia avrebbe trovato il passaggio, che fra l'altro, avevano proprio a pochi chilometri davanti e oggi si chiama Canyon degli emigranti e che portava fuori dalla Valle della Morte verso Wildrose. Invece cercando un passaggio pi\u00f9 a Sud, vagarono con i carri per circa un mese, su e gi\u00f9 per i canaloni della valle sotto a Telescope Peak (pizzo del telescopio). Potevano vedere a poche miglia Telescope Peak che torreggiava il luogo dove volevano andare ma la via era impedita dai calanchi scoscesi. Oltretutto le poche fonti che incontravano erano salate ed erano assetati, intorno a queste fonti non cresceva erba e i buoi erano magrissimi senza foraggio. Quindi tornarono pi\u00f9 stremati che mai e si fermarono nei pressi di quella che oggi \u00e8 Stovepipe Wells (sorgenti del tubo di stufa), vicino alle dune di sabbia che oggi si chiama \"accampamento dei carri bruciati\". Qui fecero il punto della situazione. I buoi cadevano a terra sfiniti e non volevano pi\u00f9 camminare, avevano quasi finito le riserve di cibo, c'erano molti bambini che non avrebbero camminato a lungo a piedi, non c'era nessun animale che potessero cacciare per nutrirsi. Si resero conto che non sarebbero pi\u00f9 riusciti ad andare avanti verso l'Ovest, la situazione era disperata.\nUn progetto di salvezza.\nFinalmente scelsero due giovani esploratori, William Lewis Manly di 29 anni e John Haney Rogers di 22 anni; ammazzarono un bue che gi\u00e0 era stramazzato per terra e bruciarono un carro per affumicarne la carne; cos\u00ec rifornirono di cibo per circa 10 giorni di cammino i due giovani. Li rifornirono anche di due cucchiai di riso a testa, due cucchiai di t\u00e8 a testa, una tazza d'alluminio e una teiera da un litro a testa, una borraccia fatta legando assieme due latte vuote di cibo a testa, due coltelli e diedero a uno due pistole e all'altro un fucile a doppia canna con munizioni. Infine tutti i soldi che poterono racimolare. Il progetto era che i due avrebbero camminato per dieci giorni verso Ovest, cavalli non ne avevano (sic!), finch\u00e9 avessero incontrato una fattoria presso la quale cercare un aiuto. Supponendo giornate invernali corte, diciamo con 10 ore di luce, potevano fare 10 ore di cammino, ad andatura veloce, diciamo 3 chilometri all'ora, ragionevolmente 30 chilometri al giorno, avevano un raggio d'azione di circa 300 chilometri. Qualcosa avrebbero sicuramente trovato. Pi\u00f9 che altro avevano paura di fare brutti incontri con gli indiani.\nManly e Rogers partirono senza caricarsi di nient'altro; per dormire Manly si port\u00f2 mezza coperta e Rogers disse che avrebbe dormito nel suo cappotto.\nItinerario di Manly e Rogers.\nDa Stovepipe Wells, i due si arrampicarono verso il passo di Towne e poi girarono a Sud sul passo dell'Emigrante verso il canalone di Wildrose. Dopo la traversata delle montagne ed essere scesi gi\u00f9 nella valle del Panamint, girarono verso Sud e si arrampicarono verso un piccolo passo nella valle del lago di Searles, prima di andare verso la valle dei pozzi indiani vicino alla citt\u00e0 attuale di Ridgecrest, in California. Qui videro per la prima volta le Montagne della Sierra innevata. Girarono a Sud, probabilmente seguendo un sentiero e viaggiarono vicino all'itinerario della Highway 14. Senza saperlo hanno aggirato a destra il passo dei Walkers (passo dei camminatori), sulla Highway 178 che porta al Lago Isabella e scende a Bakersfield nella Central Valley, il posto che si erano prefissi di raggiungere quasi tre mesi prima.\nDal passo dei Walkers, entrarono sul pianoro del deserto del Mojave. Questa \u00e8 una terra piatta e senza riferimenti con pochissime fonti d'acqua. Anche questa volta si sono salvati dal morire di sete per alcune pozze di acqua ricoperte di ghiaccio formatesi per una tempesta di neve recente. Finalmente imboccarono il passo vicino a Palmdale, in California e, seguendo il corso del fiume Santa Clarita, si sono incontrati con bovari spagnoli della fattoria di San Fernando, situata vicino all'attuale Newhall, in California. Per ironia, non molto lontano da San Bernardino, punto di arrivo della pista classica che parte da Salt Lake City. In definitiva per risparmiare 800 chilometri su di una scorciatoia sconosciuta, hanno fatto un largo giro verso Nord per poi ricongiungersi vicino alla stessa pista a Sud, percorrendo circa pi\u00f9 del doppio delle miglia che volevano risparmiare.\nRecupero.\nManly e Roger aiutati dai bovari spagnoli della fattoria di San Fermando ritornarono indietro a cavallo a recuperare i \"quarantanovini\". Questi ultimi, dopo quasi quattro mesi di disagi e fatiche, abbandonarono i carri e le masserizie per raggiungere la civilt\u00e0. Ancor oggi a Stovepipe Wells si pu\u00f2 vedere qualche carro di quelli abbandonati. La valle a quel tempo si chiamava Deep Valley (valle profonda) ma lasciandola Manly ci racconta che una donna disse: \u00abAddio, Death Valley\u00bb. Facendo un gioco di parole fra \"deep\" e \"death\", che si pronunciano in modo simile. E da quel giorno questo nome le \u00e8 rimasto."}
{"id": "1353720", "revid": "125269280", "url": "https://it.wikipedia.org/wiki?curid=1353720", "title": "Lettere di Ges\u00f9 e di re Abgar di Edessa", "text": "La Lettera di Ges\u00f9 ad Abgar e la successiva risposta Lettera di Abgar a Ges\u00f9 sono due brevi apocrifi del Nuovo Testamento scritti originariamente in siriaco nel II secolo e pervenutici anche in greco nell'opera Storia ecclesiastica di Eusebio di Cesarea (rispettivamente 1,13,6-8 e 1,13,9). \nL'attribuzione pseudoepigrafa delle lettere riguarda Ges\u00f9 ed il re Abgar V della citt\u00e0 di Edessa, in Siria. Nella prima lettera, il re Abgar chiede aiuto a Ges\u00f9, riconoscendolo come salvatore e Dio, per un male incurabile che lo colpisce (la tradizione successiva lo ha identificato con la lebbra). \nNella seconda epistola, Ges\u00f9 declina l'invito rispondendo che prima deve occuparsi di coloro per i quali \u00e8 stato inviato (gli Ebrei) e dopo degli altri, ma promettendo di inviare dopo la sua ascensione un discepolo per guarirlo. Il discepolo era Anania (Anan), archivista del re Abgar stesso. Ges\u00f9 disse: \"io non posso venire da te, ma ti invier\u00f2 una mia immagine ed essa ti guarir\u00e0.\" L'immagine cui faceva riferimento era il \"mandilion\". La citt\u00e0 di Edessa, ben pi\u00f9 tardi, sar\u00e0 salvata da un assalto islamico grazie alla ostensione sulle mura sotto assedio, del sacro telo, raffigurante il volto di Ges\u00f9, che per l'islam \u00e8 un profeta.\nAl 2017, le uniche due edizioni arabe pubblicate erano basate su un manoscritto del XVII secolo conservato in Vaticano e su una copia non datata della biblioteca del Columbia College. \u00c8 nota inoltre l'esistenza di una copia datata alla prima met\u00e0 del XII secolo e conservata sul monte Sinai, oltre ad un manoscritto bilingue arabo-copto catalogato presso il Monastero dei Siriani a Wadi El-Natrun, in Egitto."}
{"id": "1353721", "revid": "287204", "url": "https://it.wikipedia.org/wiki?curid=1353721", "title": "NGC 281", "text": "NGC 281 \u00e8 una nebulosa a emissione visibile nella costellazione di Cassiopea; circonda l'ammasso aperto IC\u00a01590. Talvolta \u00e8 chiamata Nebulosa Pacman.\nSi individua 1,5 gradi ad est della stella ; occorrono strumenti potenti per poter individuare la nebulosa, che sicuramente \u00e8 l'oggetto pi\u00f9 importante, dato che l'ammasso ad essa associato \u00e8 formato da pochi astri e dominato da una stella doppia di ottava magnitudine. La nebulosa appare solcata nettamente da una vena scura, che la attraversa in senso est-ovest; perpendicolare a questa se ne individua un'altra, rivolta verso sud: viene cos\u00ec a formarsi una \"T\" che segna profondamente tutto l'oggetto."}
{"id": "1353724", "revid": "33689", "url": "https://it.wikipedia.org/wiki?curid=1353724", "title": "Cirion", "text": ""}
{"id": "1353725", "revid": "125816680", "url": "https://it.wikipedia.org/wiki?curid=1353725", "title": "Gloria Bellicchi", "text": "Biografia.\nNata a Parma ma cresciuta a Salsomaggiore Terme, a 19 anni, dopo aver superato la maturit\u00e0 scientifica, viene eletta Miss Italia nel 1998. La Bellicchi sar\u00e0 l'ultima Miss Italia a rappresentare l'Italia a Miss Universo. Nel 1999 viene messa sotto contratto dall'agenzia di modelle \"Elite\" che la porter\u00e0 a calcare le passerelle di Milano e Roma per stilisti come Laura Biagiotti, Enrico Coveri, Annabella, Gattinoni, Lancetti.\nPrima di cedere il titolo conduce per Rai 1 \"Let's Miss Again\", anteprima del celebre concorso di bellezza. Nel 1999-2000, con Denny M\u00e9ndez, \u00e8 al fianco di Marco Columbro e Simona Ventura nel programma \"Scherzi a parte\". Dal 2000 collabora con la \"Riccardo Gay Model Management\" sfilando a Parigi, Londra, Vienna, Mosca, Giappone e Brasile. Nel luglio dello stesso anno Rete 4 trasmette la sit-com \"In crociera\" diretta da Roberto Quaglino e che la vede fra i protagonisti. Dal 2003 al 2008 \u00e8 nel cast della trasmissione di Rete 4, \"Pianeta Mare\". Nel marzo 2006 si \u00e8 laureata all'Universit\u00e0 degli Studi di Milano in Scienze politiche, indirizzo politico-internazionale.\nNel 2009 \u00e8 protagonista dell'episodio \"Sesso e segreti\" della seconda stagione de \"L'ispettore Coliandro\", regia dei Manetti Bros.; mentre a teatro \u00e8 Patty Pat, l'affascinante e spumeggiante segretaria di Corrado Tedeschi nella commedia brillante \"L'anatra all'arancia\", che ha debuttato il 5 maggio al Teatro Manzoni di Milano. Nella stagione televisiva 2009-2010 conduce il programma \"Piccola Enciclopedia della Cucina\" sul canale Alice, ed \u00e8 attrice nella fiction \"R.I.S. Roma - Delitti imperfetti\".\nNel 2010 si \u00e8 inoltre specializza con un master in Marketing e Comunicazione, e nel 2011 con un master in Produzione e Distribuzione Cinematografica. Sempre dal 2010 \u00e8 Consultant presso la Morris Casini &amp; Partners e Professor of Fashion Marketing presso la MP&amp;C School per il corso di studi MOBEL, Marketing Moda e Beni di Lusso. Tiene una rubrica di viaggi sul mensile \"Ragazza moderna\" e scrive di ricerca su \"People Magazine\". Dal 2012 \u00e8 manager presso la \"Logo Film\". Sempre nello stesso anno, \u00e8 fondatrice dell'associazione culturale \"Sursum Corda\" che promuove e valorizza il ruolo della donna nella cultura, nella societ\u00e0 e nel mondo del lavoro, attraverso eventi, convegni e spettacoli teatrali.\nVita privata.\nSi \u00e8 sposata nel 2007 con l'avvocato romano Andrea Prosperi, da cui si \u00e8 separata due anni dopo.\nDal 2009 \u00e8 legata sentimentalmente a Giampaolo Morelli; il 14 agosto 2013 la coppia ha avuto il primo figlio. Nel 2016 \u00e8 nato il loro secondogenito."}
{"id": "1353729", "revid": "1610933", "url": "https://it.wikipedia.org/wiki?curid=1353729", "title": "Alzavola d'Indonesia", "text": ""}
{"id": "1353731", "revid": "838137", "url": "https://it.wikipedia.org/wiki?curid=1353731", "title": "Byrrus", "text": "Il byrrus, o \"birros\" (dal greco \"\u03b2\u03af\u03c1\u03c1\u03bf\u03c2\") era un mantello in lana pesante, solitamente con un cappuccio, usato nel periodo imperiale.\nIl byrrus consisteva in un semplice pezzo di forma semicircolare, avvolta attorno al collo, fermata con una fibula e aperta sul davanti, ma si portava ben chiuso in modo da avvolgere la persona fin quasi alle ginocchia; il cappuccio, o \"cucullus\", veniva cucito attorno al collo. Poteva essere reso quasi impermeabile trattandolo con olio di lino cotto.\nVeniva indossato a Roma dagli schiavi, ma successivamente si diffuse anche in classi pi\u00f9 elevate."}
{"id": "1353734", "revid": "1793900", "url": "https://it.wikipedia.org/wiki?curid=1353734", "title": "Istituto Curie (Varsavia)", "text": "Il Centro Oncologico-Istituto Marie Sk\u0142odowska-Curie \"Centrum Onkologii - Instytut im. Marii Sk\u0142odowskiej-Curie\" fu fondato a Varsavia nel 1932 da Marie Curie stessa in collaborazione con il governo polacco (specialmente il Presidente Ignacy Mo\u015bcicki). In origine venne denominato \"Istituto del Radio\".\nDopo la seconda guerra mondiale l'Istituto cambi\u00f2 nome in onore della fondatrice la cui ferma volont\u00e0 fu quella di sviluppare un centro specialistico per la ricerca medica e cura del cancro.\nAttualmente rappresenta un istituto medico specialistico facente capo al Ministero della Salute polacco. Possiede anche delle strutture regionali site in Gliwice e Cracovia.\n\u00c8 il maggiore e pi\u00f9 specializzato centro di ricerca e cura del cancro presente in Polonia."}
{"id": "1353735", "revid": "148107", "url": "https://it.wikipedia.org/wiki?curid=1353735", "title": "Episodi de Le inchieste di Padre Dowling (prima stagione)", "text": "Questa voce riassume la prima stagione della serie TV \"Le inchieste di Padre Dowling\", trasmessa tra il 1987 e il 1989. Accanto ai titoli italiani sono indicati i titoli originali."}
{"id": "1353737", "revid": "1543377", "url": "https://it.wikipedia.org/wiki?curid=1353737", "title": "NGC 654", "text": "NGC 654 \u00e8 un ammasso aperto visibile nella costellazione di Cassiopea; si trova nel Braccio di Perseo a una distanza di circa 7800 anni luce dal sistema solare.\nOsservazione.\nL'ammasso si individua 2,5 gradi a NE della stella , sulla linea che la congiunge a ; \u00e8 un ammasso di dimensioni molto piccole, individuabile solo con potenti binocoli o con un piccolo telescopio. Le componenti principali si trovano nella parte meridionale, e sono una supergigante gialla di magnitudine 7,3 (HD\u00a010494) e una supergigante blu di 9,6, catalogata come HIP\u00a08074 e circondata dalla nebulosa a riflessione vdB 6. Le restanti non raggiungono la magnitudine 10 e possono essere osservate con strumenti da almeno 100-120mm di apertura.\nLa sua osservazione \u00e8 facilitata in modo particolare per gli osservatori posti nell'emisfero boreale, dove si presenta circumpolare per gran parte dell'emisfero; dall'emisfero australe invece la sua osservazione \u00e8 limitata alle regioni tropicali e subtropicali. Il periodo migliore per la sua osservazione nel cielo serale coincide all'incirca con quello dell'autunno boreale, da settembre fino a gennaio, ma dall'emisfero nord resta visibile alto nel cielo anche in altri periodi dell'anno.\nStoria delle osservazioni.\nNGC 654 venne scoperto da William Herschel nel 1787, durante le sue osservazioni lungo la Via Lattea boreale, assieme a numerosi altri ammassi aperti situati nelle vicinanze. Suo figlio John lo riosserv\u00f2 in seguito e lo inser\u00ec poi nel suo General Catalogue of Nebulae and Clusters col numero 387.\nCaratteristiche.\nL'ammasso contiene una sessantina di stelle, fra le quali vi sono diverse stelle di pre-sequenza principale; queste stelle sembrano avere un'et\u00e0 di circa 10 milioni di anni o anche meno, mentre le restanti stelle dell'ammasso hanno un'et\u00e0 che si aggira sui 15-20 milioni di anni, e ci\u00f2 sarebbe indice del fatto che la formazione stellare sarebbe andata avanti anche dopo la formazione delle stelle principali dell'ammasso. Le componenti con massa pari o superiore a 1,7\u00a0M\u2299, ossia, in questo caso, una magnitudine apparente pari a 17, avrebbero invece gi\u00e0 raggiunto la fase di sequenza principale. Il mezzo interstellare all'interno di NGC\u00a0654 appare particolarmente vuoto, come testimoniato dallo scarso arrossamento osservato nelle stelle centrali dell'ammasso, a differenza di quelle poste nelle regioni periferiche; ci\u00f2 farebbe pensare che i gas residui sarebbero stati spazzati via o dall'azione del forte vento stellare delle stelle pi\u00f9 massicce, oppure dall'esplosione di una supernova.\nL'ammasso e la nebulosa associata vdB 6 fanno parte dell'associazione OB Cassiopeia OB8, che si estende in direzione del settore pi\u00f9 centrale della costellazione di Cassiopea; con una distanza stimata sui 2600 parsec (8500 anni luce), viene a trovarsi nel Braccio di Perseo fra le vicine associazioni Cassiopeia\u00a0OB1 e Perseus\u00a0OB1. Diverse sue stelle membri sono ben osservabili anche con un piccolo binocolo e ingloba al suo interno anche altri fra gli ammassi aperti pi\u00f9 famosi di Cassiopea, come M103, NGC 663 e NGC 659."}
{"id": "1353739", "revid": "767487", "url": "https://it.wikipedia.org/wiki?curid=1353739", "title": "Camera a proiezione temporale", "text": "In fisica delle particelle una camera a proiezione temporale \u00e8 un rivelatore di particelle inventato da David R. Nygren al Lawrence Berkeley National Laboratory. Una camera a proiezione temporale consiste in una camera riempita di gas di solito di forma cilindrica divisa in due met\u00e0 con l'applicazione di una forte tensione da parte dell'elettrodo centrale, che crea un campo elettrico tra il centro e le basi del cilindro. Di solito \u00e8 applicato anche un campo magnetico lungo la lunghezza del cilindro, parallelo al campo elettrico, con lo scopo di minimizzare la diffusione degli elettroni prodotti dalla ionizzazione del gas. Quando una particella passa attraverso il gas lo ionizza, producendo coppie elettrone - ioni positivi. La coordinata formula_1, quella lungo l'asse del cilindro, \u00e8 determinata misurando il tempo di deriva della ionizzazione fino alla rivelazione su una MWPC sulle basi del cilindro. Questo viene fatto usando la tecnica delle camere a deriva, la risoluzione in questa direzione pu\u00f2 essere di 1 millimetro. I rivelatori a multifili (MWPC) sulle basi sono disposte con i fili nella direzione azimutale, formula_2, che fornisce informazioni sulle coordinate radiali, formula_3. Per ottenere la direzione azimutale ogni catodo \u00e8 diviso in strisce lungo la direzione radiale. Le coordinate radiali e azimutali possono essere misurate con una risoluzione di circa 100 micrometri.\nGate.\nLe TPC non sopportano alti ritmi di misura, per problemi di carica spaziale causata dagli ioni positivi, cio\u00e8 accumulandosi modificano il campo elettrico. Il problema viene risolto con un gate, composto da diversi fili vicini al piano anodico, che normalmente \u00e8 chiuso e impedisce il passaggio di ioni positivi dalla regione di moltiplicazione e quella di drift, e il passaggio di elettroni dalla regione di drift a quella di moltiplicazione. Quando il gate \u00e8 chiuso quindi il rivelatore \u00e8 inattivo e non rivela particelle. Quando invece \u00e8 aperto lavora normalmente. Il gate pu\u00f2 essere innescato da un segnale esterno oppure semplicemente sincronizzato."}
{"id": "1353740", "revid": "123121914", "url": "https://it.wikipedia.org/wiki?curid=1353740", "title": "Laura Vandervoort", "text": "\u00c8 nota soprattutto per aver interpretato il ruolo di Sadie Harrison nella serie televisiva \"Instant Star\", e per quello di Kara nel telefilm \"Smallville\" a partire dal 2007; \u00e8 stata Lisa, la figlia di Anna del telefilm \"V\", remake della serie \"Visitors\".\nBiografia.\nLa Vandervoort pratic\u00f2 diversi sport come il football, il karate, la pallacanestro, il tennis, la ginnastica e il baseball. Dopo diverse apparizioni in show canadesi, come \"La strada per Avonlea\" e \"Professione? Spia!\", ottiene il suo primo ruolo nella serie per bambini \"Piccoli brividi\" (apparendo in tre episodi) e in \"Hai paura del buio?\". Dopo diverse pubblicit\u00e0 e ruoli in fiction come \"Mutant X\", \"Prom Queen\", \"Twice in a Lifetime\", \"Doc\", \"Sue Thomas: F.B.Eye\", \"Sulle tracce di Megan\", \"The Dresden Files\", pi\u00f9 alcuni film Disney (\"Invito a cena con vampiro\", \"La squadra di bowling Alley Cats\"), all'et\u00e0 di diciannove anni la Vandervoort ottenne un posto nel cast fisso della serie televisiva canadese \"Instant Star\", della durata di quattro stagioni, per cui ha interpretato il ruolo della sorella della protagonista, Sadie Harrison.\nNel 2006, Laura Vandervoort ottiene un ruolo nel suo primo lungometraggio per \"Sguardo nel vuoto\" assieme a Jeff Daniels, Joseph Gordon-Levitt, Matthew Goode e Isla Fisher. Altre apparizioni televisive, come in \"CSI - Scena del crimine\", le portano l'opportunit\u00e0 di interpretare la cugina di Clark Kent, Kara (la ragazza destinata a diventare Supergirl), nella serie televisiva della CW, \"Smallville\". Nel telefilm Kara possiede gi\u00e0 tutti i superpoteri che le spettano, compreso il volo, non ancora sviluppato da Clark. La Vandervoort \u00e8 stato un personaggio regolare durante la settima stagione, per ritornare nell'ottava stagione in un solo episodio, il nono, \"Stirpe\". \u00c8 tornata nel cast della decima e ultima stagione, partecipando soltanto ad alcuni episodi.\nSuccessivamente la Vandervoort ha partecipato al sequel del film \"Trappola in fondo al mare\", \"Trappola in fondo al mare 2 - Il tesoro degli abissi\", per poi dedicarsi ad un progetto indipendente, \"The Jazzman\", in cui appaiono anche le star canadesi Michael Ironside e Corey Sevier. Dal 2009 ha interpretato il ruolo dell'aliena Lisa nella serie TV \"V\", remake della fiction fantascientifica degli anni ottanta, nelle due stagioni del telefilm. Nel 2010 la Vandervoort \u00e8 stata scritturata nel cast di \"Riverworld\" in cui ha interpretato Jessie Machalan, la ragazza di Matt Ellman, un corrispondente di guerra che, dopo essere morto in un attentato, si risveglia in un mondo popolato da tutti coloro che hanno vissuto sulla Terra. Nel 2012 compare nel film \"Ted\" come collega di lavoro del protagonista del film, mentre a partire dal 2014 \u00e8 la protagonista del telefilm \"Bitten\".\nVita privata.\nNel febbraio 2014 Laura Vandervoort ha avuto una relazione con l'attore britannico Oliver Trevena, per poi separarsi nel marzo 2015; vive a Los Angeles."}
{"id": "1353741", "revid": "32698", "url": "https://it.wikipedia.org/wiki?curid=1353741", "title": "Time projection chamber", "text": ""}
{"id": "1353742", "revid": "1305772", "url": "https://it.wikipedia.org/wiki?curid=1353742", "title": "S\u00e2ncel", "text": "La denominazione S\u00e2ncel si riferisce a due diversi comuni della Romania:"}
{"id": "1353743", "revid": "287204", "url": "https://it.wikipedia.org/wiki?curid=1353743", "title": "Sancel", "text": ""}
{"id": "1353744", "revid": "767487", "url": "https://it.wikipedia.org/wiki?curid=1353744", "title": "Turf Talk", "text": "\u00c8 un rapper della Bay Area conosciuto per essere il fondatore del movimento hippy. Il suo unico stile di dialettica ha conquistato il consenso locale e nazionale. Turf Talk \u00e8 il protetto e il cugino del famoso rapper E-40.\nInfanzia.\nSebbene nato a Vallejo, Turf Talk si trasfer\u00ec a Los Angeles, nel sobborgo di Pomona, prima e Rialto poi. Egli fu espulso dalla scuola durante l'infanzia e studi\u00f2 a casa con un insegnante privato. In questo periodo incominci\u00f2 a scrivere rime.\nTurf Talk ha rivelato in un'intervista alla rivista inglese \"Hip Hop Connection\" di aver vissuto nei motel per quattro o cinque anni. Il rapper ritorn\u00f2 nel 1999 nella Bay Area per continuare la sua carriera col cugino E-40 a Vallejo, dove vive tutt'oggi.\nTurf Talk ha designato come suoi ispiratori E-40 stesso, i The Click, Mac Mall e la The Dangerous Crew.\nCarriera.\nInizi\u00f2 col nome di Killa Kane. Turf appar\u00ec insieme a Mac Shawn, altro cugino di E-40, nella compilation \"Worldwide Bosses &amp; Playas\" nel 2001.\nTurf Talk appar\u00ec poi nell'album di E-40 del 2003, \"Breakin' News\" per cementare la sua reputazione nella Bay Area.\nNel 2004 Turf incise il suo album iniziale, ampiamente annunciato e atteso, \"The Street Novelist\", assieme al suo mentore E-40. Il cd include una canzone di Rick Rock e una apparizione finale di Mac Dre.\nNel 2005 esce il suo secondo cd, \"Turf Talk Bring The Hood: Colabilation\", in parte album e in parte compilation di tracce registrate coi collaboratori della Sick Wid It Records. Il cd include la famosa hit \"Turf Talk Iz Back\".\nNelle prime ore del 14 luglio 2005 qualcuno spar\u00f2 a Turf Talk numerosi colpi in faccia con un fucile a pompa di piccolo calibro mentre lasciava il suo studio di registrazione a Vallejo. Il suo ricovero all'ospedale fu fortunatamente veloce e senza pericoli.\nIl 30 luglio 2005 Turf Talk venne designato come Rookie dell'Anno 2005 nei \"Bay Area Rap Scene Awards\", battendo in finale artisti come Mistah F.A.B. e Ya Boy.\nTurf Talk annunci\u00f2 l'uscita del suo nuovo cd, \"West Coast Vaccine: The Cure\", nel 2006, incoraggiato dal suo mentore E-40 e dalla casa discografica BME/Warner Imprint. Il cd, la cui uscita \u00e8 stata posticipata all'inizio del 2007, vede la collaborazione di artisti come Lil Jon e Rick Rock.\nTurf Talk ha anche portato a termine un tour attraverso l'Europa e il Giappone, conclusosi a Londra, in Hyde Park, il 23 giugno 2006. Assieme a Turf c'erano altri artisti della Bay Area come Nump, Mistah F.A.B. ma anche superstar mondiali, come Gnarls Barkley, Damian Marley, Pharrell Williams e i Massive Attacks.\nStile.\nTurf Talk ha una dialettica non comune che lo caratterizza. Esso, definito \"bocchetta devastante\" combina una distintiva pronuncia strasciata con feroci interiezioni. Lo stesso autorevole \"New York Times\" l'ha definito \"un artista con un tono di voce alto, pi\u00f9 feroce e meno fumettistica del cugino E-40.\""}
{"id": "1353746", "revid": "195934", "url": "https://it.wikipedia.org/wiki?curid=1353746", "title": "Fatale", "text": ""}
{"id": "1353748", "revid": "1983214", "url": "https://it.wikipedia.org/wiki?curid=1353748", "title": "S\u00e2ncel (Alba)", "text": "S\u00e2ncel (in ungherese \"Szancsal\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato dall'insieme di 3 villaggi: Iclod, P\u0103nade, S\u00e2ncel.\nL'abitato di S\u00e2ncel viene citato per la prima volta in un documento risalente al 1252."}
{"id": "1353757", "revid": "1573940", "url": "https://it.wikipedia.org/wiki?curid=1353757", "title": "Aix (zoologia)", "text": "Il genere Aix (\"Aix\", Boie 1828) comprende due sole specie di anatre, facenti parte della trib\u00f9 Cairinini e della sottofamiglia Anatinae.\nTassonomia.\nComprende le seguenti specie:"}
{"id": "1353761", "revid": "198277", "url": "https://it.wikipedia.org/wiki?curid=1353761", "title": "Episodi di Las Vegas (prima stagione)", "text": ""}
{"id": "1353764", "revid": "767487", "url": "https://it.wikipedia.org/wiki?curid=1353764", "title": "Lyrics Born", "text": "Biografia.\nDurante gli anni della sua infanzia si trasferisce a Berkeley, in California. Qui nasce il suo amore per l'hip hop: presso l'Universit\u00e0 della California, Davis, nel 1990, incontra cinque persone che daranno una svolta alla sua vita. Il rapper Gift Of Gab, il produttore Chief Xcel, un giovane beatmaker in erba conosciuto come DJ Shadow ed un rapper di Bay Area chiamato Lateef The Truth Speaker. Grazie a Jeff Chang, che utilizza il nome d'arte DJ Zen, i cinque riescono a realizzare un programma radiofonico riservato agli studenti dei college. Nel 1993 Tom Shimura registra il brano \"Send Them\" come Asia Born; tre anni dopo forma i Latyrx, e per l'occasione cambier\u00e0 il proprio nome in Lyrics Born."}
{"id": "1353768", "revid": "767487", "url": "https://it.wikipedia.org/wiki?curid=1353768", "title": "Lil' Mo", "text": "\u00c8 nota per le sue collaborazioni con Ja Rule, Missy Elliott e Fabolous.\nVita privata.\nNata in una famiglia militare, Lil'Mo cresce inizialmente a Long Island, ma in seguito, per motivi di lavoro del padre, si sposta in vari Stati, come Texas, Georgia, Carolina del Nord e Baltimora. Il sogno di diventare una cantante famosa inizia presto e le permette di partecipare a competizioni canore in ognuno dei luoghi in cui si sposta di volta in volta.\nNel marzo 2001, incontra il futuro marito, Al Stone, a una stazione di servizio di Washington D.C., che sposer\u00e0 cinque mesi dopo e dal quale avr\u00e0 due figlie: Heaven Love'on Stone (19 agosto 2002), e God'lss Love Stone (24 febbraio 2004). Nell'agosto 2007 i due divorziano.\nAttualmente Lil'Mo \u00e8 sposata con un artista gospel, Phillip Bryant, dal quale ha avuto un figlio, Justin McKenzie Phillip (16 gennaio 2009), e vive a Odenton, nel Maryland.\nCarriera.\nNel 1999 Lil'Mo firma un contratto con la Elektra, entrando nel mondo della musica come \"pupilla\" dell'artista rap Missy Elliott. Debutta col singolo \"5 Minutes\". Successivamente partecipa con Missy Elliott nel suo album \"Da Real World\". Nel 2000 collabora con Jay-Z nella canzone \"Parkin Lot Pimpin\". Nel 2001 partecipa con i Next alla canzone \"Wifey\". Altri artisti con cui partecipa sono i Blackstreet, Bow Wow, 3LW, Nicole Wray, Ol' Dirty Bastard e tanti altri.\nLa sua partecipazione principale resta quella con Ja Rule, nel 2001. Il singolo di riferimento \u00e8 \"Put It On Me\", hit nelle radio pop che raggiunge la posizione numero 8 nelle classifiche pop americane."}
{"id": "1353769", "revid": "287204", "url": "https://it.wikipedia.org/wiki?curid=1353769", "title": "Backstage (album)", "text": "Backstage \u00e8 il quinto album in studio da solista della cantante statunitense Cher, prodotto dall'allora marito Sonny Bono e distribuito sul mercato nel 1968.\nDescrizione.\nIl disco \u00e8 l'ultimo pubblicato per la Imperial Records che decise di rompere il contratto con Cher per via dell'insuccesso dello stesso. L'album \u00e8 il primo disco della cantante a non entrare in alcuna classifica ed \u00e8 considerato il suo primo flop.\nDall'album fu estratto un solo singolo, \"The Click Song\", che non ebbe fortuna."}
{"id": "1353772", "revid": "978461", "url": "https://it.wikipedia.org/wiki?curid=1353772", "title": "Pi\u00f2", "text": ""}
{"id": "1353773", "revid": "123233875", "url": "https://it.wikipedia.org/wiki?curid=1353773", "title": "Guido van Rossum", "text": "Nella comunit\u00e0 di Python viene definito \"Benevolo Dittatore a Vita\" (Benevolent Dictator for Life), nel senso che continua a seguire il processo di sviluppo di Python, prendendo decisioni ovunque necessarie.\nBiografia.\nVan Rossum \u00e8 nato e cresciuto in Olanda, dove si \u00e8 laureato in Matematica e Informatica nel 1982. In seguito ha lavorato per molti istituti di ricerca, come il National Research Institute for Mathematics and Computer Science (CWI) e il National Institute of Standards and Technology (NIST). Ha collaborato allo sviluppo del linguaggio di programmazione ABC, che ha molto influito nello sviluppo di Python.\nNel 1996, quando l'origine di Python era vicina, Guido Van Rossum scrisse:\nPi\u00f9 tardi, nel 2000 scrisse ancora: \nProgrammazione per tutti.\nNel 1999, Van Rossum present\u00f2 una proposta al DARPA chiamata \"Computer programming for everybody\" (programmazione per tutti), in cui defin\u00ec i suoi obiettivi per \"Python\":\nMolti di questi punti sono stati gi\u00e0 realizzati. \"Python\" \u00e8 cresciuto, diventando un linguaggio popolare, particolarmente nell'ambiente di internet.\nVan Rossum nel 2001 ha vinto il premio \"per l'avanzamento del software libero\" dalla \"Free Software Foundation\" (FSF) alla conferenza FOSDEM a Bruxelles, in Belgio; nel dicembre 2005 venne assunto da Google. Ha scritto uno strumento basato sul \"web\" per la revisione del codice sorgente di Google in \"Python\".\nNel dicembre 2012 Guido van Rossum \u00e8 stato assunto da Dropbox, servizio di archiviazione di file su \"cloud\", sviluppato in gran parte con \"Python\"."}
{"id": "1353777", "revid": "119269014", "url": "https://it.wikipedia.org/wiki?curid=1353777", "title": "Tavola (unit\u00e0 di misura)", "text": "La tavola \u00e8 un'antica unit\u00e0 di misura di superficie diffusa in gran parte dell'Italia settentrionale. Derivava dalla scripulum romano, ovvero un quadrato di una pertica di lato (cio\u00e8 10\u00d710=100 piedi quadrati). Per questo in molte zone era sinonimo di pertica quadrata. Corrispondeva quindi alla 288ma parte dello iugero. Poich\u00e9 nel Medioevo la pertica era stata accresciuta a 12 piedi, generalmente la tavola corrispondeva a 144 piedi quadrati. Dove per\u00f2 la pertica era di soli sei piedi (nel nord-est), la tavola poteva corrispondere a quattro pertiche quadrate, misurando quindi sempre 144 piedi quadrati; oppure, come a Venezia, corrispondendo a una sola pertica quadrata e misurando solo 36 piedi quadrati. \nMisurava circa 20 o 30 m2 a seconda delle zone, determinando la diversa misura dei suoi multipli. \nOltre che della pertica, era utilizzata come sottomultiplo di altre unit\u00e0 di misura agrarie in uso al posto della pertica, come la biolca, la giornata piemontese e lo staio.\nLa tavola si trova diffusamente citata nei documenti gi\u00e0 nel X secolo se non prima, pi\u00f9 o meno nelle stesse zone in cui fu usata fino a non molto tempo fa. Era detta in origine \"tabula jugialis\" in quanto era sottomultiplo dello \"jugium\" (iugero medievale), la misura pi\u00f9 antica e base delle altre (pertica, manso ecc.). Anche allora la tavola aveva diffusione molto pi\u00f9 ampia della pertica superficiale.\nNell'Italia nordoccidentale era alla base (almeno dal X secolo) di un sistema completo di unit\u00e0 agrimensorie:\nEcco alcune delle misure della tavola in varie zone, con l'indicazione di alcune delle misure di cui \u00e8 sottomultiplo:\nIn molte di queste zone (Piemonte e Lombardia) la tavola era equivalente a una \"gettata\" quadrata, e la gettata (altro nome della pertica lineare) era pari a 2 \"trabucchi\". Quindi la tavola equivaleva a quattro trabucchi quadrati. Il trabucco, pari a 6 \"piedi\" quadrati. La misura del piede, era quindi la base di tutto il sistema, e variava da citt\u00e0 a citt\u00e0."}
{"id": "1353784", "revid": "181699", "url": "https://it.wikipedia.org/wiki?curid=1353784", "title": "Rubamazzo", "text": ""}
{"id": "1353785", "revid": "133557", "url": "https://it.wikipedia.org/wiki?curid=1353785", "title": "Il mar delle blatte", "text": ""}
{"id": "1353788", "revid": "36426", "url": "https://it.wikipedia.org/wiki?curid=1353788", "title": "Villa Medici (Roma)", "text": ""}
{"id": "1353790", "revid": "1821847", "url": "https://it.wikipedia.org/wiki?curid=1353790", "title": "Girolamo Li Causi", "text": " \u00c8 stato il primo segretario del PCI siciliano.\nBiografia.\nGi\u00e0 dirigente socialista, ader\u00ec al Partito Comunista d'Italia nel 1924. Nel 1926 fu per alcuni mesi direttore de L'Unit\u00e0. Nel 1928 venne arrestato per la sua attivit\u00e0 antifascista e condannato a 21 anni di carcere.\nLiberato nell'estate del 1943, divent\u00f2 partigiano ed entr\u00f2 nel CLNAI. Venne quindi rimandato nella natia Sicilia per organizzare la presenza del Partito Comunista, di cui divenne il primo segretario regionale. Il forte impegno politico contro la mafia caratterizz\u00f2 subito la sua azione e per questo il 16 settembre 1944 fu vittima di un attentato da parte di un gruppo di mafiosi guidato da Calogero Vizzini. In tale occasione, in cui vennero ferite 14 persone, Li Causi venne attaccato durante un comizio in cui stava intervenendo insieme a Gino Cardamone e Michele Pantaleone a Villalba.\nIncarichi istituzionali.\nNel 1946 venne eletto deputato nell'Assemblea Costituente. Fu eletto per la Prima volta in Parlamento nel 1948 e, attraverso varie legislature, ricopr\u00ec la carica di Deputato e quella di Senatore. Fu vicepresidente della prima Commissione parlamentare di inchiesta sul fenomeno mafioso.\nPortella della Ginestra.\nLi Causi fu probabilmente l'uomo politico pi\u00f9 direttamente impegnato sulla strage di Portella della Ginestra: la denunci\u00f2 all'opinione pubblica e ne segu\u00ec gli sviluppi, individuandone la principale causa nella vittoria, alle elezioni regionali, dell'alleanza elettorale di sinistra in un contesto di scontro tra il separatismo isolano e il movimento contadino che chiedeva l'applicazione della legge Gullo sulla Riforma agraria. Li Causi indirizz\u00f2 inoltre durissime accuse anche alle forze di polizia, denunciando i loro legami con mafiosi e separatisti, e al ministro Mario Scelba, pi\u00f9 volte accusato di essere direttamente implicato nella vicenda.\nDocumenti.\nIl 10 maggio 1950, durante la sua deposizione istruttoria, Girolamo Li Causi present\u00f2 alcuni significativi documenti.\nVenne esibita per prima una lettera mandata da Salvatore Giuliano all'Unit\u00e0 con richiesta di pubblicazione. Il timbro fa risalire la missiva al 2 ottobre 1948. Fra gli stralci di interesse investigativo si trova questo: \"[...] oggi potrei mostrare una lettera che un amico intimo del signor Scelba, proprio alla vigilia delle elezioni, mi mand\u00f2 e conteneva la promessa [...]\".\nIl secondo documento presentato, era una missiva autografa di Giuliano che rispondeva al comizio dello stesso Li Causi tenuto a Portella della Ginestra il 1\u00ba maggio 1949, quando venne scoperta la lapide dedicata alle vittime. In questo discorso che fece scalpore all'epoca, Li Causi chiese direttamente a Giuliano di far i nomi dei mandanti della strage e nella lettera esibita Giuliano rispondeva: \"I nomi possono farli coloro che tengono la faccia di bronzo, ma non un uomo [...]\".\nLi Causi esib\u00ec infine una terza lettera autografa di Giuliano, gi\u00e0 pubblicata dall'Unit\u00e0 il 30 aprile 1950, in cui il malvivente minacciava senza mezzi termini Mario Scelba in riferimento al suo luogotenente Gaspare Pisciotta, in odore di tradimento.\nTutte queste lettere, unitamente alla deposizione di Pisciotta in cui lo stesso sostiene la presenza di una corrispondenza tra Giuliano e il Ministro Mario Scelba (latore un deputato amico), non fornirono, secondo gli investigatori, riscontri oggettivi al proseguimento delle indagini in direzione di un intreccio destabilizzante fra Salvatore Giuliano e segmenti dell'ambiente politico."}
{"id": "1353805", "revid": "110157", "url": "https://it.wikipedia.org/wiki?curid=1353805", "title": "The Day the World Went Away", "text": "The Day the World Went Away, noto anche come \"Halo 13\", \u00e8 il primo singolo dei Nine Inch Nails tratto dall'album The Fragile, pubblicato circa due mesi prima dell'uscita dell'album stesso. Ne sono state pubblicate due versioni: CD e 12\".\nVersione Cd.\nLa versione cd contiene tre canzoni: due versioni della title track (la versione originale ed una versione alternativa definita \"quiet\") e Starfuckers, Inc. \nLa versione originale di The Day the World Went Away \u00e8 di circa 30 secondi pi\u00f9 breve di quella contenuta in The Fragile. Anche la versione di Starfuckers, Inc. differisce leggermente da quella dell'album: verso la fine si sentono prima una voce che grida \"Goodbye\" ad una folla che urla e subito dopo, solo per un paio di secondi, l'inizio di Complication (la canzone che segue Starfuckers, Inc. in The Fragile).\nVersione 12\".\nLa versione in vinile contiene un'ulteriore versione di The Day the World Went Away al posto di Starfuckers, Inc.\nIl video.\nNessun video \u00e8 stato diffuso insieme al singolo. Un video della canzone tuttavia si trova come Easter egg nel DVD And All That Could Have Been.\nCuriosit\u00e0.\n\u00c8 presente nel film di fantascienza del 2009 Terminator Salvation, che narra della continua guerra fra umani e macchine.\nLa canzone compare nel decimo episodio della quinta stagione di Person of Interest che ha il titolo omonimo alla canzone."}
{"id": "1353806", "revid": "287204", "url": "https://it.wikipedia.org/wiki?curid=1353806", "title": "Division d'Honneur 1919-1920", "text": "La Division d'Honneur 1919-1920 \u00e8 stata la 20\u00aa edizione della massima serie del campionato belga di calcio disputata tra il 28 settembre 1919 e il 21 marzo 1920 e conclusa con la vittoria del FC Brugeois, al suo primo titolo.\nCapocannoniere del torneo fu Honor\u00e9 Vlamynck (Daring Club de Bruxelles), con 26 reti.\nFormula.\nFu il primo campionato dalla fine della prima guerra mondiale. Vennero considerati i risultati delle squadre alla fine dell'ultimo campionato prima del conflitto e le partecipanti a questa competizione furono 12 che disputarono un turno di andata e ritorno per un totale di 22 partite.\nNessuna squadra venne retrocessa nella serie inferiore.\nClassifica finale.\nLegenda:\nNote:"}
{"id": "1353812", "revid": "729019", "url": "https://it.wikipedia.org/wiki?curid=1353812", "title": "Franco Polverini", "text": "Carriera.\nCugino e concittadino dei fratelli Massimo ed Enrico Mariotti, ha iniziato la carriera nel Castiglione della Pescaia. La sua lunga carriera \u00e8 fatta di tante tappe un po' in tutta Italia: Follonica, Reggio Emilia, Salerno, Vercelli, Lodi e Prato, dove per sette anni \u00e8 stato capitano della squadra.\nIn Nazionale, dopo tutte le trafile nelle selezioni giovanili, ha giocato per pi\u00f9 di dieci anni dal 1994 al 2005, vincendo il Mondiale di Wuppertal in Germania nel 1997. \u00c8 stato il capitano degli azzurri in occasione dei Mondiali disputati a San Jose in California."}
{"id": "1353817", "revid": "287204", "url": "https://it.wikipedia.org/wiki?curid=1353817", "title": "Division d'Honneur 1920-1921", "text": "La Division d'Honneur 1920-1921 \u00e8 stata la 21\u00aa edizione della massima serie del campionato belga di calcio disputata tra il 19 settembre 1920 e il 2\u00ba marzo 1921 e conclusa con la vittoria del Daring Club de Bruxelles, al suo terzo titolo.\nCapocannoniere del torneo fu Ivan Thys (Beerschot AC), con 23 reti.\nFormula.\nCome nella stagione precedente le squadre partecipanti furono dodici e disputarono un turno di andata e ritorno per un totale di 22 partite.\nL'ultima classificata retrocedette in Promotion a fronte di tre promosse per portare a quattordici il numero di club nell'edizione successiva.\nIl \"FC Brugeois\" divent\u00f2 \"RFC Brugeois\" e l\"AA La Gantoise\" si chiam\u00f2 \"ARA La Gantoise\".\nClassifica finale.\nLegenda:\nNote:"}
{"id": "1353818", "revid": "1983214", "url": "https://it.wikipedia.org/wiki?curid=1353818", "title": "S\u00e2ntimbru (Alba)", "text": "S\u00e2ntimbru (in ungherese \"Marosszentimre\" oppure \"Szentimre\", in tedesco \"Emerichsdorf\", \"Emrichsdorf\" oppure \"Sankt Emerich\"), \u00e8 un comune rumeno di abitanti, situato nel distretto di Alba, nella regione storica della Transilvania. \u00c8 formato da un insieme di cinque villaggi: Co\u0219lariu, Dumitra, Galtiu, S\u00e2ntimbru, Totoi.\nStoria.\nDopo dell'invasione mongola, nel XIII secolo, la zona era principalmente abitata da una stirpe sassone condotta in Romania da re ungheresi, popolazione che rifiut\u00f2 la dominazione turca. Fino al XVIII secolo nel comune viveva una maggioranza di ungheresi, fino a quando iniziarono a stabilirsi gruppi di rumeni.\nMonumenti.\nNel XV secolo venne costruita da J\u00e1nos Hunyadi (\"Iancu de Hunedoara\") l'attuale chiesa riformata, al posto di una chiesa preesistente risalente al XII secolo, andata distrutta nel 1442 nel corso di una battaglia contro i turchi che si svolse nella zona. All'interno conserva frammenti di affreschi del XV-XVI secolo. Uno di essi si raffigura un Ges\u00f9 piangente per Gerusalemme, una rappresentazione artistica molto rara. Nel 2008 la chiesa \u00e8 stata quasi completamente restaurata, anche se sulla collina di fronte spicca una nuovissima chiesa ortodossa rumena. \nVita economica.\nUn tempo dimora di una stirpe di foderatori, oggi la citt\u00e0 \u00e8 sede di diverse fabbriche di mattoni, e importante centro per la produzione di foraggio e il pollame.\nCultura.\nDurante l'impero austro-ungarico la citt\u00e0 era sede di una scuola cattolica. Ora, al suo posto vi sono dei palazzi popolari, una biblioteca, una discoteca, e un cinema."}
{"id": "1353819", "revid": "287204", "url": "https://it.wikipedia.org/wiki?curid=1353819", "title": "Santimbru", "text": ""}
{"id": "1353825", "revid": "287204", "url": "https://it.wikipedia.org/wiki?curid=1353825", "title": "Division d'Honneur 1921-1922", "text": "La Division d'Honneur 1921-1922 \u00e8 stata la 22\u00aa edizione della massima serie del campionato belga di calcio disputata tra il 4 settembre 1921 e il 18 giugno 1922 e conclusa con la vittoria del Beerschot AC, al suo primo titolo.\nCapocannoniere del torneo fu Ivan Thys (Beerschot AC), con 21 reti.\nFormula.\nIl numero di squadre partecipanti pass\u00f2 da 12 a 14 e disputarono un turno di andata e ritorno per un totale di 26 partite.\nLe ultime due classificate retrocedettero in Promotion.\nClassifica finale.\nLegenda:\nNote:\nSpareggio.\nLo spareggio per il titolo si disput\u00f2 il 18 giugno 1922 a Gand."}
{"id": "1353829", "revid": "4711", "url": "https://it.wikipedia.org/wiki?curid=1353829", "title": "R. Antwerp FC", "text": ""}
{"id": "1353830", "revid": "287204", "url": "https://it.wikipedia.org/wiki?curid=1353830", "title": "IC 10", "text": "IC 10 \u00e8 una Galassia nana visibile nella costellazione di Cassiopea.\nSi presenta nel bel mezzo della Via Lattea boreale, e la sua visuale viene in parte disturbata. Classificata inizialmente come un oggetto appartenente alla nostra Galassia, intorno agli anni 1930 si \u00e8 avanzata l'ipotesi che si trattasse di un oggetto extragalattico. Edwin Hubble sugger\u00ec che poteva trattarsi di un oggetto appena al di fuori del Gruppo Locale, ma la questione venne risolta solo nel 1996, quando, a seguito della scoperta di variabili Cefeidi al suo interno, se ne stabil\u00ec l'esatta distanza.\nIC 10 si trova alla stessa distanza della Galassia del Triangolo rispetto alla Galassia di Andromeda: questo pu\u00f2 suggerire che si tratta di una galassia appartenente al sottogruppo di quest'ultima.\nSi tratta dell'unica \"galassia dello starburst\" all'interno del Gruppo Locale; ha una notevole densit\u00e0 di stelle del tipo Wolf-Rayet, se paragonata alle Nubi di Magellano (a questo proposito si pu\u00f2 dire che le sue dimensioni sono inferiori a quelle della Piccola Nube di Magellano, sebbene la sua magnitudine assoluta sia paragonabile a quella di quest'ultima). Il livello elevato dell'ossigeno nella galassia, confrontato con quello della Piccola Nube, suggerisce che l'attivit\u00e0 di formazione stellare \u00e8 continuato per un periodo di tempo pi\u00f9 lungo, e continua tuttora a ritmo discreto, dato che ogni anno si formano al suo interno oltre 50.000 stelle. L'idrogeno ionizzato (regioni H II) sono molto estese, in particolare verso il centro."}
{"id": "1353831", "revid": "547034", "url": "https://it.wikipedia.org/wiki?curid=1353831", "title": "3614 Jackson Highway", "text": "3614 Jackson Highway \u00e8 il sesto album in studio da solista della cantante statunitense Cher, prodotto da Jerry Wexler, Tom Dowd e Arif Mardin e pubblicato sul mercato nell'estate del 1969.\nDescrizione.\nQuesto disco, pubblicato per la prima e ultima volta con la Atco Records, \u00e8 sicuramente il suo progetto pi\u00f9 ambizioso (almeno per gli anni 60) ed era stato concepito per riportare Cher in vetta, dopo un periodo di crisi; l'album per\u00f2, non piacque al pubblico e raggiunse un deludente 160 nella classifica americana di Billboard. Dal disco fu estratto un solo singolo, \"For What It's Worth\" che non ebbe successo.\nMa se il responso del pubblico fu scarso, la critica ne rimase estasiata e lo giudic\u00f2 come uno dei suoi migliori album; elemento sorprendente del disco, la voce di Cher, che mostr\u00f2 una maturit\u00e0 incredibile rispetto ai precedenti lavori; ma anche l'aggiunta di molti strumenti musicali (che dettero al disco sonorit\u00e0 Rock) e le incredibili capacit\u00e0 poliedriche di Cher nell'interpretare successi di altri artisti.\nIl titolo \u00e8 dovuto all'indirizzo Muscle Shoals Sound Studio a\nSheffield in Alabama dove il disco fu registrato."}
{"id": "1353832", "revid": "115549", "url": "https://it.wikipedia.org/wiki?curid=1353832", "title": "RFC Brugeois", "text": ""}
{"id": "1353833", "revid": "131358", "url": "https://it.wikipedia.org/wiki?curid=1353833", "title": "FC Malinois", "text": ""}
{"id": "1353836", "revid": "4711", "url": "https://it.wikipedia.org/wiki?curid=1353836", "title": "SC Anderlechtois", "text": ""}
{"id": "1353839", "revid": "726455", "url": "https://it.wikipedia.org/wiki?curid=1353839", "title": "Gliwice", "text": "Gliwice, pronuncia (in slesiano \"Glywicy\", in tedesco \"Gleiwitz\", in latino \"Glivitium\") \u00e8 una citt\u00e0 polacca industriale nel sud Polonia, nella regione della Slesia (in polacco \"\u015al\u0105sk\"), con 196.167 abitanti (2009) e che sorge sulle sponde del fiume K\u0142odnica, circa a 20\u00a0km ovest da Katowice. Precedentemente situata nel voivodato di Katowice negli anni 1975-1998, attualmente Gliwice rientra nel voivodato della Slesia dal 1999.\nGliwice \u00e8 uno dei principali centri dell'Unione Metropolitana dell'Alta Slesia, il pi\u00f9 grande agglomerato urbano legalmente riconosciuto in Polonia, all'interno della conurbazione dell'area urbana di Katowice che conta 2.764.971 abitanti.. \u00c8 inclusa anche nel GOP (\"G\u00f3rno\u015bl\u0105ski Okr\u0119g Przemys\u0142owy\"), vasta area industriale che fa capo alla citt\u00e0 di Katowice.\nStoria.\nTardo Medioevo.\nGliwice viene menzionata come citt\u00e0 per la prima volta in un documento risalente al 1276 e venne governata per tutto il tardo medioevo dalla dinastia dei Piast di Slesia. In seguito divenne dominio della corona di Boemia nel 1335, passando insieme a tutto il Regno di Boemia all'interno dell'impero austriaco degli Asburgo nel 1526.\nInizio dell'Era Moderna.\nA causa delle enormi spese attuate della monarchia asburgica nel XVI secolo per le guerre contro l'impero ottomano, Gliwice fu data in affitto a Friedrich Zettritz per un ammontare di 14.000 talleri. Sebbene il prestito originale fosse per un periodo di 18 anni, nel 1580 fu rinnovato per 10 anni e nel 1589 per ulteriori 18 anni. Nel 1683, il re di Polonia Giovanni III Sobieski visit\u00f2 la citt\u00e0. Venne conquistata dai prussiani nel 1740 durante la Guerra di Successione austriaca e riconfermata alla Prussia definitivamente nel 1763 al termine della Guerra dei sette anni. Occupata da Napoleone nel 1807 durante l'invasione della Prussia, venne occupata in seguito dai russi nella primavera del 1813 durante la campagna di liberazione contro i francesi. Al Congresso di Vienna del 1814 - 1815 venne riconfermata alla Prussia, mentre i territori polacchi limitrofi (acquisiti dalla Prussia nel 1794 al termine della Terza spartizione della Polonia vennero assegnati alla Russia (distretti di Varsavia, di \u0141\u00f3d\u017a e di Lublino) ed all'Austria (distretti di Cracovia e di Przemy\u015bl). Durante il corso del XIX secolo, grazie alle numerose miniere di carbone, la citt\u00e0 e tutto il distretto limitrofo venne pesantemente industrializzata. Al termine della Prima guerra mondiale, la regione della Slesia fu sottoposta ad un plebiscito ed una piccola porzione dell'Alta Slesia venne assegnata alla Polonia, cosicch\u00e9 Gleiwitz si trov\u00f2 ad essere a pochi chilometri dal nuovo confine con il neonato Stato polacco. Durante gli anni della Repubblica di Weimar numerosi furono gli incidenti tra la popolazione tedesca e la minoranza polacca.\nIl 31 agosto 1939, una messinscena orchestrata dai nazisti alla stazione radio della citt\u00e0 (\"Incidente di Gleiwitz\") costitu\u00ec il pretesto per lo scatenamento della Seconda guerra mondiale. Conquistata dai sovietici nel febbraio 1945, nello stesso anno venne assegnata alla Polonia assieme a quasi tutta la Slesia durante la Conferenza di Potsdam.\nGliwice \u00e8 stata la sede di uno dei 45 sottocampi del campo di concentramento di Auschwitz.\nCultura.\nA Gliwice ha sede il Politecnico della Slesia.\nSport.\nLa squadra di calcio principale della citt\u00e0 \u00e8 il Gliwicki Klub Sportowy Piast, campione della Polonia nel 2019, vice-campione della Polonia nel 2016 e finalista della Coppa di Polonia nel 1978 e nel 1983. I giocatori del club erano Kamil Glik (attualmente difensore del Monaco) e Rados\u0142aw Murawski (attualmente centrocampista del Palermo).\nAmministrazione.\nGemellaggi.\nGliwice \u00e8 gemellata con:"}
{"id": "1353840", "revid": "122269950", "url": "https://it.wikipedia.org/wiki?curid=1353840", "title": "La vedova scalza", "text": "La vedova scalza \u00e8 un romanzo di Salvatore Niffoi, che ha vinto il premio Campiello nel 2006.\nTrama.\nsin dalle prime pagine il lettore si ritrova immerso in un mondo arcaico e feroce, quello fra le due guerre. \n\u00c8 qui che Mintonia e Micheddu si conoscono e si amano. \nContinueranno ad amarsi anche quando Micheddu dovr\u00e0 darsi alla macchia. \nIl giorno in cui lo uccideranno a tradimento Mintonia decider\u00e0 di lasciare quel paese maledetto. \nPrima compir\u00e0 la sua vendetta e la morte di Micheddu non rester\u00e0 impunita "}
{"id": "1353842", "revid": "767487", "url": "https://it.wikipedia.org/wiki?curid=1353842", "title": "Nothing to Rely On", "text": "Nothing to Rely On \u00e8 il secondo singolo della punk rock band statunitense $wingin' Utter$ pubblicato nel 1995."}
{"id": "1353843", "revid": "1983214", "url": "https://it.wikipedia.org/wiki?curid=1353843", "title": "S\u0103sciori", "text": "S\u0103sciori (in ungherese \"Sz\u00e1szcs\u00f3r\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 9 villaggi: C\u0103p\u00e2lna, Dumbrava, Laz, Loman, Ple\u0219i, R\u0103chita, S\u0103sciori, Sebe\u0219el, Tonea.\nIl comune \u00e8 ubicato alle pendici del Monte \u015eureanu, lungo il corso del fiume Sebe\u015f."}
{"id": "1353844", "revid": "287204", "url": "https://it.wikipedia.org/wiki?curid=1353844", "title": "Sasciori", "text": ""}
{"id": "1353847", "revid": "287204", "url": "https://it.wikipedia.org/wiki?curid=1353847", "title": "Division d'Honneur 1922-1923", "text": "La Division d'Honneur 1922-1923 \u00e8 stata la 23\u00aa edizione della massima serie del campionato belga di calcio disputata tra il 10 settembre 1922 e il 22 aprile 1923 e conclusa con la vittoria del Union Saint-Gilloise, al suo ottavo titolo.\nCapocannoniere del torneo fu Achille Meyskens (Union Royale Saint-Gilloise), con 24 reti.\nFormula.\nCome nella stagione precedente le squadre partecipanti furono 14 e disputarono un turno di andata e ritorno per un totale di 26 partite.\nLe ultime due classificate retrocedettero in Promotion.\nClassifica finale.\nLegenda:\nNote:"}
{"id": "1353851", "revid": "1718925", "url": "https://it.wikipedia.org/wiki?curid=1353851", "title": "Fontana del Carciofo (Firenze)", "text": "La fontana del Carciofo si trova a palazzo Pitti a Firenze.\nStoria e descrizione.\nSi trova su una terrazza sul fabbricato che chiude il lato nord-est del cortile dell'Ammannati del palazzo. Questo lato \u00e8 infatti di altezza ribassata in modo da permettere la visione dell'asse prospettico dominato dall'anfiteatro di Boboli affacciandosi dal piano nobile del palazzo. La fontana domina cos\u00ec questa veduta e decora il punto intermedio tra palazzo e giardino. La fontana si trova esattamente sopra la grotta di Mos\u00e8.\nLa fontana del Carciofo fu scolpita da Francesco Susini e Francesco del Tadda del 1639 e collocata nel 1641, quando sostitu\u00ec un'altra fontana detta \"di Giunone\", opera di Bartolomeo Ammannati, della quale restano alcuni frammenti oggi al Museo del Bargello. \nLa denominazione del \"Carciofo\" dovrebbe essere dovuta alla somiglianza tra le foglie che crescono sui gambi del carciofi e le decorazioni delle valve delle conchiglie con gli amorini ai lati della scalinata sulla quale poggia la vasca ottagonale. \nAd ogni spigolo della vasca si trova un putto in marmo, in pose allegre e spensierate, mentre altri due putti sono a cavalcioni di pesci al di sopra delle gi\u00e0 citate conchiglie laterali. Dal centro della vasca si erge un basamento scolpito che sorregge due vasche concentriche, sulla sommit\u00e0 delle quali si sprigiona lo spruzzo d'acqua che anima la fontana. Il basamenti di queste vasche \u00e8 decorato da varie figure fantastiche, tra le quali si riconoscono delle erme con festoni nella parte superiore e due tritoni accovacciati in quella inferiore."}
{"id": "1353857", "revid": "767487", "url": "https://it.wikipedia.org/wiki?curid=1353857", "title": "Teen Idol Eyes", "text": "Teen Idol Eyes \u00e8 il quinto singolo della punk rock band statunitense $wingin' Utter$ pubblicato per la TKO Records nel 1999."}
{"id": "1353859", "revid": "287204", "url": "https://it.wikipedia.org/wiki?curid=1353859", "title": "NGC 278", "text": "NGC 278 \u00e8 una galassia visibile nella costellazione di Cassiopea.\nSi individua 2,5 gradi ad ovest della stella ; occorrono telescopi da 120-150mm di apertura per poterla osservare, ma si presenta in questi strumenti come una stella sfocata, priva di particolari. I bracci sono strettamente avvolti attorno alla barra, e presentano una notevole luminosit\u00e0; il nucleo \u00e8 molto grande e brillante. La distanza dalla Via Lattea \u00e8 stimata in circa 29 milioni di anni-luce."}
{"id": "1353860", "revid": "1983214", "url": "https://it.wikipedia.org/wiki?curid=1353860", "title": "Sc\u0103ri\u0219oara (Alba)", "text": "Sc\u0103ri\u015foara (in ungherese \"Aranyosf\u0151\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 14 villaggi: B\u00e2rle\u0219ti, Bote\u0219ti, Fa\u021ba-L\u0103ze\u0219ti, Flore\u0219ti, L\u0103ze\u0219ti, Lespezea, Ma\u021bei, Nege\u0219ti, Preluca, Runc, Sc\u0103ri\u0219oara, Sfoartea, \u0218tiule\u021bi, Tr\u00e2nce\u0219ti."}
{"id": "1353861", "revid": "33921", "url": "https://it.wikipedia.org/wiki?curid=1353861", "title": "Guido Van Rossum", "text": ""}
{"id": "1353862", "revid": "287204", "url": "https://it.wikipedia.org/wiki?curid=1353862", "title": "Scarisoara", "text": ""}
{"id": "1353865", "revid": "31886", "url": "https://it.wikipedia.org/wiki?curid=1353865", "title": "Bene comune", "text": "Bene comune \u00e8 una locuzione filosofica, tecnica culturale ed economica riferibile a diversi concetti che sono nell'ambito della scienza di oggi. Nell'accezione popolare viene definito bene comune uno specifico bene che \u00e8 condiviso da tutti i membri di una specifica comunit\u00e0: propriet\u00e0 collettiva e uso civico. Vi sono definizioni di bene comune anche nell'ambito della filosofia, dell'etica, della scienza politica, della religione e della giurisprudenza.\nStoria.\nQuesto concetto viene espresso, in ambito filosofico-religioso, da Tommaso d'Aquino nella \"Summa Theologiae\", scritta tra il 1265 e il 1274, esprimendosi, rispetto all'essenza della legge, che questa \"non \u00e8 che una prescrizione della ragione, in ordine al bene comune, promulgata dal soggetto alla guida della comunit\u00e0\" (I pars, q. 90, a. 4), affermando che il bene comune \u00e8 anche il fine comune. Nella medesima opera espone che \"costituendosi la legge innanzitutto per riferimento al bene comune, qualsiasi altro precetto sopra un oggetto particolare non ha ragione di legge sino a quando non si riferisce al bene comune. \nPer tanto tutta la legge si riferisce al bene comune\". In un altro passo della \"Summa Theologiae\" Q.29 artt. 37-42, sempre riferendosi al bene comune, sostiene la liceit\u00e0 della pena di morte sulla base del concetto della conservazione del bene comune. L'argomentazione di Tommaso d'Aquino \u00e8 la seguente: come \u00e8 lecito, anzi doveroso, estirpare un membro malato per salvare tutto il corpo, cos\u00ec quando una persona \u00e8 divenuta un pericolo per la comunit\u00e0 o \u00e8 causa di corruzione degli altri, essa viene eliminata per garantire la salvezza della comunit\u00e0. Il teologo sosteneva tuttavia che la pena andasse inflitta solo al colpevole di gravissimi delitti, mentre alla sua epoca veniva utilizzata con facilit\u00e0 e grande discrezionalit\u00e0.\nLa missione dell'autorit\u00e0 \u00e8 la \"salus populi suprema lex\", ma col superiore compito di spingere ognuno verso il bene comune \"Se l'autorit\u00e0 fallisce questa missione perde non soltanto il diritto di comandare, ma la ragion d'essere\".\nFilosofia.\nNella filosofia il concetto di bene comune \u00e8 relativo e variabile. Esso, secondo alcune correnti filosofiche esprime un'idea, un'entit\u00e0 o altro, che giova all'intera collettivit\u00e0. Esempi a tal proposito possono essere rappresentati dai filosofi storici che credono nell'esistenza del \"logos\" (energia razionale) e nella sua azione ordinatrice. In questo caso il logos \u00e8 garante del bene comune assoluto ed indiscriminato. Per altri filosofi invece il bene comune \u00e8 inteso come \"il bene dei pi\u00f9\". Hegel per esempio sosteneva che una sola persona nella sua individualit\u00e0 non avesse alcuna importanza sociale. Secondo quest'ultima corrente di pensiero per il bene comune pu\u00f2 essere utile, ed a volte necessario, il sacrificio del singolo: \u00e8 proprio questa la differenza che contraddistingue i due concetti filosofici di bene comune.\nScienza politica.\nI beni comuni o risorse comuni (in inglese commons) sono beni utilizzati da pi\u00f9 individui, rispetto ai quali si registrano per motivi diversi difficolt\u00e0 di esclusione e il cui \"consumo\" da parte di un attore in alcuni casi pu\u00f2 ridurre le possibilit\u00e0 di fruizione da parte degli altri (ad esempio un pascolo che pu\u00f2 esaurirsi) o invece no in altri con quello che viene definito \"consumo non competitivo\" (ad esempio la conoscenza scientifica che pi\u00f9 \u00e8 diffusa e pi\u00f9 si accresce): sono generalmente risorse prive di restrizioni nell'accesso e indispensabili alla sopravvivenza umana e/o oggetto di accrescimento con l'uso.\nOggi il tema dei beni comuni ha trovato un nuovo sviluppo con l'ampliamento dei limiti fisici e virtuali dovuti dalla globalizzazione, sulla spinta di argomenti che travalicano i confini geografici quali il riscaldamento globale, la depauperazione di ecosistemi unici o la perdita di biodiversit\u00e0, tutti beni comuni dell'uomo. Inoltre oltre ai beni comuni classici di carattere fisico, il dibattito si \u00e8 ampliato in riferimento ai beni immateriali quali ad esempio la biopirateria, i monopoli informatici, la propriet\u00e0 intellettuale\nTeorie.\nI beni comuni circolano al di fuori del mercato, attraverso i canali dell'economia informale: l'accaparramento, la raccolta libera, la condivisione, l'economia del dono. Si pu\u00f2 dire che sono beni di fatto \"non escludibili\", ossia per i quali non \u00e8 possibile imporre un prezzo. Oltre a questo, sono beni parzialmente o totalmente \"rivali\", per i quali esiste il rischio di un eccessivo sfruttamento (si pensi alla foresta amazzonica o agli stock ittici), dovuto ad una inefficiente distribuzione dei diritti sociali.\nLe risorse comuni, pur presentando tratti che a volte le avvicinano ad altri tipi di beni, si distinguono da essi tanto concettualmente quanto per i problemi che pongono ai loro utilizzatori. All'interno della teoria dei commons viene utilizzata una classificazione dei beni in quattro categorie, costruite tramite l'incrocio di due variabili centrate sulla determinazione del rapporto tra bene e utilizzatori:\nI beni pubblici - per definizione non escludibili e non sottraibili - costituiscono uno dei poli della tipologia presentata, mentre al polo opposto si collocano i beni privati. Due casi intermedi sono i \"beni di club\" (\"toll goods\"), caratterizzati da bassa sottraibilit\u00e0 e da facilit\u00e0 di esclusione, e le risorse comuni con difficolt\u00e0 di esclusione alta e sottraibilit\u00e0 elevata. Da notare che non si tratta qui di categorie assolute, quanto di un \"territorio\" o - se si preferisce - di un piano cartesiano sul quale possono essere collocati i diversi tipi di beni reali a seconda delle loro caratteristiche, con ai poli i tipi puri, empiricamente difficili, anche se non necessariamente impossibili, da identificare.\nTragedia dei beni comuni.\nAnche se l'analisi delle risorse comuni non nasce con Garrett Hardin, l'articolo pubblicato su \"Science\" nel 1968, \"La tragedia dei beni comuni\", costituisce tuttavia il punto di partenza del dibattito contemporaneo sull'argomento. Hardin - biologo di formazione, ecologista e specialista del problema dell'incremento demografico mondiale - descrive in esso un modello che costituisce una \"metafora\" della pressione data dalla crescita incontrollata della popolazione umana sulle risorse terrestri, presentandolo quale \"tragedia della libert\u00e0 in una propriet\u00e0 comune\". La posizione di Hardin \u00e8, in sintesi, che gli utilizzatori di una risorsa comune sono intrappolati in un dilemma tra interesse individuale e utilit\u00e0 collettiva, che \u00e8 sostenibile solo in situazioni caratterizzate da scarsit\u00e0 di popolazione. Dal dilemma, secondo Hardin, non \u00e8 possibile uscire con soluzioni tecniche (come pu\u00f2 essere, ad esempio, l'incremento di produttivit\u00e0 di specie vegetali, come il frumento, di rilevante valore per l'alimentazione umana e animale), che, in definitiva, si risolverebbero in espedienti in grado solo di spostare il problema in avanti nel tempo. L'ultima parola, secondo Hardin, spetta all'intervento di un'autorit\u00e0 esterna, di norma lo stato, che imponga la \"coercizione\"\" come sistema per evitare la \"tragedia\": si tratta di una soluzione statalista e contro il libero mercato, secondo cui, nell'elaborazione di soluzioni politiche e legislative, la salvaguardia dell'interesse e del bene della collettivit\u00e0 viene prima della tutela della libert\u00e0 individuale dei diritti individuali, tra cui il diritto di propriet\u00e0. La soluzione proposta da Hardin \u00e8 espressa e sintetizzata in un termine, \"coercizione\", che, come lo stesso Hardin avverte, \u00e8 inviso alla maggior parte dei liberisti ma \"non \u00e8 detto che debba esserlo per sempre\".\n\"Governing the Commons\" di Elinor Ostrom.\nL'idea che esista un'unica via nella risoluzione dei problemi posti dai beni comuni - sia essa l'ipotesi statalista di Hardin o la suddivisione e la privatizzazione della risorsa, idea di matrice essenzialmente economica - \u00e8 stata per\u00f2 messa in discussione da Elinor Ostrom (Premio Nobel per l'economia nel 2009) e dai suoi collaboratori nel corso degli anni '80 del Novecento, soprattutto con la pubblicazione di \"Governing the Commons\" (E. Ostrom, 1990). In esso viene rilevato che, tanto la gestione autoritaria-centralizzata dai beni comuni quanto la sua privatizzazione, bench\u00e9 utilizzabili in determinate situazioni, non costituiscono la soluzione n\u00e9 sono immuni essi stessi da problemi rilevanti.\nPartendo dallo studio di casi empirici, nei quali viene mostrato come gli individui reali non siano irrimediabilmente condannati a rimanere imprigionati nei problemi di azione collettiva legati allo sfruttamento in comune di una risorsa, la Ostrom ha posto in discussione soprattutto l'idea che esistano dei modelli applicabili universalmente. Al contrario, in molti casi - storici e contemporanei - le singole comunit\u00e0 appaiono essere riuscite a evitare i conflitti improduttivi e a raggiungere accordi su una utilizzazione sostenibile nel tempo delle risorse comuni tramite l'elaborazione endogena di istituzioni deputate alla loro gestione.\nSituazione italiana.\nLa situazione normativa italiana fa riferimento alle norme del Codice civile, dal 1942, agli artt. 822 e seguenti. Nel 2007 \u00e8 stata istituita una Commissione ministeriale, la c.d. Commissione Rodot\u00e0 per dettare una pi\u00f9 moderna normativa di riforma del codice civile.\nLa commissione, voluta da Clemente Mastella e presieduta da Stefano Rodot\u00e0, ha presentato al Senato della Repubblica un disegno di legge delega, che non \u00e8 mai arrivato alla discussione parlamentare.\nIn quel disegno di legge venivano descritti come \"beni comuni\", sul piano giuridico, quei beni \u00abche non rientrano \"stricto sensu\" nella specie dei beni pubblici, poich\u00e9 sono a titolarit\u00e0 diffusa, potendo appartenere non solo a persone pubbliche, ma anche a privati. Ne fanno parte, essenzialmente, le risorse naturali, come i fiumi, i torrenti, i laghi e le altre acque; l'aria; i parchi, le foreste e le zone boschive; le zone montane di alta quota, i ghiacciai e le nevi perenni; i tratti di costa dichiarati riserva ambientale; la fauna selvatica e la flora tutelata; le altre zone paesaggistiche tutelate. Vi rientrano, altres\u00ec, i beni archeologici, culturali, ambientali\u00bb.\nSi era poi prevista \u00abuna disciplina particolarmente garantistica di tali beni, idonea a nobilitarli, a rafforzarne la tutela, a garantirne in ogni caso la fruizione collettiva, da parte di tutti i consociati, compatibilmente con l'esigenza prioritaria della loro preservazione a vantaggio delle generazioni future. In particolare, la possibilit\u00e0 di loro concessione a privati \u00e8 limitata. La tutela risarcitoria e la tutela restitutoria spettano allo Stato. La tutela inibitoria spetta a chiunque possa fruire delle utilit\u00e0 dei beni comuni in quanto titolare del corrispondente diritto soggettivo alla loro fruizione\u00bb.\nRispetto ai beni pubblici di appartenenza a soggetti pubblici, la proposta elaborata dalla commissione \u00ababbandona la distinzione formalistica fra demanio e patrimonio, e introduce una partizione sostanzialistica, distinguendo i beni pubblici, a seconda delle esigenze sostanziali che le loro utilit\u00e0 sono idonee a soddisfare, in tre categorie: beni ad appartenenza pubblica necessaria; beni pubblici sociali; beni fruttiferi\u00bb.\nCommissione Rodot\u00e0 - per la modifica delle norme del codice civile in materia di beni pubblici (14 giugno 2007) - Proposta di articolato\nCommissione Rodot\u00e0 - elaborazione dei principi e criteri direttivi di uno schema di disegno di legge delega al Governo per la novellazione del Capo II del Titolo I del Libro III del Codice Civile nonch\u00e9 di altre parti dello stesso Libro ad esso collegate per le quali si presentino simili necessit\u00e0 di recupero della funzione ordinante del diritto della propriet\u00e0 e dei beni (14 giugno 2007)\n(Delega al Governo per la modifica del Capo II del Titolo I del Libro III del Codice Civile).\n1. Il Governo \u00e8 delegato ad adottare, entro dieci mesi dalla data di entrata in vigore della presente legge, un decreto legislativo per la modifica del Capo II del Titolo I del Libro III del Codice Civile nonch\u00e9 di altre parti dello stesso Libro per le quali si presentino simili necessit\u00e0 di riforma del diritto della propriet\u00e0 e dei beni.\n2. Le disposizioni della presente legge delega e quelle delegate, in quanto direttamente attuative dei principi fondamentali di cui agli articoli 1, 2, 3, 5, 9, 41, 42, 43, 97, 117 della Costituzione possono essere derogate o modificate solo in via generale ed espressa e non tramite leggi speciali o concernenti singoli tipi di beni.\n3. Il decreto delegato \u00e8 adottato, realizzando il necessario coordinamento con le disposizioni vigenti, nel rispetto dei seguenti principi e criteri direttivi generali:\na) Revisione della formulazione dell'art. 810 del codice civile, al fine di qualificare come beni le cose, materiali o immateriali, le cui utilit\u00e0 possono essere oggetto di diritti.\nb) Distinzione dei beni in tre categorie: beni comuni, beni pubblici, beni privati.\nc) Previsione della categoria dei beni comuni, ossia delle cose che esprimono utilit\u00e0 funzionali all'esercizio dei diritti fondamentali nonch\u00e9 al libero sviluppo della persona. I beni comuni devono essere tutelati e salvaguardati dall'ordinamento giuridico, anche a beneficio delle generazioni future. Titolari di beni comuni possono essere persone giuridiche pubbliche o privati. In ogni caso deve essere garantita la loro fruizione collettiva, nei limiti e secondo le modalit\u00e0 fissati dalla legge.\nQuando i titolari sono persone giuridiche pubbliche i beni comuni sono gestiti da soggetti pubblici e sono collocati fuori commercio; ne \u00e8 consentita la concessione nei soli casi previsti dalla legge e per una durata limitata, senza possibilit\u00e0 di proroghe. Sono beni comuni, tra gli altri: i fiumi i torrenti e le loro sorgenti; i laghi e le altre acque; l'aria; i parchi come definiti dalla legge, le foreste e le zone boschive; le zone montane di alta quota, i ghiacciai e le nevi perenni; i lidi e i tratti dicosta dichiarati riserva ambientale; la fauna selvatica e la flora tutelata; i beni archeologici, culturali, ambientali e le altre zone paesaggistiche tutelate. La disciplina dei beni comuni deve essere coordinata con quella degli usi civici. Alla tutela giurisdizionale dei diritti connessi alla salvaguardia e alla fruizione dei beni comuni ha accesso chiunque. Salvi i casi di legittimazione per la tutela di altri diritti ed interessi, all'esercizio dell'azione di danni arrecati al bene comune \u00e8 legittimato in via esclusiva lo Stato. Allo Stato spetta pure l'azione per la riversione dei profitti. I presupposti e le modalit\u00e0 di esercizio delle azioni suddette saranno definite dal decreto delegato.\nd) sostituzione del regime della demanialit\u00e0 e della patrimonialit\u00e0 attraverso l'introduzione di una classificazione dei beni pubblici appartenenti a persone pubbliche, fondata sulla loro natura e sulla loro funzione in attuazione delle norme Costituzionali di cui all'Art 1. 2 cos\u00ec articolata: 1) beni ad appartenenza pubblica necessaria. 2) beni pubblici sociali. 3) beni pubblici fruttiferi.\n1) I beni ad appartenenza pubblica necessaria sono quelli che soddisfano interessi generali fondamentali, la cui cura discende dalle prerogative dello Stato e degli enti pubblici territoriali. Non sono ne' usucapibili ne alienabili. Vi rientrano fra gli altri: le opere destinate alla difesa; le spiagge e le rade; la reti stradali, autostradali e ferroviarie; lo spettro delle frequenze; gli acquedotti; i porti e gli aeroporti di rilevanza nazionale ed internazionale. La loro circolazione pu\u00f2 avvenire soltanto tra lo Stato e gli altri enti pubblici territoriali. Lo Stato e gli enti pubblici territoriali sono titolari dell'azione inibitoria e di quella risarcitoria. I medesimi enti sono altres\u00ec titolari di poteri di tutela in via amministrativa nei casi e secondo le modalit\u00e0 che verranno definiti dal decreto delegato.\n2) Sono beni pubblici sociali quelli le cui utilit\u00e0 essenziali sono destinate a soddisfare bisogni corrispondenti ai diritti civili e sociali della persona. Non sono usucapibili. Vi rientrano tra gli altri: le case dell'edilizia residenziale pubblica, gli edifici pubblici adibiti a ospedali, istituti di istruzione e asili; le reti locali di pubblico servizio. \u00c8 in ogni caso fatto salvo il vincolo reale di destinazione pubblica. La circolazione \u00e8 ammessa con mantenimento del vincolo di destinazione. La cessazione del vincolo di destinazione \u00e8 subordinata alla condizione che gli enti pubblici titolari del potere di rimuoverlo assicurino il mantenimento o il miglioramento della qualit\u00e0 dei servizi sociali erogati. Il legislatore delegato stabilisce le modalit\u00e0 e le condizioni di tutela giurisdizionale dei beni pubblici sociali anche da parte dei destinatari delle prestazioni. La tutela in via amministrativa spetta allo Stato e ad enti pubblici anche non territoriali che la esercitano nei casi e secondo le modalit\u00e0 definiti dal decreto delegato. Con la disciplina dei beni sociali andr\u00e0 coordinata quella dei beni di cui all'art 826, comma 2, del codice civile, ad esclusione delle foreste, che rientrano nei beni comuni.\n3) Sono beni pubblici fruttiferi quelli che non rientrano nelle categorie indicate dalle norme precedenti. Essi sono alienenabili e gestibili dalle persone pubbliche con strumenti di diritto privato. L'alienazione ne \u00e8 consentita solo quando siano dimostrati il venir meno della necessit\u00e0 dell'utilizzo pubblico dello specifico bene e l'impossibilit\u00e0 di continuarne il godimento in propriet\u00e0 con criteri economici. L'alienazione \u00e8 regolata da idonei procedimenti che consentano di evidenziare la natura e la necessit\u00e0 delle scelte sottese alla dismissione. I corrispettivi realizzati non possono essere imputati a spesa corrente.\ne) definizione di parametri per la gestione e la valorizzazione di ogni tipo di bene pubblico. In particolare:\n1) Tutte le utilizzazioni di beni pubblici da parte di un soggetto privato devono comportare il pagamento di un corrispettivo rigorosamente proporzionale ai vantaggi che pu\u00f2 trarne l'utilizzatore individuato attraverso il confronto fra pi\u00f9 offerte.\n2) Nella valutazione delle offerte, anche in occasione del rinnovo, si dovr\u00e0 in ogni caso tenere conto dell'impatto sociale ed ambientale dell'utilizzazione.\n3) La gestione dei beni pubblici deve assicurare un'adeguata manutenzione e un idoneo sviluppo anche in relazione al mutamento delle esigenze di servizio.\n4. Il decreto di cui al presente articolo \u00e8 adottato nel rispetto della procedura di cui all'articolo 14 legge 23 agosto 1988, n. 400, su proposta del Ministro della Giustizia congiuntamente con il Ministro dell'Economia e delle Finanze e con gli altri Ministri competenti per materia, acquisito il parere della Conferenza permanente per i rapporti tra lo Stato, le Regioni e le province autonome di Trento e di Bolzano.\n5. Lo schema di decreto legislativo adottato ai sensi del comma 1, \u00e8 trasmesso alle Camere ai fini dell'espressione del parere da parte delle Commissioni parlamentari competenti per materia e per le conseguenze di carattere finanziario. Il parere \u00e8 reso entro quarantacinque giorni dalla data di trasmissione dei medesimi schemi di decreto. Decorso tale termine, il decreto pu\u00f2 essere comunque emanato.\n6. Entro dieci mesi dalla data di entrata in vigore del decreto di cui al comma 1, nel rispetto dei criteri e principi direttivi fissati dalla presente legge, il Governo pu\u00f2 emanare disposizioni integrative e correttive.\n7. Dall'attuazione della presente legge non derivano nuovi oneri e maggiori spese a carico della finanza pubblica.\nCaduto il Governo Prodi II immediatamente dopo la consegna delle conclusioni della Commissione Rodot\u00e0, nel febbraio del 2010 il relativo disegno di legge fu presentato al Senato della Repubblica su iniziativa unanime del Consiglio regionale del Piemonte. Esso, tuttavia, non fu mai discusso in aula, con disappunto di alcuni dei componenti della Commissione che decisero di estendere i quesiti di due dei quattro referendum abrogativi del 2011. Raggiunto il quorum, i due referendum, spesso ricordati come \"referendum sull'acqua pubblica\", videro l'approvazione di oltre il 95% dei votanti. Tuttavia, nonostante la formale abrogazione delle norme oggetto di referendum con decorrenza 21 luglio 2011, con l'articolo 4 del decreto legge 13 agosto 2011 n. 138 il Governo Berlusconi IV cerc\u00f2 di reintrodurre parte delle norme abrogate. Il 20 luglio 2012 la Corte costituzionale giudic\u00f2 incostituzionale quell'articolo, affermando che esso violava il divieto di ripristino della normativa abrogata dalla volont\u00e0 popolare desumibile dall\u2019articolo 75 della Costituzione. La Corte stabil\u00ec inoltre che questa sentenza annulla anche le disposizioni contenute nel primo pacchetto di riforme economiche del marzo 2012 volute dal Governo Monti in materia di privatizzazioni A differenza dei tentativi governativi di cui sopra, la giurisprudenza civile italiana accoglie esplicitamente la nozione di \u201cbeni comuni\u201d nella definizione a loro data dalla Commissione Rodot\u00e0, ad esempio con l\u2019affermazione delle Sezioni Unite civili della Corte di Cassazione n. 3665 del 2011 secondo cui devono ritenersi comuni, prescindendo dal titolo di propriet\u00e0, quei beni che risultino funzionali al perseguimento e al soddisfacimento degli interessi della collettivit\u00e0 ed alla realizzazione dello Stato sociale. Il concetto di funzione sociale della propriet\u00e0 viene, quindi, ad evolversi, nel senso che non costituisce soltanto un limite esterno alla propriet\u00e0 privata, ma rappresenta anche un parametro distintivo della natura pubblica di un bene. Nel febbraio del 2013, Stefano Rodot\u00e0, con la collaborazione di studiosi illustri quali Ugo Mattei, Alberto Asor Rosa, il giudice emerito della corte costituzionale Paolo Maddalena, Alberto Lucarelli, Maria Rosaria Marella, Luca Nivarra, Salvatore Settis, rilanciava le conclusioni della Commissione Rodot\u00e0, e con esse il dibattito sui beni comuni, nel tentativo di ripensare le categorie di propriet\u00e0 pubblica e privata, mettendo al centro i diritti inalienabili della collettivit\u00e0. Dopo la morte di Rodot\u00e0, su impulso di Ugo Mattei e Alberto Lucarelli il 30 novembre 2018 un convegno all'Accademia Nazionale dei Lincei riproponeva la discussione sui beni comuni con l'obiettivo di presentare nuovamente le conclusioni della Commissione Rodot\u00e0 in Parlamento, stavolta come progetto di legge di iniziativa popolare, la cui raccolta di firme \u00e8 promossa dal \"Comitato Popolare di Difesa dei Beni Comuni, Sociali e Sovrani \"Stefano Rodot\u00e0\"\".\nReligione.\nLa Chiesa cattolica, in una delle Costituzioni scaturite dal Concilio Vaticano II, propone la seguente definizione per il bene comune:\nIn uno storico radiomessaggio del 24 dicembre 1951, papa Pio XII afferm\u00f2:\nBibliografia.\n- Ugo Mattei, Beni comuni-Un manifesto, Roma-Bari, Laterza, 2011"}
{"id": "1353866", "revid": "287204", "url": "https://it.wikipedia.org/wiki?curid=1353866", "title": "Horti Tauriani", "text": "Gli Horti Tauriani erano dei giardini situati a Roma sul colle Esquilino (Rione Esquilino). In et\u00e0 augustea rientravano all'interno dei confini della \"Regio V\" (\"Esquiliae\") e occupavano l'intero territorio compreso tra la via Labicana antica, l\"agger\" serviano ed il limite poi rappresentato dalle Mura aureliane per un'estensione di circa 36 ettari.\nStoria.\nI giardini prendevano il nome dal proprietario Tito Statilio Tauro, console del 44 d.C., accusato di magia nel 53 e costretto al suicidio da Agrippina minore, la quale desiderava impossessarsene. All'inizio dell'impero, infatti, la \"gens Statilia\" era proprietaria dell'ampia area compresa tra le \"viae Tiburtina\" e \"Labicana-Praenestina\", in cui si trovavano anche i suoi monumenti funerari e quelli della \"gens Arruntia\".\nIn seguito, sotto Claudio e Nerone, i giardini furono divisi (\"Horti Pallantiani\", \"Horti Epaphroditiani\") in favore dei liberti imperiali Epafrodito e Pallante. Parzialmente riuniti da Gallieno nel III secolo, entrarono a far parte dei confinanti \"Horti Liciniani\" di cui l'imperatore era proprietario.\nSuccessivamente furono di nuovo smembrati: alla fine del IV secolo il \"praefectus Urbi\" Vettio Agorio Pretestato ne possedeva una parte, gli \"Horti Vettiani\", che si estendevano nella zona dell'attuale Palazzo Brancaccio. I resti della \"domus\" appartenuta a Pretestato e a sua moglie Aconia Fabia Paulina sono stati identificati attraverso i nomi iscritti sulle \"fistulae aquariae\" trovate all'interno dell'edificio. Una struttura muraria realizzata con materiali di recupero ha restituito, come verificatosi in diversi altri casi sull'Esquilino, una straordinaria quantit\u00e0 di frammenti scultorei.\nDall'area degli \"Horti Tauriani\" provengono numerose sculture ben inseribili nell'apparato decorativo dei giardini: una statua di mucca appartenente ad un gruppo pastorale (copia dell'originale in bronzo di Mirone creato per l'acropoli di Atene), un raffinato rilievo rappresentante un paesaggio sacro con un santuario circondato da alte mura, un rilievo frammentario con le quadrighe affrontate di Helios (il Sole) e Selene (la Luna), nonch\u00e9 due grandi crateri marmorei e tre splendidi ritratti imperiali di Adriano, Vibia Sabina e Salonina Matidia.\nGli scavi.\nGli scavi realizzati nell'area attribuibile agli \"Horti Tauriani\" e \"Lolliani\" non hanno permesso d'individuare strutture architettoniche riconducibili con certezza ai nuclei residenziali delle ville. Inoltre non \u00e8 possibile precisare il piano decorativo degli \"Horti Tauriani\" a causa della probabile coincidenza dei loro confini con quelli di villa Montalto Peretti (poi Negroni-Massimo), dove le attivit\u00e0 di ricerca, nei secoli passati, non furono documentate.\nNel volume dedicato all'innalzamento dell'Obelisco Vaticano, l'architetto Domenico Fontana riferisce, tra i fatti pi\u00f9 significativi del pontificato di papa Sisto V, che il pontefice fece radere al suolo tutti gli antichi monumenti che ingombravano la sua villa esquilina per regolarizzare con le macerie l'andamento del suolo.\nPer quanto riguarda l'estensione degli splendidi \"Horti Tauriani\", un dato topografico certo consiste in alcuni cippi di confine in travertino, che recano l'iscrizione , rinvenuti \"in situ\" alle spalle della chiesa di Sant'Eusebio. Questi cippi indicano che la propriet\u00e0 confinante era riferibile ad un non meglio identificato \"Calycles\" e dove fosse collocato il limite occidentale degli \"Horti Tauriani\" (quello orientale \u00e8 stato ipoteticamente situato in corrispondenza di Porta Maggiore).\nUn nucleo importante di ritrovamenti gravita intorno a una struttura di buona opera reticolata caratterizzata da tre grandi nicchie, scoperta nel 1875 in via Principe Amedeo; qui, insieme ad una \"fistula aquaria\" con l'iscrizione che conferma la propriet\u00e0 dell'area, furono trovate numerose sculture: particolarmente significativa la statua pi\u00f9 grande del vero probabilmente raffigurante Igea.\nDi proporzioni simili, ma conservata solo nella parte superiore, \u00e8 l'altra figura femminile nella quale si deve forse riconoscere Artemide; da questo stesso luogo proviene la statua, anch'essa maggiore del vero, trasformata in Roma Cristiana alla fine del XIX secolo per decorare la Torre Capitolina. \nLe tre sculture sembrano concepite insieme per la decorazione di un unico monumento: la coincidenza della presenza di un edificio con tre nicchie monumentali appare, in questo caso, particolarmente significativa.\nNello stesso scavo furono rinvenuti: una statua di mucca, forse parte di un gruppo pastorale e probabile copia dell'originale bronzeo di Mirone, e tre rilievi; uno rappresenta un paesaggio sacro con un santuario circondato da alte mura, mentre gli altri due, di fattura neoattica, rappresentano le quadrighe di Helios (il Sole) e Selene (la Luna) che corrono una incontro all'altra.\nUn altro importante complesso di sculture fu scoperto tra il 1872 e il 1873 ad est di piazza Manfredo Fanti, durante la demolizione di un muraglione di fondazione annesso ad un edificio nel quale Rodolfo Lanciani riconosce diverse fasi edilizie dal II al IV secolo. Nelle murature dell'edificio fu trovata una serie di \"fistulae\" con i nomi di Vettio Agorio Pretestato, \"praefectus Urbi\" del 367-368, e di sua moglie Aconia Fabia Paulina, elementi che fecero supporre a Lanciani la pertinenza dell'edificio ad una \"domus\" di loro propriet\u00e0. Nello smontaggio del muraglione furono rinvenuti i ritratti di Adriano e di sua moglie Vibia Sabina, i due crateri marmorei (uno di stile arcaistico raffigurante le nozze di Elena e Paride, l'altro con una vivace raffigurazione di un corteggio dionisiaco) e una testa colossale di Baccante.\nNella stessa occasione fu ritrovato anche l'Auriga dell'Esquilino, che forma, dopo la ricongiunzione con una statua di cavallo rinvenuta a qualche centinaio di metri di distanza in un altro muro, un notevole gruppo scultoreo databile in et\u00e0 giulio-claudia.\nIl fenomeno legato alla costruzione dei muri con frammenti di sculture caratterizza tutta l'estensione dell'Esquilino e ha avuto diverse spiegazioni. Quella pi\u00f9 accreditata (Coates-Stephens) lo pone in relazione con la rapidissima costruzione delle Mura aureliane, erette tra il 270 ed il 273. La necessit\u00e0 di spianare ampi settori del territorio, per consentire il passaggio della struttura difensiva, avrebbe causato vaste distruzioni con la conseguente inesauribile disponibilit\u00e0 di materiali marmorei in frantumi."}
{"id": "1353867", "revid": "3082", "url": "https://it.wikipedia.org/wiki?curid=1353867", "title": "Horti Vettiani", "text": ""}
{"id": "1353869", "revid": "74801", "url": "https://it.wikipedia.org/wiki?curid=1353869", "title": "Circondario dell'Anhalt-Bitterfeld", "text": "Il circondario dell'Anhalt-Bitterfeld () \u00e8 uno dei circondari della Sassonia-Anhalt, in Germania.\nIl capoluogo \u00e8 K\u00f6then (Anhalt), il centro maggiore Bitterfeld-Wolfen.\nSuddivisione amministrativa.\nIl circondario \u00e8 diviso in 10 comuni (\"Einheitsgemeinden\"):"}
{"id": "1353872", "revid": "287204", "url": "https://it.wikipedia.org/wiki?curid=1353872", "title": "Aken", "text": ""}
{"id": "1353873", "revid": "287204", "url": "https://it.wikipedia.org/wiki?curid=1353873", "title": "Division d'Honneur 1923-1924", "text": "La Division d'Honneur 1923-1924 \u00e8 stata la 24\u00aa edizione della massima serie del campionato belga di calcio disputata tra il 2 settembre 1923 e il 18 maggio 1924 e conclusa con la vittoria del Beerschot AC, al suo secondo titolo.\nCapocannoniere del torneo fu Charles Jooris (Racing Club de Bruxelles), con 18 reti.\nFormula.\nCome nella stagione precedente le squadre partecipanti furono 14 e disputarono un turno di andata e ritorno per un totale di 26 partite.\nLe ultime due classificate retrocedettero in Promotion mentre terzultima e quartultima spareggiarono con la squadra sconfitta anch'essa retrocessa.\nClassifica finale.\nLegenda:\nNote:\nSpareggio.\nLo spareggio per determinare la terza squadra retrocessa si disput\u00f2 il 18 maggio 1924 a Gand."}
{"id": "1353874", "revid": "22416", "url": "https://it.wikipedia.org/wiki?curid=1353874", "title": "Ferrovia Cagliari-Isili", "text": "La ferrovia Cagliari \u2013 Isili \u00e8 una linea ferroviaria a scartamento ridotto della Sardegna, gestita dall'ARST.\nRealizzata negli anni ottanta dell'Ottocento, fu con la ferrovia Monti-Tempio la prima linea pubblica a scartamento ridotto aperta all'esercizio in Sardegna. Nata per collegare i centri del Sarcidano, della Trexenta, del Parte\u00f2lla e dell'area a nord-est di Cagliari con il capoluogo sardo, \u00e8 dal 1997 l'unica ferrovia della rete a 950\u00a0mm della Sardegna meridionale attiva per il trasporto pubblico. Dal 2008, in seguito all'apertura della linea 1 della Rete tranviaria di Cagliari, l'esercizio ferroviario sulla linea \u00e8 limitato al tronco Monserrato - Isili.\nStoria.\nLa ferrovia venne costruita dalle Strade Ferrate Secondarie della Sardegna e aperta al traffico il 15 febbraio 1888: questa linea, lunga in origine circa 82\u00a0km, era il primo tronco del collegamento ferroviario che dalla stazione di viale Bonaria a Cagliari, attraversando il Parte\u00f2lla, la Trexenta ed il Sarcidano, avrebbe poi portato a Sorgono ed Arbatax.\nIl proseguimento dei binari verso Sorgono fu ultimato nel 1889; inoltre in quegli stessi anni iniziarono i lavori per la linea, che, diramandosi da Mandas, avrebbe attraversato l'Ogliastra giungendo al porto di Arbatax. I lavori per questa linea procedettero \npartendo dai due capolinea, e i due tronconi si congiunsero nel 1894, completando la rete delle SFSS.\nNel 1921 la gestione della linea pass\u00f2 alle Ferrovie Complementari della Sardegna, e quello stesso anno lo scrittore inglese David Herbert Lawrence pubblic\u00f2 \"Mare e Sardegna\", libro in cui dedic\u00f2 parecchie pagine alla narrazione del suo viaggio di pochi mesi prima lungo questa ferrovia.\nDurante la seconda guerra mondiale la ferrovia si rivel\u00f2 una via di salvezza fondamentale per migliaia di cagliaritani, che specie nei giorni dei bombardamenti alleati del 1943 presero letteralmente d'assalto i treni in partenza dal capoluogo per rifugiarsi all'interno dell'isola. La stessa stazione di viale Bonaria fu danneggiata dagli ordigni. Tornata la pace, la ferrovia nel dopoguerra fu interessata da una serie di interventi piuttosto importanti; in particolare vennero realizzate 18 varianti, lunghe complessivamente quasi 10\u00a0km, oltre a una totale sostituzione dell'armamento e ad altri interventi di potenziamento.\nLa linea ottenne tra la fine degli anni cinquanta e l'inizio degli anni sessanta anche nuovo materiale a trazione diesel (ancora in uso negli anni 2010), sia automotrici che locomotori, e prender\u00e0 nel segmento da Cagliari a Isili una connotazione sempre pi\u00f9 di linea per il traffico pendolare.\nNegli anni sessanta si diede il via allo spostamento del capolinea cagliaritano, decisione presa per motivi di urbanistica. Cos\u00ec il 1\u00ba dicembre 1968 lo storico capolinea cagliaritano compreso tra viale Diaz e viale Bonaria chiuse i battenti, e i treni passeggeri si attestarono nella nuova stazione di piazza Repubblica, mentre le rimesse e le officine vennero spostate nell'allora frazione di Monserrato. La stazione di viale Bonaria fu poi demolita negli anni settanta per lasciare spazio a degli edifici bancari. I lavori di spostamento del capolinea ebbero come effetto collaterale anche quello di perdere l'importante collegamento ferroviario tra la stazione di viale Bonaria ed il porto di Cagliari (raggiunto anche dai binari FS della vicina stazione di piazza Matteotti): per questo motivo contestualmente allo spostamento della stazione terminale fu progettata una linea di collegamento tra la stazione di Monserrato e la rete FS nella periferia ovest del capoluogo, per preservare l'interscambio tra le due reti ferroviarie. Tuttavia i lavori della linea Monserrato-San Paolo, bench\u00e9 avviati, non furono mai completati.\nNel 1989 le FCS si fusero con le Strade Ferrate Sarde, dando vita alle Ferrovie della Sardegna (dal 2008 ARST Gestione FdS), che nel 1997 chiusero al trasporto pubblico la diramazione per Arbatax e la linea da Isili a Sorgono, destinandole esclusivamente al servizio turistico Trenino Verde.\nSempre a met\u00e0 degli anni novanta vari interventi furono effettuati sul tracciato, con parecchie rettifiche di curve e nuove varianti costruite per permettere ai treni maggiori velocit\u00e0 di percorrenza, fatto che port\u00f2 la lunghezza del tracciato da Cagliari a Isili a 77\u00a0km. Inoltre nel percorso urbano tra gli scali di Cagliari Piazza Repubblica e Monserrato veniva istituito un servizio ferroviario metropolitano, che port\u00f2 inoltre alla costruzione di nuove fermate intermedie lungo questa tratta.\nSu questa strada nei primi anni del nuovo millennio le FdS diedero il via al progetto della Rete tranviaria di Cagliari, basato in parte sulla riconversione a linea tranviaria con standard da metrotranvia del tracciato tra la stazione di Monserrato e quella di Cagliari-piazza Repubblica. I lavori, che riguardarono la costruzione del nuovo terminal della tranvia al posto della stazione ferroviaria di piazza Repubblica, portarono allo spostamento del capolinea cagliaritano alla stazione di Largo Gennari nel 2004. La mattina del 17 marzo 2008 i treni FdS hanno raggiunto per l'ultima volta il capoluogo regionale; poche ore pi\u00f9 tardi, infatti, l'inaugurazione della tranvia sanciva la chiusura al traffico ferroviario della Cagliari Piazza Repubblica-San Gottardo (poco pi\u00f9 di 6\u00a0km), divenuta la linea 1 della tranvia cagliaritana. Il capolinea ferroviario \u00e8 stato quindi spostato a Monserrato nella fermata San Gottardo, sita a pochi metri dalla stazione ferroviaria e punto di interscambio fra treni e tram. Nel 2010 la gestione della linea pass\u00f2 all'ARST, in seguito alla fusione di quest'ultima con l'ARST Gestione FdS.\nDall'aprile 2015 i primi chilometri della ferrovia sono utilizzati anche dalla tranvia di Cagliari, i cui tram si alternano nella percorrenza della linea ai treni. A tal scopo il tratto tra San Gottardo e la stazione di Settimo San Pietro \u00e8 stato attrezzato con una linea aerea di contatto per l'alimentazione elettrica dei tram.\nCaratteristiche.\nLa Cagliari-Isili dal 2008, anno di chiusura all'esercizio ferroviario di poco pi\u00f9 di 6\u00a0km tra Cagliari e Monserrato (destinati all'esclusivo utilizzo tranviario), \u00e8 attiva in ambito ferroviario tra gli scali capolinea di San Gottardo e Isili. Tra questi due impianti la linea si estende per circa 71\u00a0km, interamente a binario unico a scartamento da 950\u00a0mm, elettrificati tra San Gottardo e Settimo San Pietro, sebbene a beneficio dei soli veicoli tramviari della Rete tranviaria di Cagliari.\nIl tracciato tra Monserrato (quota altimetrica minima della linea a 14 m s.l.m.) e Isili, interessato nel corso dei decenni a varie opere di rettifica, si sviluppa per circa met\u00e0 dell'estensione in rettilineo (il 51% del percorso), attraversando le campagne ai confini dell'hinterland cagliaritano con una costante ascesa verso Soleminis, in cui si raggiungono quote attorno ai 200\u00a0m s.l.m. Superato questo centro, l'altimetria nei successivi centri del Parte\u00f2lla prima e della Trexenta poi scende in maniera sensibile, ma costante, sino ai dintorni della ex fermata di Onigu (quote attorno ai 116\u00a0m s.l.m.). Da qui inizia la costante salita verso Isili, nel corso della quale si raggiunge, nei pressi della fermata di Serri, il culmine della ferrovia a quota 574\u00a0m. s.l.m.. Complessivamente circa il 40% della linea si sviluppa su dislivelli altimetrici superiori al 10\u2030, con punte massime del 30\u2030 di ascesa in varie sezioni tra Suelli e Serri.\nPer quanto concerne i binari, la linea tra il 2010 e il 2011 \u00e8 stata sottoposta a interventi di potenziamento dell'armamento. Da allora i binari impiegano per tutta l'estensione della ferrovia rotaie Vignoles da 36\u00a0kg/m, montate su traverse biblocco in cemento.\nLa gestione del movimento al 2013 \u00e8 affidata a dirigenti movimento locali ed \u00e8 basata sul distanziamento temporale dei treni. Lungolinea \u00e8 possibile effettuare gli incroci fra treni negli impianti di Monserrato, Settimo San Pietro, Dolianova, Donori, Senorb\u00ec, Gesico, Mandas e nel capolinea di Isili. Le altre fermate (compresa quella capolinea di San Gottardo) sono invece dotate del solo binario di corsa.\nPercorso.\nIn origine la ferrovia aveva inizio dal viale Bonaria a Cagliari laddove era presente la maggiore stazione della linea, quella di Cagliari, sede inoltre delle principali strutture di ricovero e manutenzione dell'intera linea, collegata nel periodo di attivit\u00e0 tramite la vecchia rete tranviaria cagliaritana al porto commerciale, raggiunto all'epoca anche dai binari provenienti dalla stazione FS di piazza Matteotti. Nei primi chilometri la linea si snodava nella parte centro-orientale del capoluogo sardo, transitando tra le altre in piazza Repubblica, la cui omonima stazione fu il capolinea della ferrovia a partire dal 1968. Dopo la fermata di via Puccini la linea raggiunge il largo Gennari, in cui nel 2004 fu attivata una stazione che da quell'anno fu il terminal cagliaritano della ferrovia sino alla destinazione della porzione cagliaritana della stessa a tranvia nel marzo 2008. Nel tratto seguente, che si snoda nei pressi dello stagno di Molentargius sono presenti alcune fermate intermedie, realizzate principalmente per il servizio ferroviario metropolitano degli anni novanta e successivamente ad esse la stazione di Cagliari-Pirri, in origine il primo scalo intermedio della ferrovia.\nDa qui la ferrovia entra nel comune di Monserrato e dopo la fermata del Redentore il tracciato arriva nel tratto ancora abilitato all'esercizio ferroviario nella stazione di Monserrato, a sua volta collegata con il vicino scalo di San Gottardo, dal 2008 capolinea della Cagliari-Isili e punto di interscambio con la tranvia cagliaritana. Dalla stazione di Monserrato, dal 1968 sede delle officine e dei depositi aziendali nonch\u00e9 della direzione d'esercizio, la linea attraversa la dismessa fermata di Selargius raggiungendo Settimo San Pietro, la cui stazione \u00e8 capolinea anche della linea 2 della tranvia cagliaritana, i cui mezzi si servono di questa porzione di ferrovia (rettificata negli anni cinquanta e nei novanta) in alternanza con i treni.\nL'andamento altimetrico della ferrovia continua a salire man mano che i binari si avvicinano al Parte\u00f2lla; con un percorso in parte in variante viene raggiunta la fermata di Soleminis ed in seguito quella di Dolianova, la quale precede l'omonima stazione. In questo tratto la linea si attesta su quote di poco inferiori ai 200 e prosegue in discesa altimetrica verso nord-ovest, anche in questo caso con un tracciato rettificato nella seconda met\u00e0 del Novecento (il quale ha isolato la fermata di Is Mizas), raggiungendo Donori, dopo la cui stazione erano poste le dismesse fermate campestri di Piscanali e Onigu.\nLo scalo successivo raggiunto dai binari \u00e8 la fermata di Barrali, da cui la linea riprende a salire di quota in direzione Senorb\u00ec, con un percorso in parte ridefinito da una variante realizzata negli anni novanta. Si \u00e8 ormai in Trexenta e superate la stazione di Senorb\u00ec e l'omonima fermata che serve le scuole superiori del paese la linea, affrontando pendenze del 28\u2030 i binari proseguono verso la fermata di Suelli, a cui seguiva quella del Rifornitore Cerbu, che fu brevemente impiegata anche per il servizio viaggiatori nella prima met\u00e0 del Novecento. L'ascesa verso la stazione di Gesico \u00e8 altrettanto impegnativa, cos\u00ec come quella per la stazione di Mandas, posta a quasi 500 metri di quota.\nQuesto impianto, che ospita un deposito per il materiale rotabile, \u00e8 anche la stazione capotronco per quanto riguarda le attivit\u00e0 del Trenino Verde nel sud Sardegna, visto che dallo scalo hanno origine i treni turistici diretti verso la ferrovia Isili-Sorgono e verso la linea per Arbatax: quest'ultima si distacca dalla Cagliari-Isili poco pi\u00f9 di un chilometro a nord della stazione mandarese. Dopo questo bivio ferroviario la linea prosegue nel suo tratto terminale verso il Sarcidano, raggiungendo il culmine a quota 574 circa un chilometro prima della fermata di Serri da cui ha poi inizio una discesa verso Isili, nella cui stazione, sede anch'essa di una rimessa rotabili, ha termine la ferrovia.\nTraffico.\nCon riferimento all'orario 2013/2014, la linea \u00e8 interessata alle seguenti relazioni passeggeri:\nLa ferrovia \u00e8 attiva solamente nei giorni feriali; in quelli festivi \u00e8 in funzione un servizio di autolinee sostitutive.\nLa tratta Cagliari Piazza Repubblica-San Gottardo \u00e8 dal marzo 2008 espletata dalla Rete tranviaria di Cagliari, di cui questo tronco ex ferroviario costituisce la linea 1. L'interscambio tram-treno avviene nel capolinea di San Gottardo.\nLe relazioni vengono in gran parte coperte con automotrici: la sede ferroviaria di Monserrato dispone al 2011 di 10 automotrici ADe prodotte da Fiat, Stanga e TIBB tra il 1957 e il 1960 (sottoposte a restyling nel corso degli anni), oltre a 4 ADe Breda/ABB prodotte nel 1995. Per i treni a maggior affluenza vengono utilizzati anche convogli trainati da locomotori LDe Breda/TIBB prodotti tra il 1959 e il 1960, disponibili in 6 esemplari per il compartimento di Cagliari, i cui colori identificativi presenti su locomotori e carrozze sono il celeste e il blu."}
{"id": "1353876", "revid": "767487", "url": "https://it.wikipedia.org/wiki?curid=1353876", "title": "Rick Savage", "text": "\u00c8 noto per essere il bassista e uno dei membri fondatori dei Def Leppard. Il nomignolo \"Sav\" gli fu affibbiato per distinguerlo dall'altro Rick presente nel gruppo, il batterista Rick Allen.\nBiografia.\nInizi\u00f2 molto giovane a suonare la chitarra, accompagnando le canzoni di Rod Stewart e Don McLean allo stereo assieme al fratello maggiore. In quegli anni, Savage era anche un giocatore di calcio professionista nello Sheffield United, nonostante le sue simpatie personali andassero all'altra squadra di Sheffield, il Wednesday. Tuttavia, l'amore per la musica ebbe presto il sopravvento e Savage form\u00f2 la sua prima band con i compagni di scuola Tony Kenning e Pete Willis. Il nome scelto per il neonato terzetto fu Atomic Mass e il repertorio comprendeva alcune tra le hit dei gruppi pi\u00f9 famosi al momento (Queen, Slade, Deep Purple).\nDal momento che Willis era senz'altro il migliore tra i due chitarristi, Savage scelse di imbracciare il basso e, per completare la formazione, i tre si dedicarono alla ricerca di un cantante. Venne contattato Joe Elliott il quale, al termine di una rapida audizione, si guadagn\u00f2 il posto, nonch\u00e9 il permesso di ribattezzare la band com'era nei suoi sogni ricorrenti: Def Leppard.\nNegli anni novanta, Savage contrasse una forma di paralisi facciale nota come paralisi di Bell, che gli indebol\u00ec i muscoli del viso a tal punto da lasciarli parzialmente paralizzati. Nonostante il recupero brillante, alcuni effetti della malattia sono rimasti visibili negli anni a venire.\nIn questo stralcio d'intervista, realizzata da Gordon Shearer e poi pubblicata sul sito ufficiale della band:\nVita privata.\nOggi, Rick Savage vive a Sheffield, assieme alla moglie Paige, ai due figli Tyler e Scott e a Jordan, la figlia di Paige avuta da una precedente relazione.\nQuando non \u00e8 impegnato con le attivit\u00e0 della band, Savage ama passare il tempo con i suoi figli, assistere ai match dello Sheffield Wednesday e giocare a golf.\nEquipaggiamento.\nDopo 17 anni di fedelt\u00e0 agli strumenti Hamer a 4 e 5 corde, Rick Savage \u00e8 oggi endorser Washburn Guitars: i suoi bassi preferiti sono l'XB920 (4 corde) e l'XB925 (5 corde). Nella prima met\u00e0 degli anni ottanta, all'epoca degli album \"High 'n' Dry\" e \"Pyromania\", egli utilizzava prevalentemente un Hamer \"Blitz\", ispirato alle forme della Gibson Explorer; pass\u00f2 poi, nel periodo a cavallo di \"Hysteria\", al pi\u00f9 moderno \"Scarab\", sempre della Hamer, mantenendo per\u00f2 anche un \"Blitz\" nero per alcune esibizioni \"live\" (ne \u00e8 testimonianza, ad esempio, la registrazione video del concerto \"\", in cui \u00e8 possibile vedere Savage alle prese con il brano \"Pour Some Sugar on Me\", forte del suo \"Blitz\" con accordatura in dropped-D). Per le session di registrazione di \"Adrenalize\", con conseguente tour promozionale, Savage esib\u00ec una serie di Hamer \"Chaparral Max\" a 5 corde, impreziositi da colorazioni custom (tra cui uno in finitura granito e uno riportante l'artwork dell'album). Il passaggio a Washburn avvenne a met\u00e0 del tour di \"Euphoria\", nel 1999: da quel momento, nonostante si ricordino principalmente i due XB925 decorati con la Union Jack e la Croce di San Giorgio, lo strumento principale di Rick divenne un XB925 con finitura in legno naturale."}
{"id": "1353877", "revid": "174925", "url": "https://it.wikipedia.org/wiki?curid=1353877", "title": "Atabaliba", "text": ""}
{"id": "1353878", "revid": "671029", "url": "https://it.wikipedia.org/wiki?curid=1353878", "title": "Division d'Honneur 1924-1925", "text": "La Division d'Honneur 1924-1925 \u00e8 stata la 25\u00aa edizione della massima serie del campionato belga di calcio disputata tra il 7 settembre 1924 e il 26 aprile 1925 e conclusa con la vittoria del Beerschot AC, al suo terzo titolo.\nCapocannoniere del torneo fu Joseph Taeymans (Berchem Sport), con 20 reti.\nFormula.\nCome nella stagione precedente le squadre partecipanti furono 14 e disputarono un turno di andata e ritorno per un totale di 26 partite.\nLe ultime tre classificate retrocedettero in Promotion.\nClassifica finale.\nLegenda:\nNote:"}
{"id": "1353879", "revid": "767487", "url": "https://it.wikipedia.org/wiki?curid=1353879", "title": "L'uomo che uccise Don Chisciotte", "text": "L'uomo che uccise Don Chisciotte (\"The Man Who Killed Don Quixote\") \u00e8 un film del 2018 diretto da Terry Gilliam.\nLiberamente ispirato al \"Don Chisciotte della Mancia\" di Miguel de Cervantes, il film \u00e8 noto come uno dei pi\u00f9 estremi esempi di development hell della storia del cinema, con ben otto tentativi di realizzazione da parte del regista nell'arco di quasi vent'anni.\nLa pre-produzione del film venne avviata per la prima volta nel 1998, con Jean Rochefort come Don Chisciotte e Johnny Depp nel ruolo del co-protagonista Toby Grisoni. Le riprese cominciarono nel 2000 in Spagna con un budget di 32 milioni di dollari, ma, a causa di vari contrattempi e problemi finanziari, della distruzione di alcuni set e materiali dovuta a un'alluvione improvvisa e dell'abbandono di Rochefort per problemi di salute, il film venne cancellato in fase di riprese. Il materiale girato fu poi riutilizzato per la realizzazione del documentario \"Lost in La Mancha\" (2002), che ripercorre le vicende della travagliata produzione del film.\nIn seguito al fallimento del progetto, Gilliam perse i diritti della sceneggiatura, recuperandoli solamente nel 2006. Tra il 2006 e il 2016, la pre-produzione ricominci\u00f2 a pi\u00f9 riprese, con periodici cambiamenti nel cast e nella sceneggiatura: Robert Duvall, Michael Palin e John Hurt si succedettero nel ruolo di Chisciotte, mentre Depp, Ewan McGregor, Jack O'Connell e Adam Driver in quello di Grisoni. Tuttavia i tentativi di Gilliam si rivelarono puntualmente fallimentari a causa delle difficolt\u00e0 a finanziare nuovamente il progetto e al conciliare la disponibilit\u00e0 degli attori. Nel 2017 il film riusc\u00ec definitivamente a completare con successo la produzione, con Jonathan Pryce nel ruolo di Chisciotte e Driver nuovamente come Grisoni, diciannove anni dopo l'inizio della produzione originale.\nTrama.\nToby Grisoni \u00e8 un regista pubblicitario alle prese con le difficolt\u00e0 della produzione di un nuovo spot a tema di Don Chisciotte. Durante una cena, Toby compra da un venditore ambulante gitano un DVD de \"L'uomo che uccise Don Chisciotte\", un cortometraggio in bianco e nero che egli aveva creato dieci anni prima quando era studente. Nostalgico, Toby si ricorda di Javier, un vecchio calzolaio del posto che egli aveva assunto nel ruolo di Don Chisciotte, e di Angelica, la figlia di un barista di cui si era innamorato e alla quale aveva promesso di farne una diva.\nToby rintraccia il villaggio dove aveva girato il suo corto studentesco, Los Sue\u00f1os, situato nella Spagna rurale, e scopre che le cose sono cambiate dopo dieci anni: Angelica \u00e8 fuggita di casa per seguire i suoi sogni, e il vecchio Javier, convintosi di essere il vero Don Chisciotte, \u00e8 sfruttato come fenomeno da baraccone per attirare i turisti. Javier scambia Toby per il suo fedele scudiero Sancho Panza e per un incidente causa un incendio al villaggio, mentre Toby fugge in moto tornando dalla sua produzione. Sul set arriva la polizia che arresta Toby per il sospetto di essere coinvolto nell'incendio scoppiato al villaggio, cos\u00ec come il gitano, che il capo della produzione (geloso nei confronti della moglie Jacqui, con cui in realt\u00e0 Toby ha amoreggiato) ha accusato di essersi introdotto nella sua camera.\nQuando per\u00f2 i due vengono condotti via dalla polizia, Javier ricompare vestito da Don Chisciotte a cavallo di Ronzinante, e si ferma sulla strada richiedendo la liberazione dei due arrestati. Nella colluttazione, i poliziotti vengono picchiati da Javier e uno di loro viene accidentalmente colpito da uno sparo mentre il gitano fugge alla guida della loro vettura e Toby a piedi nella radura, ma viene raggiunto da Javier con un asino e il suo costume di Sancho Panza. Lungo il cammino Javier e Toby vanno incontro a un gruppo di immigrati che Toby inizialmente considera dei terroristi, scopre dell'oro e la sua ragione inizia gradualmente a essere consumata dalle illusioni di Javier.\nDopo essersi separato da Javier, Toby incontra Angelica, la quale rivela di essere diventata una modella, assunta come escort di Alexei Miiskin, un aristocratico russo a capo di un'azienda di vodka. Toby si separa da Angelica quando vengono fotografati da un uomo di Miiskin e Javier li raggiunge, incoraggiando Toby a seguire Angelica e combattere per liberarla. Sulla strada Javier va incontro alla sua nemesi, il Cavaliere degli Specchi, che si scopre essere il padre di Angelica, che con gli altri abitanti del villaggio sta prendendo parte alla fantasia malata di Javier per riportarlo indietro, in quanto il suo spettacolo turistico ha lo scopo di contenerlo. Disorientato, Javier fugge mentre il padre di Angelica sferra un pugno a Toby per avergliela portata via.\nToby si risveglia in un nascondiglio e vede Javier frustarsi con dei rovi per dimostrare il suo amore verso Dulcinea del Toboso. Quando Toby porta Javier presso un fiume per guarire le sue ferite, viene raggiunto da Jacqui, vestita in abiti del XVI secolo per prendere parte a una festa in costume che si terr\u00e0 alla dimora di Miiskin. Qui Javier viene ridicolizzato da Miiskin e i suoi ospiti per divertimento, mentre Toby tenta invano di scappare con Angelica; in seguito viene condotto dal gitano in una stanza superiore con Angelica, ma questa si rivela essere Jacqui, che si fa avvistare con Toby dal capo, il quale s'incammina per salire su e raggiungerli, mentre la vera Angelica sta per essere bruciata viva. Toby si prepara a combattere il capo, ma l'individuo che entra nella camera e che Toby fa cadere dalla finestra si rivela essere Javier. Il rogo di Angelica si rivela una messa in scena mentre Javier soccombe all'impatto della caduta e muore tra le braccia di un incredulo Toby.\nIl mattino seguente Angelica e Toby si recano a portare il corpo di Javier per sotterrarlo a Los Sue\u00f1os e per la strada passano presso il set della pubblicit\u00e0 su cui lavora il team di Toby. Quest'ultimo immagina di vedere dei giganti e si precipita a combatterli, finendo invece per essere colpito quasi a morte dalle pale di un mulino. Ripresosi, Toby afferma di essere Don Chisciotte come faceva Javier e parte verso nuove avventure con Angelica nel ruolo di Sancho.\nProduzione.\nPrimo sviluppo (1998-2000).\nNel marzo 2000 il regista Terry Gilliam ebbe la conferma dai produttori per la realizzazione del film. Il progetto del film era assai ambizioso, con un budget di pi\u00f9 di 32 milioni di dollari e sarebbe stato tra le pi\u00f9 costose produzioni cinematografiche realizzate con fondi esclusivamente europei (Spagna, Francia e Regno Unito).\nI realizzatori del film incompiuto sarebbero stati Terry Gilliam alla regia, Rene Cleitman e Jos\u00e9 Luis Escolar come produttori, Bernard Bouix come produttore esecutivo, Gilliam e Tony Grisoni alla sceneggiatura, Nicola Pecorini come direttore della fotografia, Benjam\u00edn Fern\u00e1ndez alla scenografia, Gabriella Pescucci e Carlo Poggioli per i costumi.\nSceneggiatura.\nData la vastit\u00e0 del materiale letterario di Cervantes (il celebre romanzo picaresco \"Don Chisciotte della Mancia\"), Gilliam e lo sceneggiatore Tony Grisoni pensarono di riadattare la storia ispirandosi al romanzo \"Un americano alla corte di re Art\u00f9\" di Mark Twain. Nel nuovo soggetto Sancho Panza, lo scudiero di Don Chisciotte, sarebbe dovuto apparire solo all'inizio, per poi esser sostituito da Toby Grosini, un uomo del ventunesimo secolo scaraventato indietro nel tempo, che il protagonista avrebbe confuso per Panza.\nCast.\nIl resto del cast scelto, che non ha avuto modo di recitare, sarebbe stato composto da Vanessa Paradis nel ruolo di Altisidora (riusc\u00ec solo a fare le prove per i costumi e per il trucco), Miranda Richardson, Ian Holm, Jonathan Pryce, Christopher Eccleston, Bill Paterson e Peter Vaughan.\nRiprese.\nL'intero film si sarebbe dovuto girare in Spagna e in altre parti d'Europa.\nLe riprese iniziarono nel settembre del 2000 in una zona deserta a nord di Madrid, vicino a una base militare. Sarebbero terminate entro il 2001. A causa di enormi problemi (per esempio il costoso set della pellicola che venne danneggiato da un violentissimo nubifragio), in particolar modo riguardanti la salute del protagonista Jean Rochefort, sofferente a causa di una doppia ernia del disco e una prostatite, le riprese vennero immediatamente interrotte. Solamente Johnny Depp e il protagonista girarono qualche scena.\nLe poche riprese del film finirono nel documentario \"Lost in La Mancha\".\nCancellazione.\nCome mostrato nel documentario \"Lost in La Mancha\", le prime riprese in location furono in una zona deserta a nord di Madrid, vicino a una base militare. Come primo problema ci furono i jet F16 che volavano in continuazione sopra il set, rendendo le registrazioni degli attori incomprensibili. La situazione non era molto grave: il tutto si sarebbe sistemato grazie al doppiaggio in post-produzione. In seguito la troupe venne colpita da un nubifragio, che rovin\u00f2 l'equipaggiamento e ridusse il terreno un pantano: per alcuni giorni fu impossibile tornare sul posto. Una volta ritornata, la troupe si trov\u00f2 davanti a uno scenario completamente diverso: le dune desertiche, che caratterizzavano la location, erano quasi del tutto sparite e il colore del terreno era cambiato. Poi l'improvvisa partenza di Jean Rochefort, costretto a tornare a Parigi a causa di un'infezione alla prostata: la produzione attese il ritorno di Rochefort, concentrandosi su scene che non lo coinvolgevano ma a pochi giorni di distanza divenne chiaro che il ritorno dell'attore sarebbe stato difficile. Quest'ultimo fatto fu un duro colpo per Gilliam; aveva speso due anni per trovare l'attore giusto per Don Chisciotte, pi\u00f9 altri sette mesi serviti a Jean Rochefort per imparare l'inglese. La produzione venne cancellata.\nDopo l'annullamento della produzione, le compagnie di assicurazione si sono impossessate della sceneggiatura e hanno risarcito gli investitori della pellicola, con circa 15 milioni di dollari.\nTentativi successivi (2005-2016).\nNel 2002 iniziarono a circolare alcune indiscrezioni che volevano una possibile ripresa della produzione, forte del sostegno di Gilliam e dei suoi investitori. Nel 2005 il produttore Jeremy Thomas (\"Tideland - Il mondo capovolto\") espresse la propria personale convinzione secondo cui il film avrebbe dovuto essere realizzato.\nNel 2008 Gilliam e Thomas annunciarono di essere riusciti ad avviare un preliminare sviluppo per un film completamente nuovo, lasciando alle spalle il materiale gi\u00e0 girato e riformulando il personaggio di Rochefort. Gilliam spieg\u00f2 d'aver pensato a Robert Duvall per Don Chisciotte, affiancato forse da Johnny Depp visto il suo attaccamento al progetto.\nA causa di alcuni ritardi della produzione dovuti a problemi non meglio specificati, Depp annunci\u00f2 che in base al contratto stipulato in precedenza con la The Walt Disney Company, per la quale avrebbe dovuto partecipare a due pellicole della casa, avrebbe molto probabilmente contribuito ad allungare ulteriormente i tempi gi\u00e0 lenti della realizzazione e che per questo forse stava decidendo di uscire definitivamente dal film. Dal momento che i produttori annunciarono le riprese entro l'inizio del 2010, l'attore acconsent\u00ec a rimanere pur ammettendo che nel suo calendario lavorativo avrebbe dovuto sapere nello specifico le date di produzione per poter rendere un suo reale e sicuro coinvolgimento. Si pens\u00f2 a Colin Farrell per sostituirlo.\nNel 2009 il film entr\u00f2 in piena preproduzione. Dopo aver richiesto e ottenuto la riconcessione dei diritti della sceneggiatura, Gilliam inizi\u00f2 a lavorare sulla sceneggiatura insieme a Tony Grisoni nel gennaio 2009, dicendosi speranzoso di terminarla entro un mese. Jeremy Thomas fu incaricato della produzione via Recorded Picture Company. La vendita dei diritti di distribuzione internazionale fu affidata alla HanWay Films.\nEwan McGregor fu inoltre confermato nel cast artistico.\nIl 5 settembre 2010 la rivista \"Variety\" riport\u00f2 le dichiarazioni di Terry Gilliam, il quale aveva rivelato poco tempo prima che a causa della mancanza di fondi la produzione era collassata un mese prima circa (ad agosto), poche settimane prima dell'inizio di riprese, provocando quindi il rinvio a tempo indeterminato della lavorazione. Comunque, Gilliam tenne a precisare che altre procedure importanti, come la selezione del cast artistico, erano terminate, con Duvall a svolgere il ruolo principale e McGregor ad affiancarlo e che la ricerca di nuovi investitori era appena partita.\nSecondo sviluppo (2017).\nIl 16 luglio 2016, in un'intervista, lo stesso Gilliam annuncia che le riprese sarebbero partite a ottobre in Spagna. Le riprese, iniziate il 27 febbraio 2017 e concluse il 4 giugno, si sono tenute alle Isole Canarie, Convento dell'Ordine di Cristo, San Mart\u00edn de Unx, Castiglia-La Mancia, Gallipienzo e Olite.\nIl budget \u00e8 stato di .\nPromozione.\nIl primo trailer \u00e8 stato distribuito il 5 aprile 2018.\nDistribuzione.\nIl film \u00e8 stato presentato fuori concorso al 71\u00ba Festival di Cannes il 18 maggio 2018, come film di chiusura del festival. Originariamente avrebbe dovuto concorrere per la Palma d'oro, ma lo scoppio di una causa legale tra Gilliam e l'ex produttore Paulo Branco ha costretto i produttori a togliere il film dalla competizione.\n\u00c8 stato distribuito nelle sale cinematografiche francesi da Oc\u00e9an Films a partire dal 19 maggio 2018 e in quelle italiane dal 27 settembre dello stesso anno."}
{"id": "1353880", "revid": "599013", "url": "https://it.wikipedia.org/wiki?curid=1353880", "title": "Henk Vos", "text": "Carriera.\nEsord\u00ec in Eredivisie con l'RBC Roosendaal, squadra in cui terminer\u00e0 la sua carriera, nella stagione 1984-85. Venne acquistato nel 1986 dal , dove per\u00f2 non gioc\u00f2 nemmeno una partita perch\u00e9 quasi subito ceduto al FC Metz. Ritorn\u00f2 nei Paesi Bassi nel 1990, acquistato dal e rimane nella squadra di Rotterdam fino al 2000 (con in mezzo un'altra stagione in Francia, nel 1997 con l'). Nella stagione 2000-2001 venne acquistato dall'FC Den Bosch e l'anno dopo ritorn\u00f2 definitivamente all'RBC Roosendaal."}
{"id": "1353881", "revid": "94902", "url": "https://it.wikipedia.org/wiki?curid=1353881", "title": "Wthyr", "text": ""}
{"id": "1353883", "revid": "94902", "url": "https://it.wikipedia.org/wiki?curid=1353883", "title": "Uthr", "text": ""}
{"id": "1353885", "revid": "94902", "url": "https://it.wikipedia.org/wiki?curid=1353885", "title": "Uthyr", "text": ""}
{"id": "1353887", "revid": "767487", "url": "https://it.wikipedia.org/wiki?curid=1353887", "title": "Stranger Than Paradise - Pi\u00f9 strano del Paradiso", "text": "Stranger Than Paradise - Pi\u00f9 strano del Paradiso (\"Stranger Than Paradise\") \u00e8 un film del 1984 scritto e diretto da Jim Jarmusch.\nInizialmente concepito per essere un cortometraggio di 30 minuti, in seguito venne integrato per divenire un lungometraggio composto sostanzialmente da tre atti. Il film fu presentato in anteprima al Torino film festival del 1984.\nTrama.\nLa prima parte, \"The New World\", ha luogo a New York e racconta la storia di un \"hipster\", Willie, che riceve la visita inaspettata di una sua cugina, Eva, proveniente dall'Ungheria. Dopo dieci giorni la ragazza parte per andare a stare a Cleveland da una parente.\nNel secondo atto, \"One Year Later\", Willie decide con l'amico Eddie di partire a sua volta per Cleveland dove trascorre una breve vacanza e rende visita alla cugina.\nLa terza parte, \"Paradise\", \u00e8 incentrata sul viaggio che i tre ragazzi decidono di intraprendere verso la Florida.\nColonna sonora.\nLa canzone \"I Put a Spell on You\" di Screamin' Jay Hawkins \u00e8 lo sfondo musicale predominante del film\nPremi e riconoscimenti.\nPresentato nella Quinzaine des R\u00e9alisateurs al Festival di Cannes 1984, ha vinto la Cam\u00e9ra d'or come miglior opera prima. Ha vinto inoltre il Pardo d'oro al Festival internazionale del film di Locarno e lo Special Jury Prize al Sundance Film Festival nel 1985.\nNel 2002 \u00e8 stato scelto per essere conservato nel National Film Registry della Biblioteca del Congresso degli Stati Uniti in quanto \u00ab\"culturalmente, storicamente ed esteticamente interessante\"\u00bb."}
{"id": "1353893", "revid": "599013", "url": "https://it.wikipedia.org/wiki?curid=1353893", "title": "K\u014dsuke Akiyoshi", "text": "Carriera.\nAkiyoshi ha debuttato nel motomondiale come wild card nel Gran Premio di casa nel 2006 a bordo di una Suzuki GSV-R del team Suzuki MotoGP, ottenendo tre punti. Ha corso come wild card anche in Spagna e Giappone nel 2007 e in Giappone nel 2008, senza ottenere punti.\nOltre che nelle gare del motomondiale, si \u00e8 distinto nelle gare di durata vincendo in coppia con Yukio Kagayama l'edizione del 2007 della 8 ore di Suzuka e gareggiando per 5 stagioni nella Superbike nipponica: 11\u00ba in classifica nel 2005, 4\u00ba nel 2006, 17\u00ba nel 2007, 5\u00ba nel 2008 e 10\u00ba nel 2009 per un totale di 11 podi e 352 punti. Contemporaneamente continuava la sua attivit\u00e0 di collaudatore per il team Repsol Honda.\nNel 2010 ha sostituito l'infortunato Hiroshi Aoyama in sella alla Honda RC212V del team Interwetten Honda MotoGP per i gran premi di Olanda e Catalogna.\nIl 25 luglio ha concluso al terzo posto la 8 ore di Suzuka insieme a Jonathan Rea e, come pilota di riserva, Y\u016bki Takahashi; decisivi saranno per\u00f2 due suoi sorpassi in regime di bandiere gialle, da scontare tramite stop&amp;go, ed una caduta del pilota nordirlandese. Il 31 ottobre vince il titolo nazionale Superbike con una doppietta a Suzuka; con 153 punti e 6 podi \u00e8 campione davanti ad Akira Yanagawa.\nNel 2011 prende il posto di Hiroshi Aoyama (che a sua volta sostituisce l'infortunato Daniel Pedrosa) nel team San Carlo Honda Gresini al Gran Premio d'Olanda. Successivamente corre il Gran Premio del Giappone come wildcard a bordo di una Honda del team LCR.\nNel 2015 corre in Giappone in sostituzione dell'infortunato Karel Abraham sulla Honda del team AB Motoracing. Porta a termine la gara al 19\u00ba posto, senza ottenere quindi punti validi per la classifica mondiale."}
{"id": "1353895", "revid": "547034", "url": "https://it.wikipedia.org/wiki?curid=1353895", "title": "Zio Paperone e un fiume di soldi", "text": "Zio Paperone e un fiume di soldi (\"Cash Flow\") \u00e8 una storia Disney, scritta e disegnata da Don Rosa nel 1987 che riprende quella di Carl Barks, \"Paperino e l'isola del cavolo\". La vicenda narrata da Don Rosa, si svolge a Paperopoli e vede zio Paperone, Paperino, Qui, Quo e Qua alle prese con i Bassotti.\nTrama.\nL'avventura comincia con un quotidiano attacco dei Bassotti al deposito e con la loro solita sconfitta. L'unica cosa guadagnata \u00e8 un dollaro del 1899 (valore 50 dollari). Con esso riescono a comprare tutti i cavoli che servono a un certo professore che stava studiando un modo per inventare i cavoli inodori. In cambio i Bassotti ricevono due pistole: una con un raggio che rende tutto scivoloso, una che elimina la forza d'inerzia. Grazie a queste riescono a entrare nel deposito, ma per colpa di Paperone, con l'aiuto di Paperino e dei nipotini, le monete diventano cos\u00ec scivolose che diventa impossibile prenderle. I bassotti quindi decidono di praticare un foro nella parete, cos\u00ec che il denaro scivolasse fuori da esso, per\u00f2 ci\u00f2 non avviene grazie alle pistole prese da Paperone. Allora i Bassotti sfondano il deposito e, cos\u00ec facendo, fanno scivolare il denaro in citt\u00e0; esso finisce poi nei condotti cittadini, tutti costruiti da Paperone, che riesce a recuperare il denaro e a spedire in prigione i Bassotti.\nD.U.C.K. e curiosit\u00e0.\nIl D.U.C.K. (Dedicated to Uncle Carl by Keno, dedicato a zio Carl Barks da Keno, che \u00e8 un altro nome di Don Rosa) si trova nella prima vignetta in basso a sinistra, sulla banconota. Inoltre alla 13\u00aa tavola, troviamo: nella quinta vignetta, nell'archivio del 1929, scritte di rabbia, a causa del crollo di Wall Street (ma in realt\u00e0, nella saga di Paperon de Paperoni verr\u00e0 detto che Paperone guadagner\u00e0 molti soldi dal crollo della borsa) e nella vignetta seguente due quadri con un arcobaleno. Infine alla penultima tavola, nella penultima vignetta, troviamo una caricatura di Carl Barks tra i ricercati dalla polizia."}
{"id": "1353897", "revid": "36426", "url": "https://it.wikipedia.org/wiki?curid=1353897", "title": "Museo nazionale di antropologia ed etnologia", "text": ""}
{"id": "1353899", "revid": "599013", "url": "https://it.wikipedia.org/wiki?curid=1353899", "title": "Museo di botanica", "text": ""}
{"id": "1353903", "revid": "107801231", "url": "https://it.wikipedia.org/wiki?curid=1353903", "title": "Triclinium Leoninum", "text": "Il Triclinium Leoninum (detto anche Nicchione del Laterano) \u00e8 un singolare resto di un antico triclinio fatto costruire da papa Leone III, prendendo a modello una sala del palazzo imperiale di Costantinopoli.\nStruttura.\nLa storia legata a questo caratteristico monumento di Roma si fa ricondurre all'epoca di papa Leone III. La parte oggi visibile \u00e8 infatti l'ultima parte di una stanza per banchetti di rappresentanza che faceva parte del palazzo del pontefice (il Palazzo del Laterano). Il Liber Pontificalis lo descrive come caratterizzato da un'\"ampiezza impressionante\" e dotato di \"un'absibe decorata a mosaico e altre 10 absidi a destra e a sinistra, dipinte con varie rappresentazioni degli Apostoli\". Leone III fece inoltre sistemare nel \"triclinium\" diversi \"accubita\" (divani sui quali ci si stendeva per mangiare) e installare, al centro di tale sala pavimentata con marmi preziosi, una grande fontana di porfido rosso a forma di conchiglia. Del \"triclinium\" ci d\u00e0 anche notizia papa Anastasio III e sappiamo che gi\u00e0 papa Leone IV dovette procedere ad un restauro della sala quando essa ancora si trovava integra ed annessa al palazzo.\nCaratterizzato da una facciata a polifora, l'ambiente era preceduto da un portico chiuso che si affacciava sul campo lateranense con tre porte, mentre, sulla sinistra, una quarta assicurava il passaggio al palazzo che, come ricorda lo storico cinquecentesco Panvinio, in questo modo poteva essere raggiunto dalla basilica. Il portico era pi\u00f9 basso della facciata e questo fu determinante in vista della scelta del sito per la realizzazione della \"Loggia delle Benedizioni\" da parte di Bonifacio VIII.\nLa struttura attuale risale alla fine del Cinquecento quando papa Sisto V diede ordine di demolire il vecchio palazzo del Laterano, preservandone per\u00f2 il \"Triclinium Leoninum\". \u00c8 possibile che alcune parti dei mosaici originali siano state conservate in un mosaico in tre parti: nel centro Cristo affida agli Apostoli la loro missione, a sinistra consegna le chiavi a san Silvestro ed il Labaro a Costantino, mentre sulla destra san Pietro d\u00e0 la stola a Leone III e le insegne a Carlo Magno. La struttura attuale \u00e8 frutto dei restauri del 1743 dell'architetto Ferdinando Fuga che hanno portato all'apposizione dello stemma di Benedetto XIV sopra il nicchione.\nBibliografia.\nL. Duchesne (ed.), \"Le Liber Pontificalis. Texte, introduction et commentaire\", vol. I, Paris 1886; vol. II, Paris 1892."}
{"id": "1353906", "revid": "18397", "url": "https://it.wikipedia.org/wiki?curid=1353906", "title": "Museo di mineralogia e litologia", "text": ""}
{"id": "1353909", "revid": "15756", "url": "https://it.wikipedia.org/wiki?curid=1353909", "title": "Sinagoga di Messina", "text": "La sinagoga di Messina, \"kenisat Massini\", \u00e8 stato un luogo di culto ebraico.\nStoria.\nL'antica sinagoga aveva sede in via Cardines, che si chiamava \"via della Giudecca \". Essa aveva forma di esedra, aperta di mezzo e chiusa ai quattro lati; all'interno c'\u00e8 un pozzo d'acque vive. Si ritiene che sin dall'epoca romana fosse andato formandosi a Messina il nucleo pi\u00f9 antico di una comunit\u00e0 ebraica siciliana, ma le prime notizie certe della presenza ebraica a Messina risalgono all'XI secolo.\nSull'area della sinagoga venne edificata la chiesa di San Filippo Neri.\nC'erano pi\u00f9 sinagoghe presenti in Messina. Un'altra sinagoga messinese fu convertita in chiesa \"Real cappella della Vergine della Candelaia\".\nRabbini messinesi.\nIl pi\u00f9 famoso rabbino a Messina fu:\nAltri rabbini messinesi furono:"}
{"id": "1353910", "revid": "98464", "url": "https://it.wikipedia.org/wiki?curid=1353910", "title": "Scolmatore dell'Arno", "text": "Lo scolmatore dell'Arno o canale scolmatore \u00e8 un canale scolmatore del fiume Arno, lungo 28,3\u00a0km, che inizia con l'opera di presa, a valle di Pontedera, e termina in mare, nei pressi del Calambrone, al confine tra i comuni di Livorno e di Pisa.\nStoria.\nLa costruzione fu decisa nel 1954 in seguito all'inondazione di Pisa del 1949, per un costo di oltre 10 miliardi di lire. L'opera non era ancora completa per l'alluvione del 1966.\nLo scolmatore fu progettato e realizzato per una portata massima di 1.400 metri cubi al secondo, quota per\u00f2 mai raggiunta ed impossibile da raggiungere per i limiti di portata alla foce. Un tempo a causa dell'insabbiamento della foce la portata raggiungibile era di 600 metri cubi al secondo, ma dopo i lavori terminati nel 2018 la portata massima \u00e8 stata portata a quota 900 metri cubi al secondo, \nNel canale confluiscono alcuni corsi d'acqua dell'entroterra pisano e livornese, come il torrente Tora (nelle vicinanze di Mortaiolo), il Fosso Reale e nell'ultimo tratto, poco prima di sfociare nel mar Ligure, il Canale imperiale (emissario del Lago di Bientina) e il canale dei Navicelli. Inoltre, per evitare il reflusso delle acque dell'Arno verso il Padule di Fucecchio attraverso l'Usciana, nel 1986 fu realizzato un bypass che, mediante un canale ausiliario sotterraneo che oltrepassa l'alveo dell'Arno, permette il deflusso delle acque del padule direttamente nello scolmatore.\nFutura navigabilit\u00e0 del canale.\n\u00c8 allo studio un progetto per la navigabilit\u00e0 del canale. Il progetto mira a realizzare opere dimensionate esclusivamente per il trasporto merci, escludendo l'utilizzazione turistico-diportistica.\nLa navigabilit\u00e0 sar\u00e0 sviluppata quindi per favorire il collegamento commerciale tra la darsena Toscana del porto di Livorno, l'interporto \"A. Vespucci\" (Guasticce) e l'autoparco \"Il Faldo\" (nei pressi di Vicarello): in tutto un percorso di 13 chilometri. Si tratter\u00e0 per questo di adeguare l'attuale accesso allo scolmatore dal porto di Livorno, con contemporaneo miglioramento del collegamento fluviale anche con il canale dei Navicelli.\nCi\u00f2 avverr\u00e0 soprattutto attraverso lo scavo dello scolmatore per garantire, lungo tutto il tratto interessato dal traffico fluvio-marittimo, una larghezza intorno ai 40 metri e un fondale almeno di 3,5 metri, cos\u00ec da consentire il passaggio di imbarcazioni e chiatte di dimensioni maggiori delle attuali.\nIl progetto include inoltre il rialzamento dell'impalcato del ponte stradale dell'Aurelia (Stagno) e la realizzazione di darsene per il carico e lo scarico delle merci in corrispondenza dell'interporto e dell'autoparco."}
{"id": "1353927", "revid": "709565", "url": "https://it.wikipedia.org/wiki?curid=1353927", "title": "Truciolato", "text": "Truciolato, o truciolare, \u00e8 il nome con cui vengono indicati, comunemente, i pannelli in fibra di legno composti di trucioli risultanti dallo scarto delle normali lavorazioni del legno. I trucioli vengono impastati con materiali leganti e quindi pressati per produrre i pannelli; i pannelli ottenuti possono essere di diversi tipi a seconda del tipo di truciolo. Alle colle possono inoltre essere addizionati agenti idrofobizzanti, fungicidi, ignifughi, ecc.\nCon lo stesso nome si pu\u00f2 indicare anche il materiale ligneo di base, cio\u00e8 l'agglomerato di trucioli impiegato per produrre tali pannelli.\nTipi di pannello.\nIn origine la categoria dei pannelli truciolari era composta esclusivamente da quei pannelli definiti \"pannelli di particelle\" o \"particellari\", cio\u00e8 composti da segatura intesa nel senso pi\u00f9 comune del termine, ovvero come frammenti di granulometria fine.\nIn seguito, si sono aggiunti altri tipi di pannello. Ne esistono diverse varianti classificate per lo pi\u00f9 in base alla granulometria dei trucioli impiegati. Un elenco provvisorio potrebbe essere il seguente: \nLa normativa DIN 68763 (EN 317) classifica come truciolari V100 quelli, che immersi in acqua per 24 ore, si gonfiano meno del 12% del proprio spessore. Questo truciolare solitamente si ottiene aggiungendo resine melamminiche alle colle ureiche. Di solito vengono colorati di verde (o rosso in alcuni Paesi) per distinguerli dal truciolare normale (chiamato V20). Dato l'alto costo delle resine melamminiche, sono frequentemente prodotti truciolari chiamati commercialmente V70 ossia truciolari contenenti dosi minori di resine melamminiche con supplemento di paraffine e cere. I truciolari V70 sono solitamente anch'essi colorati di verde e possono avere rigonfiamenti validi quanto quelli dei truciolari V100; al contrario dei V100 non hanno per\u00f2 una buona resistenza all'acqua bollente o al vapore.\nInoltre, la dicitura V70 non \u00e8 contemplata nelle norme e questo fa s\u00ec che ogni produttore possa interpretare a proprio modo i requisiti di un V70 e commercializzarlo senza impedimenti legali."}
{"id": "1353932", "revid": "76963", "url": "https://it.wikipedia.org/wiki?curid=1353932", "title": "Holly Madison", "text": "Biografia.\nHolly Madison nasce in Oregon, negli USA, ma all'et\u00e0 di due anni si trasferisce in un paesino dell'Alaska. Suo padre, infatti, \u00e8 un commerciante in legname ed \u00e8 costretto molto spesso a viaggiare per lavoro. Nel 1990 ritorna con la famiglia in Oregon e si stabilisce a St. Helens; nel 1999 si trasferisce a Los Angeles dove si diploma presso la Loyola Marymount University.\nComincia a lavorare come modella, finch\u00e9, nel 2004, conosce Hugh Hefner, il \"major\" della rivista Playboy posa nel numero di novembre del 2005. Allaccia una relazione con l'ottantenne Hefner e si trasferisce nella sua villa, dove l'uomo convive con altre due ragazze, Bridget Marquardt e Kendra Wilkinson.\nDal luglio 2005 \u00e8 una delle protagoniste di The Girls Next Door, un programma simil-reality incentrato sulla vita di Hefner e delle sue tre fidanzate alla Playboy Mansion e agli eventi organizzati dalla rivista. In questa veste \u00e8 comparsa diverse volte con le due colleghe sulle pagine di Playboy.\nHolly Madison ha partecipato a numerosi film per la tv e il cinema, tra cui \"Scary Movie 4\", diretto nel 2004 da David Zucker. In tv ha fatto parte del cast dell'ottava edizione (2009) di \"Dancing With The Stars\" della CBS.\nDopo aver lasciato Hugh Hefner, ha avuto una breve relazione con il giovane chitarrista degli All Time Low, Jack Barakat (2011).\nSuccessivamente (2013), ha sposato il produttore italo-americano Pasquale Rotella (fondatore di \"Insomniac Events\" che organizza l\"'EDC Las Vegas Festival\"), da cui ha avuto due figli: Rainbow Aurora nel 2013 e Forest Leonardo Antonio nel 2016. Ha divorziato da Rotella nell'Agosto 2018\nHa pubblicato l'autobiografia \"Down the Rabbit Hole: Curious Adventures and Cautionary Tales of a Former Playboy Bunny\" (2015) e un memoriale \"The Vegas Diaries: Romance, Rolling the Dice and the Road to Reinvention\" (2016)."}
{"id": "1353934", "revid": "770813", "url": "https://it.wikipedia.org/wiki?curid=1353934", "title": "T\u00fcrk Deniz Kuvvetleri", "text": "T\u00fcrk Deniz Kuvvetleri \u00e8 la denominazione ufficiale della marina militare della Turchia. Al tempo dell'Impero Ottomano era una delle prime potenze del Mar Mediterraneo e la sua denominazione ufficiale era, in ottomano: \u062f\u0648\u0646\u0627\u0646\u0645\u0627\u06cc \u0647\u0645\u0627\u06cc\u0648\u0646, \"Donanma-y\u0131 hum\u00e2y\u00fbn\".\nStoria.\nAl termine della prima guerra mondiale, con la fine dell'Impero e la nascita della Repubblica, fondata nel 1923 da Mustafa Kemal Atat\u00fcrk, la marina turca \u00e8 rinata raccogliendo l'eredit\u00e0 e la flotta della marina ottomana.\nAl termine della seconda guerra mondiale la Turchia, entrata a far parte della NATO, ricevette nell'ambito del Mutual Defense Assistance Program dalla US Navy numerose unit\u00e0 sia di superficie sia subacquee, quali i cacciatorpediniere classe Fletcher, Gearing e Allen M. Sumner e i sommergibili Classe Balao, classe Tench e classe Tang.\nLa Marina turca ebbe un sostanziale ammodernamento a partire dalla seconda met\u00e0 degli anni settanta con i sottomarini Classe U-209 di fabbricazione tedesca, cos\u00ec come di progettazione tedesca furono i materiali che costituirono l'ammodernamento pi\u00f9 consistente negli anni ottanta e novanta con l'entrata in servizio delle fregate tipo MEKO 200.\nLa Marina Turca oltre che della NATO fa parte, a partire dal 2001, della BLACKSEAFOR.\nTCG.\nIl prefisso TCG che contraddistingue le unit\u00e0 navali della Marina Turca indica \"T\u00fcrkiye Cumhuriyeti Gemisi\", che in turco significa Nave della Repubblica Turca.\nMezzi Aerei.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\"\nGradi.\nI gradi della marina turca sono uguali a quelli dell'esercito e delle altre forze armate turche eccetto per gli ammiragli che fanno parte degli ufficiali generali ma hanno denominazione particolare. Per quanto riguarda gli altri ufficiali invece, le denominazioni dei gradi sono uguali a quelli degli altre forze armate turche ma preceduti dal prefisso \u201c\"deniz\"\u201d che significa \u201cdi mare\u201d. Il titolo di \"b\u00fcy\u00fckamiral\", che letteralmente significa grande ammiraglio, viene conferito unicamente dall'Assemblea nazionale solo ad un ufficiale ammiraglio che abbia guidato con successo la vittoria di una grande flotta in una guerra. Durante il periodo dell'Impero Ottomano i comandanti generali della marina turca avevano il titolo tradizionale di \"kapudan-i derya\" (capitan pasci\u00e0), carica abolita il 13 marzo 1867, anno di fondazione del Ministero della Flotta Ottomana. Da quel momento, fino alla successiva ristrutturazione nel 1877, i comandanti in capo della flotta turca furono solo ministri, (al singolare \"bahriye naz\u0131r\u0131\"), posto poi ricreato col titolo di \"donanma komutan\u0131\" cio\u00e8 di \"comandante della flotta\". Il titolo di \"b\u00fcy\u00fckamiral\", creato popo la proclamazione della repubblica e mai concesso durante l'epoca repubblicana \u00e8 omologo nell'esercito al titolo di \"mare\u015fal\", che nella storia della Turchia repubblicana \u00e8 stato conferito unicamente dalla Grande Assemblea Nazionale Turca a Mustafa Kemal e Fevzi \u00e7akmak, quando ancora il titolo era denominato \"m\u00fc\u015fir\", poi sostituito con il titolo di Mare\u015fal nel 1934.\nIl grado di \"deniz aste\u011fmeni\" (letteralmente: sottotenente di marina) omologo dell'aspirante guardiamarina della Marina Militare Italiana e dell'ufficiale di complemento delle forze armate italiane \u00e8 un ufficiale della riserva scelto tra i laureati delle universit\u00e0 turche. La loro ferma dura dodici mesi e dopo otto mesi di servizio ottengono la promozione a \"deniz aste\u011fmeni\" (letteralmente: tenente di marina) omologo del guardiamarina della Marina Militare Italiana. In caso di guerra gli ufficiali della riserva vengono richiamati in servizio e possono raggiungere il gradi di \"deniz albay\" (colonnello di marina o capitano di vascello). Il grado di \"deniz te\u011fmen\" \u00e8 quello pi\u00f9 basso tra gli ufficiali che escono dall'accademia navale turca. Nella marina turca commodoro non \u00e8 un grado ma una posizione funzionale e corrisponde al comandante superiore della Marina Militare Italiana; generalmente tale posizione viene assunta da un \"deniz albay\u0131\", ma pu\u00f2 essere assunta anche da gradi inferiori tra gli ufficiali superiori che vengono posti al comando di una formazione navale.\nIl grado di \"oramiral\" (ammiraglio d'armata) \u00e8 riservato al Comandante in capo della Marina militare turca e al comandante in capo della squadra navale; Se il capo di stato maggiore delle forze armate turche proviene dalla Marina turca assume il grado di \"genelkurmay ba\u015fkan\u0131\": tale posizione generalmente \u00e8 occupata da un generale dell'Esercito turco, ma quando tocca a un ufficiale della marina turca continua ad indossare l'uniforme della propria forza armata turche e per distinguerlo della posizione ha le controspalline dell'uniforme estiva ricamata in pizzo, mentre l'uniforme invernale ha il distintivo della manica con l'ampia striscia ricamata e decorata con foglie.\nCollegamenti esterni.\n Sito ufficiale"}
{"id": "1353957", "revid": "104485", "url": "https://it.wikipedia.org/wiki?curid=1353957", "title": "Giancarlo Esposito", "text": "\u00c8 conosciuto soprattutto per l'interpretazione di Gustavo \"Gus\" Fring nella serie televisiva \"Breaking Bad\" e nel suo spin-off \"Better Call Saul\", che gli sono valse tre nomination agli Emmy, e per quella di Tom Neville in \"Revolution\".\nBiografia.\nLe origini e la giovinezza.\nGiancarlo Esposito nasce a Copenhagen ed \u00e8 figlio del carpentiere italiano Giovanni Esposito (di Napoli), detto \"John\" (1931\u20132002), e della cantante afroamericana Elizabeth Foster, detta \"Leesa\" (1926\u20132017), originaria dell'Alabama; i genitori di Esposito si conobbero alla Scala di Milano, dove Giovanni lavorava come tecnico ed Elizabeth come cantante d'opera. Dopo aver vissuto in Italia, all'et\u00e0 di sei anni Esposito si trasferisce insieme alla famiglia a Elmsford, a nord di New York. Esposito ha frequentato l'Elizabeth Seton College di New York e ha conseguito la laurea biennale in comunicazioni radiofoniche e televisive.\nCarriera.\nA otto anni fa il suo esordio a Broadway, interpretando un giovane schiavo di fronte all'attrice Shirley Jones nel musical \"Maggie Flynn\" (1968), ambientato durante i disordini di New York del 1863.\nNel 1979 esordisce al cinema con un ruolo in \"Running - Il vincitore\". Nel 1984 ebbe una parte in \"The Cotton Club\", diretto da Francis Ford Coppola, mentre nel 1988 lavor\u00f2 per la prima volta con Spike Lee in \"Aule turbolente\". Nel 1989 \u00e8 in \"King of New York\" di Abel Ferrara, per poi diventare famoso grazie alla partecipazione al film \"Fa' la cosa giusta\", ancora di Lee.\nNel corso della sua carriera Esposito ha preso parte a oltre cento film, partecipando inoltre alla nota serie televisiva \"Miami Vice\". Dal 2009 al 2011 \u00e8 tra i protagonisti della pluripremiata serie televisiva \"Breaking Bad\", in cui interpreta il boss del narcotraffico Gustavo \"Gus\" Fring. Dal 2012 \u00e8 uno dei principali personaggi nella prima e nella seconda stagione della serie \"Revolution\". Nel 2013 \u00e8 apparso nella webserie dedicata al videogioco \"Payday 2\", in cui interpreta \"The Dentist\", personaggio che ha contatti in numerosi ambiti della malavita.\n\u00c8 proprietario della casa di produzione cinematografica Quiet Hand Productions.\nNel 2015 interpreta invece Jorge in \"Maze Runner - La fuga\".\nNel 2016 viene ingaggiato dalla Disney per prendere parte al remake in \"live-action\" del classico Disney \"Il libro della giungla\", diretto da Jon Favreau e doppiato, in lingua originale, da altri noti attori come Bill Murray, Scarlett Johansson, Idris Elba e Christopher Walken; nel film l'attore presta voce al personaggio di Akela, il capobranco dei lupi che decide di allevare il \"cucciolo d'uomo\" Mowgli. Nel 2016, inoltre, collabora con i The Pills al loro film \"The Pills - Sempre meglio che lavorare\". Dal 2017 torna a interpretare Gus Fring in \"Better Call Saul\", spin-off prequel di \"Breaking Bad\". L'anno successivo torna a interpretare Jorge in \"Maze Runner - La rivelazione\".\nDal 2019 interpreta anche l'ex imperiale Moff Gideon nella serie TV \"The Mandalorian\" (dell'universo di \"Guerre stellari\"), trasmessa in streaming sulla piattaforma Disney+.\nNel 2021 prende parte al film Beauty, in uscita su Netflix, con Sharon Stone e diretto da Andrew Dosunmu. Lo stesso anno ha interpretato e doppiato Ant\u00f3n Castillo nel videogioco Far Cry 6.\nVita privata.\nNel 1995 ha sposato Joy McManigal. La coppia ha quattro figlie: Kate Lyn, Shayne Lyra, Syrlucia e Ruby. Nel 2015 divorziano, ma mantengono un rapporto d'amicizia. \nNel 2010 \u00e8 stato arrestato nel Nuovo Messico per sospetta guida in stato di ebbrezza, ma non \u00e8 stato accusato di alcun crimine.\nDetiene sia la cittadinanza statunitense sia quella italiana e parla correntemente lo spagnolo.\nDoppiatori italiani.\nNelle versioni in italiano delle opere in cui ha recitato, Giancarlo Esposito \u00e8 stato doppiato da:\nDa doppiatore \u00e8 sostituito da:"}
{"id": "1353962", "revid": "1983214", "url": "https://it.wikipedia.org/wiki?curid=1353962", "title": "\u0218ibot", "text": "\u0218ibot (in ungherese \"Alkeny\u00e9r\", in tedesco \"Unter-Brodsdorf\"), \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 4 villaggi: B\u0103c\u0103in\u021bi, Balomiru de C\u00e2mp, S\u0103r\u0103cs\u0103u, \u0218ibot.\nLa localit\u00e0 viene citata per la prima volta, con il nome \"Keuyer\", in un documento del 1281.\nIl pi\u00f9 importante avvenimento storico che abbia avuto luogo nell'area dell'attuale \u0218ibot fu la cosiddetta battaglia del Campo del Pane, avvenuta il 13 ottobre 1479 durante la guerra condotta da Mattia Corvino contro l'Impero Ottomano, nella quale si distinse Pavel Chinezul, tuttora ricordato con un busto collocato nella stazione ferroviaria."}
{"id": "1353966", "revid": "287204", "url": "https://it.wikipedia.org/wiki?curid=1353966", "title": "Sibot", "text": ""}
{"id": "1353969", "revid": "205250", "url": "https://it.wikipedia.org/wiki?curid=1353969", "title": "Giuseppe Frua", "text": "Biografia.\nFiglio di Carlo Frua, stimato medico, dopo aver intrapreso studi commerciali cominci\u00f2 a lavorare in Germania a 17 anni per un'industria tessile. Nel 1875 viene assunto da Eugenio Cantoni nello stabilimento di Ponte d'Albiate. Subito dopo passa alla stamperia di Ernesto De Angeli a Milano. Nel 1879 diventa direttore commerciale al Cotonificio Cantoni di Castellanza.\nNel 1883 spos\u00f2 Anna De Angeli (sorella di Ernesto) e accett\u00f2 la carica di procuratore generale della societ\u00e0. Nel 1890 si associ\u00f2 alla tessitura \"F.lli Banfi\" di Legnano costituendo l\"'Anonima Frua &amp; Banfi\". \nNel 1896 divenne il capo degli stabilimenti De Angeli-Frua, societ\u00e0 nata dall'unione delle sue fabbriche con quelle di Ernesto De Angeli.\nGiuseppe Frua fond\u00f2 anche casse di assistenza per gli operai, colonie per i bambini e scuole professionali per la formazione di manodopera specializzata.\nNel 1901 Giuseppe Frua fond\u00f2, insieme a Mariano delle Piane, Enea e Febo Banfi la Manifattura di Legnano."}
{"id": "1353974", "revid": "125131396", "url": "https://it.wikipedia.org/wiki?curid=1353974", "title": "Supersex", "text": "Supersex \u00e8 una rivista di fotoromanzi pornografici incentrata sull'omonimo personaggio interpretato quasi esclusivamente da Gabriel Pontello. Il materiale contenuto della rivista era realizzato in Francia, (tranne i primi numeri realizzati in Olanda) mentre la rivista vera e propria invece era stampata in Italia (inizialmente dalla Eva Bauer Produzioni, quindi, a partire dal 1977 e per circa un ventennio, dalla International Press srl di Milano per poi tornare alla Eva Bauer Produzioni) e commercializzata, con buon successo di vendite, sia in Italia che in Spagna. La copertina era a colori e patinata, le fotografie in bianco e nero.\nTrama.\nSupersex \u00e8 un alieno originario del pianeta Eros, la cui astronave si schianta sulla terra. Supersex si salva, ma l'atmosfera terrestre si rivela per lui dannosa e quindi l'unico modo di sopravvivere \u00e8 \"occupare\" un corpo umano, Supersex entra cos\u00ec in possesso dei ricordi e del corpo dell'ospite, anche se la volont\u00e0 \u00e8 quella dell'alieno, che quindi diventa in grado di ipnotizzare le vittime con un fluido ad altissima carica erotico-sessuale a cui nessuna donna pu\u00f2 resistere (al momento dell'eiaculazione, Supersex dice sempre \"Ifix, tcen tcen\", una specie di \"urlo di guerra\" che lo ha caratterizzato in tutti i fotoromanzi). Inizialmente l'occupazione risulta logorante per l'occupato (le storie iniziano con l'alieno che occupa il corpo di un ospite casuale - che diventa il protagonista del numero - ed \u00e8 costretto ad abbandonarlo alla fine della storia stessa per non causargli danni; ogni numero \u00e8 quindi interpretato da un attore diverso) e solo a partire dal numero 8 della rivista che il corpo \"occupato\" diventa fisso (quello di Gabriel Pontello) e la rivista assume la forma classica che manterr\u00e0 fino alla fine.\nLe storie narrate nei vari numeri non erano solo semplici canovacci per collegare le varie scene sessuali, ma anzi storie \"gialle\"con una trama molto curata (molto spesso occorreva arrivare alla fine della rivista per avere svelato il nome dell'assassino o vedere risolto l'enigma della puntata): si passava dall'arrestare i classici ladri, allo sventare complotti internazionali e casi di spionaggio (non solo ad opera - in un periodo di Guerra fredda - di agenti sovietici ma anche di agenzie orientali e/o mediorientali, o di nostalgici del nazi-fascismo), a bloccare trafficanti e contrabbandieri o impedire omicidi.\nPer rendere plausibile il costante coinvolgimento di Pontello/Supersex in storie criminali inizialmente quest'ultimo era inquadrato nelle forze della polizia metropolitana di Parigi (prima come tenente quindi capitano). Dopo una breve esperienza (pochi numeri) come investigatore privato, Pontello/Supersex - a partire dal numero 86 della rivista - rientra in polizia come Commissario di una speciale unit\u00e0 di \u00e9lite (Squadra V.I.P.) agendo con molta pi\u00f9 libert\u00e0 rispetto alle regole: licenza di uccidere, possibilit\u00e0 di accedere ad archivi top secret, disponibilit\u00e0 di fondi immediati e senza dover rendere conto ad altri se non al Ministero Degli Interni, ecc. Diventa una specie di 007 dai modi bruschi ma efficaci, ancorch\u00e9 dalla parte della Legge. Il suo referente diventa un sofisticato (per l'epoca) computer che gli affida di volta in volta le missioni. Anche l'abbigliamento muta, passando da abiti normali ad abiti neri, guanti e occhiali sempre scuri, oppure una sorta di uniforme completa di scudetto \"Polizia - Squadra VIP\"). Nell'ultima parte della vita editoriale della rivista, Pontello/supersex abbandona la polizia e diventa attach\u00e8 personale del ministro dell'interno, tornando a vestire quindi abiti pi\u00f9 normali (in una in una riedizione del 1987 - in versione succinta - cambier\u00e0 anche nome assumendo quello di Homerus Callaghan).\nLa struttura della storia era tipicamente la seguente: \nMediamente, durante un fotoromanzo, c'erano dai 3 ai 5 \"episodi\" sessuali di circa 25 foto ciascuno, a fronte di un centinaio di pagine di rivista. Nei primi numeri erano pi\u00f9 frequenti episodi sessuali con protagonisti i \"cattivi\" o alcuni comprimari d'appoggio del commissario, solitamente segretarie o altri poliziotti collaboratori, mentre con il succedersi delle pubblicazioni le scene si accentrano sempre pi\u00f9 su Pontello/Supersex come protagonista.\nNella prima parte della collana, l'elemento \"extraterrestre\" era molto pi\u00f9 accentuato: infatti, il Commissario alieno usava il suo sguardo per ipnotizzare le donne e per sottometterle sessualmente, inoltre, durante l'ipnosi della \"vittima\", sul polso destro del commissario appariva il \"simbolo di eros\" ossia il simbolo usato in biologia per rappresentare l'elemento maschile; col proseguire delle storie, le capacit\u00e0 amatorie del commissario sono invece giustificate dalla sua forte personalit\u00e0, fermo restando il famoso \"fluido erotico\"\nI dialoghi che si sviluppavano durante gli amplessi erano a volte anche comici .\nInserti.\nLa rivista, inizialmente incentrata unicamente sul personaggio Supersex, vede l'arrivo di una appendice, posta nelle pagine finali. Questa specie di fotoromanzo porno d'appendice a puntate, racconta le storie di Magika e Magika Junior, due sorelle investigatrici, discepole di un santone indiano dal quale hanno appreso tecniche esoteriche come la telecinesi, il potere di rendersi invisibili, etc., tutte arti che permettono alle due eroine di risolvere i casi che le vedono coinvolte. Magika era interpretata da Cicciolina e Magika Jr da Platinette (pseudonimo di Marilyn Jess), pornostar famosissima oltralpe che raggiunse una certa notoriet\u00e0 in Italia proprio grazie alla rivista Supersex. Avendo un ristretto numero di pagine rispetto alle storie di Gabriel Pontello, le \"Avventure di Magika e Magika Jr\" avevano trame pi\u00f9 povere e dedicavano molto pi\u00f9 spazio all'aspetto pornografico del fotoromanzo.\nPer un periodo c'\u00e8 stato un paginone centrale a colori che esponeva ogni volta il disegno di un personaggio femminile famoso (Gloria Guida, Lory Del Santo, ecc.) in abbigliamento discinto ma comunque non volgare: a complemento del paginone c'\u00e8 un racconto nel quale il protagonista immaginava di avere una avventura sessuale con personaggio famoso. L'inserto si intitolava \"Le fanta-scopate del Signor Rossi\".\nAttori.\nTranne i primi 8 numeri, l'attore maschile che ha sempre interpretato Supersex \u00e8 Gabriel Pontello, porno attore francese attivo a cavallo degli anni 1970-1980. Solitamente, i personaggi femminili erano interpretati da pornostar francesi, statunitensi e dell'est europeo.\nLa copertina dei primi numeri riportava l'attore protagonista (vestito in abiti comuni) con intorno le attrici (solitamente completamente nude) che comparivano all'interno della rivista. Questa copertina \u00e8 stata in seguito cambiata con una pi\u00f9 focalizzata sul \"personaggio Supersex\", che riportava una foto intera di Gabriel Pontello, in atteggiamenti da \"macho\": in calzamaglia, abbigliamento paramilitare o elegantemente abbigliato, in stile 007, non di rado impugnando una pistola o una mitraglietta. In compagnia di Pontello c'era sempre una delle partner femminili \"ospiti\" del numero con un abbigliamento discinto o molto pi\u00f9 spesso in topless, solitamente quella pi\u00f9 famosa mentre le altre partner erano rappresentate da quattro \"fototessera\" accostate e contornate dal simbolo della carta da gioco della donna di cuori. Questo portava la presenza delle attrici ad un numero non inferiore a 5 per ogni episodio. Gli altri attori maschili erano invece unicamente citati per nome all'interno della rivista. Negli ultimi numeri vi compaiono sempre pi\u00f9 Cicciolina e Marilyn Jess, le sorelline pornoinvestigatrici mentre spariscono le attrici nella carta da gioco.\nNel fotoromanzo, Gabriel Pontello viene sempre citato per nome e cognome (assumendo lo pseudonimo di Homerous Callaghan nella fase finale della rivista), mentre tutti gli altri interpreti assumevano dei nomi fittizi imposti dal copione."}
{"id": "1353976", "revid": "767487", "url": "https://it.wikipedia.org/wiki?curid=1353976", "title": "De Angeli-Frua", "text": "La fabbrica De Angeli-Frua \u00e8 stata un'azienda tessile italiana nata nel 1896 dall'unione delle fabbriche (cotonifici e stamperie) di Ernesto De Angeli e Giuseppe Frua. \nIl nome completo era \"De Angeli-Frua, Societ\u00e0 per l'industria dei tessuti stampati S.p.A.\" e come Stampati era abbreviata nel listino della Borsa di Milano. Termin\u00f2 le attivit\u00e0 produttive nel 1968.\nStoria.\nI tre primi stabilimenti produttivi che costituirono la societ\u00e0 erano situati a Milano, Agli\u00e8 (facenti parte dalla \"Societ\u00e0 Ernesto De Angeli e C.\") e Legnano (\"Anonima Frua &amp; Banfi\").\nNei primi anni del XX secolo la De Angeli-Frua inizi\u00f2 a diventare famosa grazie alla produzione di tessuti colorati, che furono introdotti nel 1906. In questo contesto l'azienda cominci\u00f2 anche ad esportare facendo concorrenza ai tessuti prodotti nel Regno Unito. Venivano prodotti tessuti in cotone, seta, taffet\u00e0, satin e georgette.\nNel 1907 scomparve Ernesto De Angeli e Giuseppe Frua divent\u00f2 l'unico proprietario dell'azienda. Sotto la sua direzione la De Angeli-Frua conobbe un periodo di crescita costante. Dopo la prima guerra mondiale la De-Angeli-Frua inizi\u00f2 a creare iniziative di carattere sociale per i dipendenti come la costituzione di fondi previdenziali e la costruzione di scuole ed asili.\nNegli anni venti la De Angeli-Frua conobbe una fase di grande crescita che port\u00f2 alla presenza, nel 1925, di 1.500 telai e 750 dipendenti nello stabilimento di Agli\u00e9. Questi ultimi, nel 1927, salirono a 950. Nell'anno citato dallo stabilimento De Angeli-Frua di Agli\u00e9 uscivano 24.000 metri di tessuti di cotone al giorno. Due anni pi\u00f9 tardi ci fu un cambiamento molto importante. L'azienda inizi\u00f2 infatti a lavorare le fibre artificiali. Da ci\u00f2 consegu\u00ec la diminuzione della produzione e del numero dei telai che scesero, ad Agli\u00e9, a 19.000 metri di stoffa e 804 macchine tessili.\nNegli anni trenta l'azienda riprese a crescere dopo la crisi postbellica. La produzione fu indirizzata verso tessuti pregiati e di media fattura, che vennero pubblicizzati su molte riviste femminili dell'epoca. Nel 1937, alla morte di Frua, la De Angeli-Frua arriv\u00f2 a possedere altre quattro fabbriche a Omegna, Ponte Nossa, Gerenzano, Ro\u00e8 Volciano. In tutto i lavoratori superavano gli 11.000 addetti.\nLa decadenza cominci\u00f2 negli anni cinquanta, e gli stabilimenti gradualmente furono ridimensionati fino alla definitiva chiusura negli anni sessanta. In particolare, la fabbrica di Agli\u00e9 fu ceduta nel 1953 alla Olivetti."}
{"id": "1353979", "revid": "126257", "url": "https://it.wikipedia.org/wiki?curid=1353979", "title": "De angeli frua", "text": ""}
{"id": "1353983", "revid": "126257", "url": "https://it.wikipedia.org/wiki?curid=1353983", "title": "Frua de angeli", "text": ""}
{"id": "1353984", "revid": "22414", "url": "https://it.wikipedia.org/wiki?curid=1353984", "title": "Passaggio di Drake", "text": ""}
{"id": "1353986", "revid": "126257", "url": "https://it.wikipedia.org/wiki?curid=1353986", "title": "Frua-De Angeli", "text": ""}
{"id": "1353987", "revid": "4711", "url": "https://it.wikipedia.org/wiki?curid=1353987", "title": "NBA Three-point Shootout 2007", "text": ""}
{"id": "1353991", "revid": "28406", "url": "https://it.wikipedia.org/wiki?curid=1353991", "title": "Gran logothetes", "text": ""}
{"id": "1353993", "revid": "126257", "url": "https://it.wikipedia.org/wiki?curid=1353993", "title": "Deangeli-frua", "text": ""}
{"id": "1353996", "revid": "287204", "url": "https://it.wikipedia.org/wiki?curid=1353996", "title": "Sabre V4", "text": "La Sabre V4 \u00e8 una motocicletta da competizione che ha partecipato alla stagione 2001 del motomondiale nella classe 500.\nIl progetto prendeva la base da quello della ROC Yamaha che aveva gareggiato nella stessa classe nel motomondiale 1995 (progetto simile anche a quello della ELF 500 ROC).\nCompetizioni.\nIl progetto nasce in quanto il team Sabre Sport, che aveva corso nel 2000 con una Honda bicilindrica, non era riuscito ad ottenere da un altro costruttore una moto a quattro cilindri e dunque aveva deciso di costruirne una di propria produzione: dotata di un propulsore a due tempi della Yamaha YZR500, venne condotta durante la stagione 2001 dal pilota svedese Johan Stigefelt conquistando un totale di 6 punti e il quinto posto finale nella classifica costruttori.\nL'ultima sporadica apparizione della moto sotto le insegne della scuderia omonima avvenne nel 2002 in una gara non valida per il motomondiale disputata a Macao.\nLa stessa motocicletta apparve ancora in gara in tre Gran Premi del motomondiale 2003 nella classe MotoGP, sotto le insegne del team Harris WCM e con alla guida lo spagnolo David de Gea, dopo che la motocicletta con cui il team aveva iniziato la stagione venne squalificata. Vista l'ormai evidente superiorit\u00e0 in gara dei motori a quattro tempi da 1.000cm\u00b3 rispetto a quelli a due tempi di cilindrata dimezzata del tipo che equipaggiava la Sabre, il pilota non riusc\u00ec a conquistare alcun punto durante l'annata."}
{"id": "1354000", "revid": "126257", "url": "https://it.wikipedia.org/wiki?curid=1354000", "title": "Frua deangeli", "text": ""}
{"id": "1354002", "revid": "767487", "url": "https://it.wikipedia.org/wiki?curid=1354002", "title": "Cover Flow", "text": "Cover Flow \u00e8 un'interfaccia grafica tridimensionale per la visualizzazione di ogni tipo di file. Viene utilizzata dal Finder di Mac OS X Leopard, dagli iPod nano, classic e touch, dall'iPhone, da iTunes (sia in Windows che in macOS) ed anche nella cronologia di Safari 4 e 5.\nLa nascita e l'acquisto da parte di Apple Inc..\nQuesto metodo di visualizzazione \u00e8 stato creato da Jonathan del Strother, un programmatore indipendente che ha pensato Cover Flow esclusivamente come plug-in per iTunes.\nSuccessivamente Cover Flow fu acquistato da Apple Inc. e integrato nel proprio player digitale iTunes a partire dalla versione 7.0, presentata il 12 settembre 2006.\nIl 9 gennaio 2007 Apple annunci\u00f2 che anche l'iPhone avrebbe utilizzato Cover Flow come sistema per la visualizzazione della propria libreria musicale in posizione orizzontale. Qualche mese dopo, l'11 giugno 2007, Steve Jobs mostr\u00f2 dal palco del WWDC un'anteprima del Finder di Mac OS X Leopard che integrava Cover Flow, utilizzato questa volta per mostrare ogni tipo di file con un'anteprima o un'icona.\nGli ultimi dispositivi che integrano Cover Flow sono stati presentati il 5 settembre 2007: si tratta dell'iPod nano, a partire dalla terza generazione, dell'iPod classic e dell'iPod touch.\nL'ultimissima applicazione di Cover Flow in casa Jobs consiste nella cronologia di Safari 4, il browser della Apple, si potranno sfogliare le pagine come le copertine degli album su iTunes."}
{"id": "1354004", "revid": "1983214", "url": "https://it.wikipedia.org/wiki?curid=1354004", "title": "Sohodol", "text": "Sohodol (in ungherese \"Aranyosszohodol\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 30 villaggi: B\u0103ze\u0219ti, Bil\u0103ne\u0219ti, Bob\u0103re\u0219ti, Br\u0103deana, Burzone\u0219ti, Deonce\u0219ti, Dilimani, Furduie\u0219ti, Gura Sohodol, Hoanc\u0103, Joldi\u0219e\u0219ti, Lazuri, Lehe\u0219ti, Lumine\u0219ti, Medre\u0219ti, Mor\u0103re\u0219ti, Mune\u0219ti, N\u0103p\u0103ie\u0219ti, Nelege\u0219ti, Nicore\u0219ti, Pele\u0219, Poiana, Robe\u0219ti, Sebi\u0219e\u0219ti, Sicoie\u0219ti, \u0218imoce\u0219ti, Sohodol, Surde\u0219ti, \u021aoci, Valea Verde."}
{"id": "1354007", "revid": "109893", "url": "https://it.wikipedia.org/wiki?curid=1354007", "title": "Ti conosco mascherina vol. 1-2", "text": ""}
{"id": "1354013", "revid": "109893", "url": "https://it.wikipedia.org/wiki?curid=1354013", "title": "Lochness vol. 1-2", "text": ""}
{"id": "1354016", "revid": "770813", "url": "https://it.wikipedia.org/wiki?curid=1354016", "title": "CASA CN-235", "text": "Il CASA CN-235 \u00e8 un bimotore a turboelica da trasporto tattico prodotto in collaborazione dalla spagnola CASA e dalla indonesiana Indonesian Aerospace (IAe).\nLe sue ottime caratteristiche ne fanno uno degli aerei da trasporto tattico pi\u00f9 utilizzati al mondo."}
{"id": "1354019", "revid": "767487", "url": "https://it.wikipedia.org/wiki?curid=1354019", "title": "Questo mondo \u00e8 meraviglioso", "text": "\"Questo mondo \u00e8 meraviglioso (It's a Wonderful World)\" \u00e8 un film del 1939 diretto da W. S. Van Dyke. Sceneggiato e scritto da Ben Hecht, venne girato in 12 giorni.\nTrama.\nIl detective Johnson arriva per primo sul luogo del delitto e trova vicino al cadavere di una donna una mezza moneta. Il primo indiziato \u00e8 un suo cliente, e anche lui viene sospettato ed arrestato. Riuscito a fuggire, conosce Edwine e con il suo aiuto si mette alla ricerca dell'altra met\u00e0 della moneta che lo porter\u00e0 alla soluzione del caso. Alla fine trover\u00e0 in Edwine la compagna della vita."}
{"id": "1354020", "revid": "339392", "url": "https://it.wikipedia.org/wiki?curid=1354020", "title": "Md211vf Proto", "text": ""}
{"id": "1354021", "revid": "33689", "url": "https://it.wikipedia.org/wiki?curid=1354021", "title": "Fabio Aconio Catullino Filomazio", "text": "Biografia.\nFiglio dell'omonimo Aconio Catullino, proconsole d'Africa nel 317-318, Filomazio ebbe una figlia, Aconia Fabia Paulina, che spos\u00f2 Vettio Agorio Pretestato.\nFilomazio fu console suffetto, \"praeses\" della Gallaecia, \"vicarius\" dell'Africa (338-339), prefetto del pretorio (probabilmente d'Italia) nel 341, \"praefectus urbi\" nel 342-344 e console nel 349.\nPagano, riusc\u00ec a far esentare i templi di Roma dalla proibizione di celebrare i sacrifici pagani (\"Codice teodosiano\", xvi.10.3) e dedic\u00f2 un'iscrizione a Giove Ottimo Massimo ()."}
{"id": "1354022", "revid": "109893", "url": "https://it.wikipedia.org/wiki?curid=1354022", "title": "Pappa di latte vol. 1-2", "text": ""}
{"id": "1354026", "revid": "109893", "url": "https://it.wikipedia.org/wiki?curid=1354026", "title": "Uiallalla vol. 1-2", "text": ""}
{"id": "1354027", "revid": "158913", "url": "https://it.wikipedia.org/wiki?curid=1354027", "title": "Tarma", "text": "Tarma, o tignola, \u00e8 il nome comunemente utilizzato per indicare alcune specie di lepidotteri appartenenti alla famiglia Tineidae, le cui larve si nutrono di tessuti come lana, seta e anche cotone, oltre ad altre tipologie di sostanze contenenti cheratina. Si nutre talvolta anche di capelli umani e pu\u00f2 rifugiarsi negli armadi e cibarsi dei vestiti presenti.\nNutrimento.\nIl bruco (larva) della tarma \u00e8 noto per essere un grave infestante. Pu\u00f2 trarre il suo nutrimento non solo dai tessuti - in particolare lana - ma anche, come la maggior parte dei bruchi, da molte altre fonti.\nLe tarme si nutrono di tessuti e fibre naturali; hanno la capacit\u00e0 di trasformare la cheratina, proteina presente in capelli, peli e lana, in cibo. Le tarme preferiscono i tessuti sporchi e sono particolarmente attratte dai tappeti e dai vestiti che contengono sudore umano e residui di altri liquidi. Sono attratte in questi casi non tanto dal cibo ma dall'umidit\u00e0. Le larve non bevono acqua, di conseguenza deve contenerne il loro cibo.\nCiclo vitale.\nDalle uova escono larve, che cominciano a nutrirsi, si impupano ed escono sotto forma di adulti. Gli adulti non mangiano: i maschi adulti cercano le femmine e le femmine adulte cercano posti dove deporre le uova. Una volta terminata la riproduzione, muoiono. Contrariamente a quello che comunemente si crede, le tarme adulte non mangiano n\u00e9 causano danni a vestiti o tessuti. Sono le larve le uniche responsabili di questo, poich\u00e9 passano la loro vita a mangiare e alla ricerca di cibo.\nSia adulti sia larve preferiscono luoghi scarsamente illuminati, mentre le altre farfalle sono attratte dalla luce. Le tarme preferiscono aree buie o in penombra. Se le larve vengono a trovarsi in luoghi illuminati, cercheranno di spostarsi sotto i mobili o i tappeti. I tappeti tessuti a mano sono tra le loro prede preferite, per la facilit\u00e0 con cui possono nascondersi nella loro parte inferiore, e da l\u00ec fare i loro danni. Si infilano anche negli zoccolini ai bordi delle stanze in cerca di aree buie dove poter trovare cibo.\nPreferiscono ambienti umidi, ma in condizioni di scarsa umidit\u00e0 si sviluppano lentamente. Queste specie di tarme sono piccole falene i cui adulti crescono fino a 2\u00a0cm. Le loro uova sono piccole, in genere lunghe meno di 1\u00a0mm e scarsamente visibili. Una femmina pu\u00f2 deporre centinaia di uova nella sua vita; le uova vengono deposte in luoghi attentamente scelti per le migliori possibilit\u00e0 di sopravvivenza. Le uova sono attaccate con una sostanza simile alla colla e possono essere piuttosto difficili da rimuovere. Dopo la schiusa delle uova, le larve cercano immediatamente cibo. Le larve possono mangiare il cibo necessario in meno di due mesi, ma se le condizioni ambientali non sono favorevoli, si ciberanno ad intermittenza per un tempo pi\u00f9 lungo, fino a due anni. Ogni larva si tesse un bozzolo in cui si trasforma in un adulto. Le larve rimangono in questi bozzoli tra uno e due mesi, poi escono come adulti, pronte ad accoppiarsi e a deporre le uova.\nDifesa dai danni.\nPer bloccare un'infestazione di tarme ci si pu\u00f2 orientare sui seguenti sistemi:\nPer quanto riguarda i prodotti chimici \u00e8 consigliabile applicarli usando un diffusore spray, accertandosi di utilizzarne in quantit\u00e0 sufficiente. Trattare una volta al mese per i primi tre mesi e poi una volta ogni quattro mesi per mantenere l'infestazione sotto controllo."}
{"id": "1354028", "revid": "287204", "url": "https://it.wikipedia.org/wiki?curid=1354028", "title": "Federazione di rugby a 15 dell'Argentina", "text": "L'Uni\u00f3n Argentina de Rugby (UAR) \u00e8 l'organismo di governo del Rugby XV in Argentina. \u00c8 membro dell'International Rugby Board con un posto nel Consiglio Esecutivo.\n\u00c8 dalla UAR che dipende la nazionale di rugby argentina, conosciuta anche come \"Los Pumas\".\nStoria.\nLa prima partita di Rugby giocata in Argentina si disput\u00f2 nel 1873. Il gioco era stato portato in Argentina da Irlandesi e Britannici. Fu solo 26 anni dopo, nel 1899, che quattro clubs della capitale argentina, Buenos Aires, e il Club Atl\u00e9tico del Rosario si unirono per formare la River Plate Rugby Football Union.\nNello stesso anno organizz\u00f2 un proprio campionato\nLa federazione sub\u00ec due sostanziali riforme. Nel 1951, in occasione dei primi Giochi panamericani, fece richiesta di affiliazione al Comitato Olimpico Argentino (CAD-COA), che pose due condizioni. La prima era l'inserimento del nome \"Argentina\" alla denominazione dell'Unione, cosicch\u00e9 il River Plate Rugby Football Union divenne l'Union Argentina de Rugby il 29 novembre 1951.\nLa seconda il limitare la propria competenza al territorio argentino..\nAll'epoca infatti anche il Montevideo Cricket Club, ne faceva parte, Lo stesso anno esso conflu\u00ec quindi nella costituenda Uni\u00f3n de Rugby de Uruguay.\nLa seconda nel 1995-96, quando venne creata la Uni\u00f3n de Rugby de Buenos Aires per coordinare e gestire il rugby nella Capitale e nella sua Provincia, sino ad allora gestito direttamente dalla federazione nazionale.\nQuesta associazione, una delle Rugby Union pi\u00f9 vecchie del mondo, divenne membro dell'International Rugby Board (IRB) dopo esser'stata invitata alla Coppa del Mondo inaugurale nel 1987.\nQuando il resto delle rugby union del mondo divennero professionali nel 1995, la UAR decise che in Argentina il Rugby sarebbe rimasto amatoriale. I giocatori argentini che optarono per andare oltreoceano per giocare a livello professionale (storicamente in Italia e Francia, con un numero crescente di argentini che giocani in Inghilterra) continuarono ad essere chiamati dalla nazionale argentina (anche se non in tutti i casi), e cos\u00ec la nazionale di oggi \u00e8 formata principalmente, anche se non esclusivamente, da giocatori che giocano in squadre europee..\nUnioni affiliate.\nAlla U.A.R. sono affiliate 25 federazioni comunemente dette \"provinciali\". In realt\u00e0 non tutte hanno la competenza esatta su una delle province dell'Argentina, ma alcune di esse vedono affiliazioni di club di parte di una provincia o di pi\u00f9 province. Ad esempio i club della Provincia di Buenos Aires sono \"distribuiti\" su pi\u00f9 federazioni (Buenos Aires, Oeste, Sur, Mar del Plata e Rosario)\nEsisteva inoltre una Uni\u00f3n de Rugby del Centro de la Provincia de Buenos Aires, fondata nel 1986, affiliata ufficialmente dal 1994, ma gi\u00e0 esistente dal 1973 al 1982 come Uni\u00f3n Tandilense de Rugby."}
{"id": "1354029", "revid": "109893", "url": "https://it.wikipedia.org/wiki?curid=1354029", "title": "Ridi pagliaccio vol. 1-2", "text": ""}
{"id": "1354036", "revid": "125896717", "url": "https://it.wikipedia.org/wiki?curid=1354036", "title": "Capitan Uncino", "text": "Il capitano Giacomo Uncino (\"Captain James Hook\"), noto come Capitan Uncino (in alcune edizioni Artiglio o Arpione), \u00e8 l'antagonista sia dell'opera teatrale basata su Peter Pan, inscenata per la prima volta nel 1904, sia del romanzo \"Peter e Wendy\" di J. M. Barrie, pubblicato nel 1911.\nUncino \u00e8 il capitano di una nave di pirati prepotenti e crudeli ed \u00e8 anche la nemesi per antonomasia di Peter Pan. Si dice che precedentemente sia stato il nostromo del pirata Barbanera, e l'unico uomo che Long John Silver avesse mai temuto.\nCapitan Uncino viene chiamato cos\u00ec da tutti anche perch\u00e9 TCMHDDSCVP gli fece crescere un uncino magico al posto dell'alluce sinistro. Per Uncino fu un vero guaio: la bestia ha gradito la sua mano a tal punto che da allora spera di mangiarsi il pirata per intero, dandogli la caccia. Fortunatamente per Uncino, il coccodrillo ha anche accidentalmente ingoiato il suo orologio, che Spugna fece involontariamente cadere in acqua, cos\u00ec lo sente avvicinarsi (grazie al ticchettio) e pu\u00f2 scappare in preda al panico.\nUncino odia Peter Pan pi\u00f9 di ogni altra cosa al mondo (in modo ossessivo), vivendo in attesa del giorno in cui riuscir\u00e0 a uccidere Peter e a far \"camminare sull'asse\" i Bimbi Sperduti. Spugna \u00e8 il nostromo di Uncino e il suo braccio destro, per non dire il suo migliore amico. Contrariamente a quanto si crede normalmente, Spugna non \u00e8 il primo ufficiale, che invece \u00e8 Sparky. Data la fama mondiale di Peter Pan, Capitan Uncino \u00e8 uno dei pirati immaginari pi\u00f9 celebri di sempre.\nStoria editoriale.\nGli inizi.\nUncino non appariva nei primi abbozzi dell'opera, essendoci gi\u00e0 un capriccioso e coercitivo Peter Pan come la cosa pi\u00f9 vicina a un \"cattivo\". Il capitano pirata fu creato per una scena da eseguire davanti al sipario chiuso mentre dietro il sipario veniva cambiata la scena dall'Isola che non c'\u00e8 alla casa dei Darling; nella scenetta si doveva raffigurare il ritorno a casa dei protagonisti. Barrie ha ingrandito la scena e il ruolo del capitano mentre la storia evolveva. Il personaggio fu ideato inizialmente per essere interpretato da una donna: Dorothea Bairs, l'attrice che aveva anche il ruolo di Mary Darling, madre dei ragazzi. Gerald du Maurier, fratello di Sylvia Llewelyn Davies (la donna i cui figli ispirarono Barrie a scrivere Peter Pan), che gi\u00e0 interpretava George Darling, il padre dei ragazzi, persuase Barrie a fare interpretare a lui la parte aggiuntiva, una decisione ripresa in molti film e riproduzioni di \"Peter Pan\".\nPeter e Wendy.\nIn \"Peter e Wendy\", Capitan Uncino \u00e8 il cattivo principale. Egli \u00e8 sia ammirabile sia detestabile, essendo un cattivo gentiluomo in quanto capisce che c'\u00e8 un modo giusto e un modo sbagliato per commettere terribili atti.\nNel romanzo e nella rappresentazione, Uncino rapisce Wendy Darling, la ragazza che ama Peter e che Peter vede come un surrogato di sua madre, e sfida il ragazzo a un duello finale. Quando Uncino \u00e8 battuto, Peter Pan, istigato da Uncino, gli tira un calcio facendolo cadere fuori dalla nave, dritto nella bocca spalancata del coccodrillo. Appena prima della sua sconfitta, Uncino, comunque tira un'ultima frecciatina a Peter accusandolo di aver usato \"cattive maniere\". Peter, con l'indifferenza della giovinezza, velocemente si dimentica di Uncino e trova una nuova nemesi, ma siccome Uncino aveva ottenuto pi\u00f9 successo tra il pubblico, la maggior parte dei sequel lo riportarono in scena in un modo o nell'altro.\nPer paura che qualcuno pensasse che il nome di \"Uncino\" fosse troppo facile, Barrie ha detto che \"Uncino non \u00e8 il suo vero nome. Rivelare chi veramente fosse sarebbe anche adesso come mettere il paese in un incendio\". Barrie ha anche suggerito attraverso alcuni indizi, che Uncino frequent\u00f2 il college di Eton.\nDescrizione del personaggio.\nPersonalit\u00e0.\nUncino ha, in un certo senso, una doppia natura: sebbene sia uno spietato capitano pirata, a volte sembra compassionevole, soprattutto con Wendy; essendo una signorina, la maggior parte degli abitanti dell'isola sono educati e cercano di essere persone perbene quando c'\u00e8 Wendy. Uncino, sebbene sia di solito molto duro con i Bimbi Sperduti, si comporta stranamente da gentiluomo quando si tratta di Wendy, sviluppando un lato pi\u00f9 tenero per lei. Lo rattrista sapere che i Bimbi Perduti lo odiano, anche se \u00e8 stato lui a causare il loro odio. Barrie disse che Hook \u00e8 spesso malinconico; le uniche volte in cui prova un po' di brio \u00e8 quando infilza l'uncino nella sua vittima. Barrie disse anche che Uncino \u00e8 un magnifico cantastorie - ama i fiori e la dolce musica, \u00e8 colto e fa sfoggio di buona educazione. \u00c8 anche un musicista di talento, infatti suona il flauto e il clavicembalo nel romanzo e nel film Disney. Ha costruito lui stesso un bocchino per poter fumare contemporaneamente due sigari, quindi presumibilmente fuma. Ci sono molti suggerimenti che fanno pensare che Barrie ha basato il personaggio di Uncino su s\u00e9 stesso, tanto da condividere lo stesso nome.\nIn un dialogo pubblicato da J. M. Barrie col titolo \"Captain Hook at Eton\" (\"Capitan Uncino a Eton\"), dato ai pupilli dell'Eton College nel 1927, Barrie descrive l'amore di Uncino per la poesia, in special modo quella dei \"Lake Poets\" (una corrente romantica di cui facevano parte William Wordsworth e Samuel Taylor Coleridge), e i suoi successi sportivi a scuola. Secondo Barrie: \"Le sue simpatie andavano pi\u00f9 verso il classico che per il moderno. In politica era un conservatore\". Come in Peter Pan, Uncino \u00e8 descritto come un uomo solo, pieno di rimpianti e depresso, scrivendo nel suo diario di bordo: \"Forse, sarebbe stato meglio per Uncino non essere mai nato\". Uncino mostra anche tendenze narcisistiche, sebbene capisca di esagerare e talvolta si rimproveri per questo.\nAspetto.\nIn \"Peter e Wendy\", Uncino \u00e8 descritto come \"cadaverico\", con occhi blu e riccioli lunghi e scuri che sembrano \"candele nere\" se visti da lontano; nel film \"Hook - Capitan Uncino\", i capelli di Capitan Uncino sono soppiantati da una parrucca. Ha un uncino al posto della mano destra (ma di solito nei film l'uncino \u00e8 nella mano sinistra). Inoltre \u00e8 descritto come un uomo alto, con un'aria elegante e un'amabile dizione. Uncino \u00e8 spesso rappresentato con un largo cappello piumato, un mantello rosso o blu, e dei calzoni stretti sotto il ginocchio. Questo appartiene alla sua descrizione nel romanzo: \"Nel vestirsi imita molto Carlo II\". Barrie scriver\u00e0 successivamente di lui come \"In una parola, il pi\u00f9 bell'uomo che abbia mai visto, sebbene, allo stesso tempo, leggermente disgustoso\" (J. M. Barrie, \"Capitan Hook at Eton\" in \"Mconnachie &amp; JMB Speeches By J M Barrie\").\nIn teatro e nei film, George Darling e Capitan Uncino sono spesso interpretati dallo stesso attore. Questo si basa sulla credenza nel libro che \"Tutti gli adulti sono pirati.\"\nAltre versioni.\nPeter Pan in Scarlet.\nIl sequel autorizzato, \"Peter Pan e la sfida al Pirata rosso\", scritto da Geraldine McCaughrean, d\u00e0 a \"Peter Pan\" una nuova nemesi, riportando indietro nel frattempo il vecchio favorito.\nRavello, un uomo circense avvolto sempre in un mantello di lana, si scopre essere Giacomo Uncino, che \u00e8 scappato dal coccodrillo, quando le contrazioni che dovevano ucciderlo e digerirlo ruppero la boccetta di veleno che il capitano portava sempre con s\u00e9. Il veleno uccise il coccodrillo e Uncino us\u00f2 il suo uncino per uscire, ma \u00e8 un uomo cambiato. Il viso pieno di cicatrici emerso dalla pancia del coccodrillo non \u00e8 quello del nobile pirata che passeggiava sul ponte della \"Jolly Roger\", \u00e8 cambiato in Ravello, il viaggiatore. Solo dopo avere ricevuto un bacio da Wendy, e avere dormito per cinque settimane, ritorna a essere il vero Uncino.\nUncino d\u00e0 un altro indizio per svelare la sua vera identit\u00e0 quando uno dei Bimbi Sperduti chiede a Ravello il suo nome: egli ci pensa per un attimo, come se cercasse di ricordare, e infine dice che il nome datogli dalla madre era Crichton, ma aggiunge che il nome dato dalle madri non significa niente.\nUno dei trofei di Ravello \u00e8 un trofeo di Eton datato 1894. Se Uncino aveva 18 anni - l'ultimo anno di un frequentante di Eton - in quell'anno, allora \u00e8 nato nel 1876, ben 101 anni dopo la sua comparsa alla Conferenza dei Pirati (vedi sotto), e anche molto dopo i tempi di Barbanera e Long John Silver, ma questo potrebbe essere una estensione della magia dell'Isola che non c'\u00e8.\n\"Capt. Hook: The Adventures of a Notorious Youth\".\nSecondo il romanzo \"Capt. Hook: The Adventures of a Notorious Youth\", scritto da J. V. Hart, Uncino era il figlio illegittimo di un nobile, \"Lord B.\", e di una donna sconosciuta che Uncino non ha mai incontrato. Denunciato da Lord B., il giovane James Matthew \u00e8 allevato e cresciuto da un'attrice shakespeariana che chiama Zia Emily. All'et\u00e0 di 15 anni, frequenta contro la sua volont\u00e0 il college di Eton come uno studente Oppidan (non appartenenti a una Casa).\nJames cerca di essere il migliore della classe. \u00c8 un avido lettore di Shakespeare e Shelley, e il suo motto \u00e8 \"La conoscenza \u00e8 potere\". Egli era molto interessato alla Rivoluzione francese, e finiva le sue frasi con un \"The End\" (\"Fine\").\nNel romanzo James ha pochi amici - Roger Peter Davies, il cui nomignolo \u00e8 \"Jolly Roger\" e da cui Uncino trarr\u00e0 il nome per la sua nave, e il suo animale Electra, un ragno mortalmente velenoso con un marchio a forma di uncino sull'addome. Comunque, James Matthew ha molti nemici, soprattutto Arthur Darling, uno studente diciassettenne col quale rivaleggia negli studi, nella scherma, negli sport, e nelle attenzioni della sultana ottomana Ananova Ariadne. Sebbene James conquisti Ananova, il loro affetto mette in moto una catena di eventi politici che hanno effetti sulla posizione di Lord B. Egli egoisticamente toglie James da Eton e lo imbarca sulla sua nave mercantile, la \"Strega del Mare\" (\"Sea Witch\"). Ma il profondo dolore non lascia James fino a quando non sconfigge Arthur in un duello finale di scherma, spaventandolo con una ghigliottina costruita da James stesso. Egli brucer\u00e0 anche i suoi dati al college in modo da non lasciare traccia del suo comportamento.\nJames lascia Eton con Jolly Roger. Arrivati sulla nave mercantile, incontra il nostromo Bartholomew Quigley Smeethington, chiamato generalmente Spugna. Spugna e tutti gi altri marinai vivono nel terrore del loro feroce capitano, che, in un crudele intreccio, sembra essere un prete cristiano. James, come sempre, riesce a fare amicizia con i miseri, i derelitti. Quando James scopre con orrore che suo padre \u00e8 un mercante di schiavi, egli libera gli schiavi sulla nave e sconfigge il capitano della nave (successivamente ucciso da Electra), e poi uccide il quartiermastro con un uncino metallico.\nIn \"Capt. Hook\", l'autore lega gli eventi nella vita di James Matthew B. alla vita di James Matthew Barrie e alle vite dei bambini di Llewellyn e Darling. Inoltre l'autore cambia alcuni punti chiave: egli descrive lo strano colorito di James e il suo sangue giallo dovuto a una malattia del sangue, i capelli di James sono naturali invece di essere una parrucca, \u00e8 chiamato \"Uncino\" perch\u00e9 uccide il commissario di bordo della \"Strega di Mare\" con un uncino, piuttosto che avere perso una mano e averla rimpiazzata con un uncino.\n\"Peter and the Starcatchers\".\nNel romanzo \"Peter and the Starcatchers\", scritto da Dave Barry e Ridley Pearson, \u00e8 descritto il pi\u00f9 brutto Capitan Uncino: \u00e8 sporco e unto, con un alito terribile, due occhi neri e un viso butterato. Mangia carne cruda nella sua stanza, lasciando spesso il cibo sul suo letto. Questa immagine grottesca di Uncino contrasta fortemente con quella del gentiluomo uscito da Eton di J. M. Barrie. In questo romanzo, che \u00e8 ambientato prima che Uncino incontrasse Peter Pan, Uncino \u00e8 chiamato \"Black Stache\" (\"Baffo nero\", letteralmente) a causa dei suoi baffi, e la sua nave \u00e8 chiamata \"Sea Devil\" (\"Diavolo del Mare\") - ottiene la \"Jolly Roger\" dopo avere usato una vela a forma di corsetto per attaccare una nave britannica di nome \"Wasp\" (\"Vespa\"). In questo prequel, anche se Peter taglia la mano a Uncino, non la d\u00e0 in pasto al coccodrillo; l'animale semplicemente la mangia. \"Black Stache\" diventa \"Capitan Uncino\" nel secondo libro, \"Peter and the Shadow Thieves\" (\"Peter e i ladri d'ombra\"). In entrambi i libri, Uncino \u00e8 il cattivo secondario: in \"Peter and the Starcatchers\"\u00e8 secondo rispetto all'uomo di mare Slank, mentre in \"Peter and the Shadow Thieves\" \u00e8 il terzo cattivo, dopo Slank (il secondo) e Lord Ombra. Diventa il cattivo principale nei \"Libri dell'Isola che non c'\u00e8\". La questione sull'amputazione della sua mano varia molto. Nell'opera di Barrie, la sua mano destra fu tagliata apposta da Peter; nei romanzi di Barry e Pearson, la sua mano sinistra \u00e8 stata amputata da Peter accidentalmente.\n\"La vera Storia di Capitan Uncino\".\nUncino \u00e8 il protagonista e, paradossalmente, l'eroe del romanzo italiano \"La vera storia di Capitan Uncino\", scritto da Pierdomenico Baccalario e pubblicato nel 2011 da Piemme. In questa versione della storia, Capitan Uncino si chiama in realt\u00e0 James Fry ed \u00e8 figlio illegittimo di Giorgio IV, re d'Inghilterra. Il fratello del re, consapevole che il bambino reclamerebbe la successione al trono che spetta altres\u00ec a lui, racconta al re che il bambino e la madre sono morti nel parto e ordina poi che entrambi siano uccisi in segreto. Tuttavia, il medico e la levatrice riescono a farli fuggire da Londra e li spediscono nelle Indie orientali dove il bambino crescer\u00e0 ignaro delle proprie origini. Dopo la morte della madre, James si imbarca su una nave gi\u00e0 a 13 anni, per poi diventare l'uomo pi\u00f9 ricercato dell'Impero britannico come capitano di una ciurma di pirati. Anche in questo romanzo, Uncino perde una mano per colpa di un coccodrillo marino e la sostituir\u00e0 con l'iconico uncino. \u00c8 emblematica una scena dove Uncino incontra una tigre in gabbia allo zoo e fissandola sente affinit\u00e0 per l'animale imprigionato \"Tu e io siamo uguali: a me hanno tolto una mano, a te la libert\u00e0\" (il nome della tigre \u00e8, non a caso, \"Giglio Tigrato\"). Dopo essersi riconciliato con la famiglia reale ed essere divenuto corsaro al servizio della regina Vittoria, incontra James Barrie a cui racconter\u00e0 tutta la sua storia. Ha modo di assistere, prima di morire, all'avvento della commedia tratta dalla sua storia: Peter Pan.\nPeter Pan di Loisel.\nNella rivisitazione francese del fumettista R\u00e9gis Loisel (decisamente pi\u00f9 dark e matura rispetto all'opera di Barrie), Capitan Uncino ritorna alle sue radici: collerico e spietato, seppur inconsapevolmente protagonista di diversi momenti comici, non si fa scrupoli a uccidere e prova gusto a veder scorrere il sangue altrui, ma d'altro canto \u00e8 terrorizzato alla vista del proprio sangue. Sebbene sia malvagio e temutissimo da tutti, mostra anche una personalit\u00e0 infantile in particolare ogni volta che ha paura (per esempio del coccodrillo) implora l'aiuto di Spugna, suo storico confidente. In questa versione, Uncino giunge sull'Isola che non c'\u00e8 molto prima dell'arrivo di Peter, dove seduce una sirena e si fa rivelare il nascondiglio del tesoro dell'isola che per\u00f2 \u00e8 costantemente sorvegliato dal coccodrillo guardiano. Il loro primo incontro avviene casualmente da parte di Peter, che venne accolto dalla ciurma col consenso di Uncino.\nDopo che Uncino uccide Pan (il precedente comandante delle creature fatate che abitano l'isola), Peter passa dalla parte dei nativi, vendicandosi su Uncino tagliandogli la mano destra e dandola in pasto al coccodrillo che inizia a inseguire il capitano per finirselo. Pi\u00f9 avanti, si scopre che Uncino \u00e8 lo stesso padre di Peter, che aveva abbandonato la compagna incinta (anche perch\u00e9 convinto che lo stesse imbrogliando) per salpare per l'avventura.\nAltri media.\nCartoni.\nVersione Disney.\nLa versione che compare nel film a cartoni animati della Disney, \"Le avventure di Peter Pan\" \u00e8 dissimile a quella originale: invece di un uomo talvolta gentile e poco irascibile, qui diviene un manipolatore sotto un'apparenza rispettabile. Nel film d'animazione \u00e8 un cattivo molto pi\u00f9 comico del personaggio originale: si comporta come un vigliacco con un temperamento infantile. Durante il primo sviluppo del film, il dipartimento della storia ha analizzato il personaggio di Hook come \"un inetto... eppure molto meschino, al punto da essere omicida. Questa combinazione di tratti dovrebbe causare tanto divertimento ogni volta che parla o agisce\". Frank Thomas \u00e8 stato il direttore animatore di Uncino.\nUncino \u00e8 un uomo magro con lunghi capelli neri, un grande naso adunco, sottili baffi neri e un grande mento. Di solito \u00e8 ben rasato, ma a volte sfoggia una barba ispida che gli fa sembrare il mento grigio. Indossa una cravatta bianca con volant, un soprabito rosso con fodera dorata e gemelli d'oro ai polsini, una fascia sulla spalla destra che tiene il fodero della spada sul lato sinistro, pantaloni viola con calze azzurre alte fino al ginocchio, scarpe nere con fibbie in oro e tacchi alti, e un grande cappello cremisi con un'enorme piuma chiara decorativa. Sotto il soprabito ha un dolcevita rosa con balze bianche su ogni manica. Usa uno stocco con elsa d'oro come arma. L'uncino (da cui prende il nome) \u00e8 al posto della mano sinistra.\nUncino \u00e8 emotivamente vulnerabile. Nonostante ci\u00f2, si comporta tipicamente come un cattivo minaccioso e astuto. Anche se comicamente e occasionalmente maldestro, \u00e8 un personaggio molto omicida. Uncino \u00e8 estremamente intelligente e manipolatore, aiutato dalla sua personalit\u00e0 affascinante e soave. \u00c8 in grado di ingannare chiunque, anche coloro che sono consapevoli del fatto che non ci si deve fidare di lui, e sembra avere la tendenza a trovare scappatoie negli accordi o nei contratti, o a mostrare obbedienza alla lettera della legge piuttosto che allo spirito di legge (ad esempio, quando \u00e8 stato costretto a promettere che non avrebbe alzato dito o uncino su Peter Pan, ha accettato e poi ha piazzato una bomba truccata da regalo nel nascondiglio di Peter). Ha paura del coccodrillo, entrando in panico appena lo vede o sente il ticchettio della sveglia che l'animale ha ingoiato. Mentre \u00e8 crudele, mortale, irascibile e non mostra alcuna cura per il suo equipaggio, sembra tollerare solo le azioni maldestre di Spugna. \u00c8 dimostrato che Uncino pu\u00f2 uccidere i suoi pirati per irritazione (ad esempio, ha sparato a uno dei suoi per il suo canto fastidioso) e nonostante i fastidi di Spugna, lo risparmia sempre (sebbene abbia tentato di prenderlo a pugni per la sua stupidit\u00e0, ma \u00e8 sempre interrotto) e vede il nostromo come il suo confidente e amico, condividendo pensieri personali con Spugna oltre a essere la prima persona a cui si rivolge quando \u00e8 spaventato, il che non \u00e8 comune per un cattivo acclamato come Uncino.\nDa tempo Uncino ha abbandonato la navigazione in alto mare per vendicarsi di Peter Pan per avergli tagliato la mano e averla data in pasto a un coccodrillo, che da allora \u00e8 costantemente alla ricerca del capitano. \nNel climax del film, Peter riesce in extremis a sconfiggerlo. Uncino, persa ormai la sua baldanza, annuncia di lasciare per sempre l'Isola che non c'\u00e8 e implora piet\u00e0 al giovane nemico. Peter, con grande clemenza, decide di risparmiargli la vita a patto che Uncino dichiarasse apertamente di essere un baccal\u00e0. Il pirata obbedisce all'ordine. Dopo tale giuramento, per\u00f2, non si d\u00e0 per vinto e tenta di colpire Peter alle spalle col suo uncino; non riuscendoci cade dalla nave ingloriosamente e si ritrova a dover scappare dal coccodrillo di nuovo, seguito dal suo equipaggio.\nAnni dopo i fatti del primo film, riappare nel seguito \"Ritorno all'Isola che non c'\u00e8\" dove si libera del coccodrillo, che per\u00f2 viene rimpiazzato da una piovra gigante, che scambiando il pirata per uno stoccafisso comincia a perseguitarlo forse anche pi\u00f9 del suo predecessore, imitandolo inoltre nel classico \"Tic-Tac\", tramite le ventose.\nNel film \"Le avventure di Peter Pan\", Uncino ha la voce e l'aspetto di Hans Conried, che diede la voce e l'aspetto anche al signor Darling. Frank Thomas fu il direttore dell'animazione di Uncino. Nella versione in lingua italiana \u00e8 stato invece doppiato da Stefano Sibaldi (doppiaggio del 1953) e da Giuseppe Rinaldi (doppiaggio del 1986).\nNel film \"Ritorno all'Isola che non c'\u00e8\", invece, \u00e8 doppiato da Corey Burton (versione originale) e da Carlo Reali (in italiano).\nCapitan Uncino \u00e8 un abile spadaccino, rivaleggiato solo da Peter Pan, oltrech\u00e9 agile e furtivo, il che lo rende un avversario pericoloso. Dimostra grandi abilit\u00e0 nel manipolare approfittando dell'ingenuit\u00e0 altrui: riesce infatti a far credere che non far\u00e0 del male a Peter, usando giri di parole. Ha un'ottima conoscenza del linguaggio fatato, essendo uno dei pochi ad avere la capacit\u00e0 di comprendere e parlare alle fate, in particolare con Trilli. Sembra essere anche incredibilmente forte, dimostrando di poter sollevare Spugna con il suo uncino, sollevare Giglio Tigrato mentre lei ha un'ancora legata addosso, o lanciare Denteduro in mare con un braccio.\nCapitan Uncino appare in numerose serie televisive come \"House of Mouse - Il Topoclub\" e nel film \"Il bianco Natale di Topolino - \u00c8 festa in casa Disney\". \u00c8 anche uno degli antagonisti secondari nel film \"Topolino e i Cattivi Disney\", ed \u00e8 uno dei principali cattivi visti nel calderone di \"C'era una volta Halloween\". Occasionalmente, appare nelle storie di Zio Paperone come nemesi di Moby Duck, un cugino di Paperino. In uno dei segmenti della serie televisiva antologica \"Raw Toonage\" lo si vede interagire con Don Massacre - pirata antagonista principale della serie animata \"Tale Spin\" - dopo averlo derubato di una cassa del tesoro che il lupo antropomorfo aveva trovato e sconfiggendolo dopo un breve duello di cappa e spada. \nAnche nei videogiochi fa numerose apparizioni: in \"La rivincita dei Cattivi\", \"Disney Epic Mickey\", \"Jake e i pirati dell'Isola che non c'\u00e8\", \"Disney Infinity\" e nella saga di \"Kingdom Hearts\".\nCome uno dei cattivi pi\u00f9 riconoscibili e popolari della Disney, Capitan Uncino \u00e8 anche un membro principale del franchise dei Cattivi Disney. Si \u00e8 classificato:\n\"Le mille e una fiaba\".\nCapitan Uncino compare come antagonista principale nel mediometraggio animato della Burbank Films Australia Peter Pan (1988). In Italia venne distribuito assieme ai classici d'animazione in VHS della raccolta \"Le fiabe son fantasia\" (col titolo \"Le mille e una fiaba\") presentata da Cristina D'Avena. Qui Uncino \u00e8 caratterialmente simile a quello della versione Disney, mentre il suo aspetto subisce diversi cambiamenti: ha i capelli castani, un fisico pi\u00f9 robusto e l'uncino al posto della mano destra. \u00c8 vestito con una redingote rossa con ricami gialli, un cappello nero con piuma viola, un cravattino giallo, un panciotto viola, dei calzoni fucsia e delle scarpe nere.\nSerie animate.\n\"Peter Pan\".\nNel 1989, la giapponese Nippon Animation ha prodotto l'anime \"Peter Pan\" in 41 episodi nell'ambito del progetto \"World Masterpiece Theater\" trasmesso in Giappone e in moltri altri paesi.\nLa personalit\u00e0 di Uncino era molto pi\u00f9 vicina all'originale dal romanzo di Barrie. Piuttosto che l'Uncino codardo e comico raffigurato dalla Disney, Uncino era un aggressivo stratega, temuto dal suo equipaggio e da chiunque altro, tranne Peter Pan. Oltre al suo obiettivo primario, cio\u00e8 distruggere Peter, ha anche il desiderio di diventare il primo re dell'Isola che non c'\u00e8. Uncino ha anche un secondo uncino che insieme al primo funziona come una chela di granchio.\nNella versione giapponese, Capitan Uncino ha la voce di Chikao Otsuka, cos\u00ec come in \"Kingdom Hearts\" e \"\".\n\"Nel covo dei pirati con Peter Pan\".\nNel 1990, la Fox ha prodotto la serie TV \"Nel covo dei pirati con Peter Pan\". In questa versione, Uncino sembrava pi\u00f9 in stile del XVIII secolo piuttosto che il classico stile di Carlo II d'Inghilterra. Aveva capelli bianchi, piuttosto che neri, acconciati come una parrucca nobiliare. La personalit\u00e0 di Uncino era molto vicina a quella descritta da Barrie nell'originale. L'Uncino della Fox era molto complesso. Egli atterriva il suo equipaggio, era brutale verso i nemici, non aveva paure (tranne che per il coccodrillo), mostrava grande intelligenza e gli piacevano le opere di Shakespeare. Inoltre, ha la passione per la musica e suona (con notevole bravura) un organo a canne. Ebbe la voce di Tim Curry, che vinse un Premio Emmy per questa parte (in Italia era doppiato da Pietro Ubaldi che doppi\u00f2 anche il Capitan Uncino della serie appartenente al World Masterpiece Theater). Anche se nella versione originale di Uncino si diceva che avesse imparato l'arte della pirateria come nostromo di Edward Teach, meglio conosciuto come Barbanera, in questa versione Uncino afferma con orgoglio di essere stato membro di alto rango della marina di sua maest\u00e0 la Regina d'Inghilterra e di aver combattuto in numerose guerre attraverso gli oceani per l'Impero britannico. In diverse puntate, afferma che il suo nome era benvoluto alla corte reale, da qui il suo atteggiamento pomposo e il suo costante definirsi un \"gentiluomo\". Tuttavia, a un certo punto, Uncino intraprese segretamente anche l'attivit\u00e0 di pirata. Aveva anche un fratello, marinaio anche lui, con cui era in forte competizione ma con il quale condivideva l'attivit\u00e0 piratesca, e una fidanzata, Cecilia, della quale era perdutamente innamorato. I due avevano deciso di sposarsi ma, un giorno di Natale, i due fratelli Uncino (in questa versione Uncino ha il nome di Giacomo Uncino, James Hook in originale) catturano una nave che trasportava la fidanzata di Uncino, Cecilia. Scoperto che il suo futuro sposo era un pirata e un criminale, lo lasci\u00f2. Affranto e con il cuore a pezzi, Uncino perse la testa e quella sera stessa i due fratelli litigarono sulla spartizione del tesoro e combatterono in un duello che vede Uncino sconfitto lasciare la nave dopo aver perso la mano in duello (quindi in questa versione, a differenza di tutte le altre, non \u00e8 stato Peter Pan a tagliargli la mano) anche se era riuscito a strappare un occhio a suo fratello, facendogli guadagnare il titolo di \"Captain Patch\" (\"Capitan Benda\"). Sebbene Uncino trovi la strada per l'Isola che non c'\u00e8, e quindi una forma di immortalit\u00e0, suo fratello mor\u00ec da qualche parte, e il suo tesoro arriver\u00e0 fino all'Isola che non c'\u00e8. Un episodio narra di come Uncino trovi questo tesoro, risvegliando controvoglia lo spirito malevolo del fratello morto. Similmente alla versione originale di Barrie, l'Uncino della Fox \u00e8 collerico e spietato ma nutre grandi pretese di essere una persona civile e altolocata, per cui si cura di trattare sempre Wendy con un certo riguardo ed \u00e8 molto sensibile al giudizio di questi (in pi\u00f9 di una puntata la ragazza sfrutta questa sua debolezza per aiutare i suoi amici caduti in trappola). In alcune circostanze, si comporta perfino con generosit\u00e0 (ad esempio ha salvato la vita della Bambina nella Luna, un'altra delle creature magiche dell'isola, poich\u00e9 questi, a parte Wendy, \u00e8 stata l'unica ad averlo trattato con gentilezza durante il loro primo incontro). Inoltre, a differenza della versione Disney e di altre versioni, pur essendo spesso insolente e tirannico nei loro confronti, Uncino mostra di tenere al suo equipaggio (soprattutto a Spugna) e non \u00e8 mai violento con loro al di l\u00e0 delle parole. \u00c8 anche molto affezionato alla sua nave. Infine, a differenza di tutte le altre versioni, Uncino ha un animale domestico, un pappagallo di nome Short Tom. Nella penultima puntata, Uncino dimostra anche di essere molto coraggioso dato che quando Peter, in un raro sprezzo di rabbia, lo ha immobilizzato e sta per ucciderlo, Uncino non dimostra alcun timore e anzi invita Peter a finirlo, togliendosi la soddisfazione di deridere un'ultima volta il suo avversario sostenendo che lui pu\u00f2 permettersi di accogliere la morte dato che ha vissuto una vita piena di soddisfazioni e di emozioni che Peter, prigioniero di un'eterna infanzia, non conoscer\u00e0 mai. Nell'ultima puntata, si scopre che Uncino, nonostante tutto, proprio come lo stesso Peter, \u00e8 affezionato alla sua nemesi e si diverte a combattere il loro eterno gioco di gatto e topo, anche se non vince mai, per cui si premura di salvare Peter (e la stessa Isola che non c'\u00e8) che stava morendo a causa del suo desiderio di crescere che lo stava facendo invecchiare a gran velocit\u00e0.\n\"World of Winx\".\nNella serie \"World of Winx\", appare con il nome di Jim, doppiato da Alex Polidori.\nFilm.\n\"Hook - Capitan Uncino\".\nIn questo film del 1991, il capitano Giacomo Uncino \u00e8 interpretato da Dustin Hoffman (doppiato, in italiano, da Ferruccio Amendola, voce ufficiale di Hoffman); poich\u00e9 Hoffman \u00e8 destrorso, nel film il pirata ha l'uncino al posto della mano sinistra.\nNel film, Uncino viene dipinto come un uomo che, da quando il suo grande nemico Peter Pan (interpretato da Robin Williams) ha lasciato l'Isola che non c'\u00e8, \u00e8 caduto in uno stato di depressione, essendo nel frattempo riuscito a uccidere il coccodrillo che gli dava la caccia, facendone un grande orologio a pendolo. \nPer fare in modo che la sua nemesi torni sull'Isola onde poterlo sfidare in un'ultima grande battaglia, Uncino ne rapisce i figli e riesce nel suo intento ma il suo stato d'animo non migliora, constatando che Peter (ora chiamato Peter Banning) \u00e8 una persona totalmente diversa, avvocato freddo e immemore della sua vita da leader dei Bimbi Sperduti sull'Isola. Stringendo un patto con Trilli (interpretata da Julia Roberts), lascia al suo nemico tre giorni di tempo per recuperare le sue memorie e la sua abilit\u00e0 nel combattimento; tuttavia, nel frattempo, tenta di accattivarsi la simpatia dei figli di Peter, fallendo con la piccola Maggie, ma riuscendovi con Jack, il quale (gi\u00e0 in rotta col padre a causa della sua assenza come genitore) cade vittima del lavaggio del cervello che Uncino opera su di lui. Allo scadere dei tre giorni, Peter (ormai recuperati tutti i suoi ricordi e le sue abilit\u00e0), si reca ad affrontare Uncino nella battaglia finale, durante la quale il capitano uccide Rufio (il pi\u00f9 grande dei Bimbi Sperduti e loro guida durante la lunga assenza di Peter); nel corso del combattimento, tuttavia, Uncino viene sconfitto a causa del suo terrore degli orologi (poich\u00e9 essi gli rammentano la sua fobia verso il coccodrillo), terrore che cela in realt\u00e0 la sua paura dello scorrere del tempo. Sebbene graziato da Peter dopo essere stato sconfitto, Uncino tenta di cogliere di sorpresa la sua nemesi, ma colpisce invece il corpo del coccodrillo impagliato, il quale, inspiegabilmente, pare ritornare in vita, crollando sul capitano, che viene misteriosamente \"divorato\", scomparendo nel nulla.\n\"Peter Pan\".\nIn questo film del 2003, Capitan Uncino \u00e8 interpretato da Jason Isaacs (doppiato, in italiano, da Francesco Pannofino); in questa versione, come il personaggio \u00e8 descritto nel romanzo, il capitano porta l'uncino al posto della mano destra, rendendolo, pertanto, mancino.\nJason Isaac interpreta anche il ruolo di George Darling, il pap\u00e0 di Wendy, seguendo una tradizione che deriva dalla prima rappresentazione del romanzo. In questa versione indossa un completo nero e uno bordeaux, mentre il suo classico cappello piumato lo si vede in poche scene e ha un tatuaggio raffigurante lo stemma dell'Eton College sul braccio sinistro. In una scena si diletta con una canzone scritta da lui stesso, sfoggiando le sue doti di cantastorie a Wendy Darling, \"invitata\" a cena sul proprio vascello. Nel film Uncino \u00e8 l'antagonista immaginato dalla suddetta bambina per le favole che essa narra ai suoi fratellini. Questa \u00e8 finora la trasposizione cinematografica pi\u00f9 fedele all'Uncino letterario.\n\"Pan - Viaggio sull'isola che non c'\u00e8\".\nIn questo film del 2015, diretto da Joe Wright, Capitan Uncino \u00e8 interpretato da Garrett Hedlund (doppiato, in italiano, da Andrea Mete). \nIn questa versione della storia, che narrerebbe le vicende che precedono la storia narrata da Barrie, il vero pirata antagonista principale \u00e8 Barbanera. James Uncino \u00e8 invece coprotagonista, \u00e8 innamorato di Giglio Tigrato e l'aiuta insieme a Peter Pan (interpretato da Levi Miller) nell'impresa di salvare l'isola dall'avidit\u00e0 del pirata Barbanera.\nTelefilm.\n\"C'era una volta\".\nDalla seconda stagione compare tra i personaggi principali della serie televisiva statunitense, interpretato dall'attore irlandese Colin O'Donoghue. Il suo vero nome \u00e8 Killian Jones, ed \u00e8 alleato con Cora: Regina di Cuori e madre della strega di Biancaneve (che nel telefilm ha nome Regina). Il suo scopo \u00e8 vendicarsi di Tremotino che gli ha tagliato la mano per impossessarsi di un fagiolo magico dopo aver ucciso la sua amata Milah (nonch\u00e9 moglie di Tremotino). Dopo questo fatto, Capitan Uncino comincer\u00e0 a rivolgersi a Tremotino con il soprannome di \"Coccodrillo\". Milah era scappata con Uncino abbandonando marito e figlio perch\u00e9 non amava Tremotino ed era stufa della loro vita di stenti. Successivamente si innamora e inizia una relazione con la protagonista Emma, figlia di Biancaneve e del Principe Azzurro, e per amore inizia un percorso di redenzione passando a tutti gli effetti dalla parte degli eroi.\n\u00c8 doppiato da Francesco Pezzulli.\n\"Neverland - La vera storia di Peter Pan\".\nIn questa mini serie, Giacomo Uncino \u00e8 interpretato da Rhys Ifans.\nJimmy (James) Hook \u00e8 a capo di una banda di ragazzini che si dilettano in piccoli furti. Tra i ragazzi c'\u00e8 Peter, il suo pupillo, salvato da un orfanotrofio. Tutti i bambini sono orfani, presi in custodia da Jimmy.\nArrivato sull'isola, verr\u00e0 corrotto e sedotto da Bonny, capitano della nave, facendolo diventare un pirata assetato di potere.\n\u00c8 doppiato da Christian Iansante.\nMusical.\nUna compagnia italiana, usando le musiche di Bennato, ha creato il musical di Peter Pan.\nNello spettacolo, Agenore \u00e8 in realt\u00e0 Capitan Uncino, e non vuole che Wendy racconti le fiabe di Peter Pan ai fratellini. Una notte, Peter Pan era alla finestra della casa della famiglia Darling e ascoltava le fiabe che Wendy raccontava, e poi sarebbe andato dai bambini sperduti e le ripeteva. L\u00ec, qualcosa successe e il cane Nana addent\u00f2 l'ombra di Peter Pan. Peter fugg\u00ec, ma l'ombra rest\u00f2 addentata a Nana. Cos\u00ec ecco che attraverso le canzoni di Bennato incomincia il musical."}
{"id": "1354040", "revid": "3082", "url": "https://it.wikipedia.org/wiki?curid=1354040", "title": "Aconio Catullino", "text": ""}
{"id": "1354041", "revid": "287204", "url": "https://it.wikipedia.org/wiki?curid=1354041", "title": "ROC Yamaha", "text": "La ROC Yamaha \u00e8 una motocicletta da competizione utilizzata nelle gare del motomondiale dal 1992 al 1997 in classe 500 equipaggiata da un telaio di produzione propria e da un propulsore fornito dalla Yamaha.\nIl contesto.\nAl termine del motomondiale 1991, vista anche la diminuzione dei piloti presenti in gara nella classe regina e l'obsolescenza dei modelli destinati alla vendita ai privati forniti da parte soprattutto di Honda e Suzuki, Yamaha decise di produrre un certo numero di propulsori, derivati da quelli della sua YZR 500 fresca vincitrice del titolo iridato con Wayne Rainey, e di renderli disponibili per il montaggio in telai di produttori esterni.\nPer questa operazione vennero scelti due telaisti europei, l'inglese Harris e la francese ROC guidata da Serge Rosset e con sede ad Annemasse; quest'ultima era gi\u00e0 conosciuta nel mondo delle corse per aver gestito in precedenza delle Honda private, come ad esempio quella utilizzata da Dominique Sarron nel motomondiale 1989 o quella di Pierfrancesco Chili nel 1990, e per i suoi rapporto con la societ\u00e0 petrolifera di stato francese ELF.\nIl propulsore Yamaha fornito aveva come differenza principale rispetto all'ufficiale i carter, che in questo caso sono in alluminio e non in magnesio, cosa che consentiva una riduzione dei costi.\nDurante gli anni si presume ne siano stati costruiti una trentina di esemplari, gestiti poi in gara da vari team e guidati da molti piloti diversi.\nCuriosamente il telaio progettato dal costruttore francese si rivel\u00f2 in un certo periodo pi\u00f9 efficiente di quello Yamaha, tanto che il pilota ufficiale Wayne Rainey disput\u00f2 alcune gare del motomondiale 1993 una motocicletta dotata di telaio ROC e di motore ufficiale Yamaha.\nProprio in quell'anno la ROC Yamaha riusc\u00ec ad ottenere anche un piazzamento a podio, grazie a Niall Mackenzie che giunse al terzo posto del Gran Premio motociclistico di Gran Bretagna, e al termine della stagione la squadra giunse al quinto posto nella classifica riservata ai costruttori con 104 punti ottenuti; fu questa la stagione migliore tra quelle disputate dal 1992 al 1997.\nLa stessa moto fu portata nuovamente in gara in tre Gran Premi della stagione 2003 nella classe MotoGP, sotto le insegne del team Harris WCM e con alla guida Chris Burns, a seguito della squalifica della nuova motocicletta con cui il team aveva iniziato la stagione e in attesa che fossero concluse le modifiche necessarie a renderla a norma; il pilota, trovatosi in gara contro mezzi dotati di motori a quattro tempi da 1000\u00a0cm\u00b3 rispetto a quelli a due tempi di cilindrata dimezzata del tipo che equipaggiava la ROC, non ottenne risultati di rilievo."}
{"id": "1354047", "revid": "1543377", "url": "https://it.wikipedia.org/wiki?curid=1354047", "title": "WCM", "text": "La WCM (acronimo di World Championship Motorsports) \u00e8 stata una squadra motociclistica che ha partecipato a varie edizioni del motomondiale soprattutto con motociclette equipaggiate da propulsori Yamaha.\nStoria.\nIl team WCM nacque nel 1992 per iniziativa di Bob MacLean e Peter Clifford, che ottennero una fornitura semi-ufficiale di motori Yamaha, i quali venivano messi a disposizione preparatori di telai esterni alla casa madre nel tentativo di aumentare il numero di partecipanti alle competizioni della classe 500, che da anni andava declinando. L'esordio avvenne nel motomondiale dello stesso anno con una ROC Yamaha affidata al pilota Peter Goddard.\nIl rapporto con Yamaha prosegu\u00ec a livello poco pi\u00f9 che informale (con l'adozione dei telai ROC) fino al 1997, quando dopo le prime due gare stagionali il team Promotor Racing, che godeva di una fornitura ufficiale di Yamaha YZR 500 (del tutto analoghe a quelle del team \"interno\"), si ritir\u00f2 dal campionato. La casa madre di Iwata invit\u00f2 il team WCM (che frattanto aveva siglato una munifica sponsorizzazione con la Red Bull) a prendere il controllo di quella struttura, che pertanto assunse il nome di Red Bull Yamaha WCM. Tra i piloti si distinse per performance Luca Cadalora, che chiuse l'annata al sesto posto finale.\nL'anno successivo venne ingaggiato il neozelandese Simon Crafar, che ottenne la vittoria a Donington, l'ultima di una moto gommata Dunlop nella classe regina in condizioni di asfalto asciutto.\nNel 1999 il team pass\u00f2 alle Michelin, ma Crafar trov\u00f2 serie difficolt\u00e0 ad adattarsi alle nuove coperture; MacLean e Clifford decisero pertanto di sostituirlo con Garry McCoy, che leg\u00f2 alla WCM i migliori anni della sua carriera nel motomondiale, vincendo 3 gare nel 2000 e mettendo in mostra ottime doti di guida. Suo compagno di squadra fu R\u00e9gis Laconi, che a sua volta nel 1999 vinse la gara di Valencia.\nNel 2001 McCoy fu affiancato da Noriyuki Haga, ma il giapponese stent\u00f2 ad adattarsi alla nuova moto e chiuse al 14\u00ba posto, mentre McCoy arriv\u00f2 12\u00ba con 3 podi conquistati. Nel 2002, con l'avvento delle motociclette a 4 tempi, la squadra non benefici\u00f2 delle nuove M1 e dovette continuare a gareggiare con la YZR 500 a 2 tempi. Ci\u00f2 precluse la possibilit\u00e0 di lottare al vertice: a fine campionato McCoy fu 19\u00ba e l'esordiente John Hopkins 15\u00ba.\nNel 2003 il team perse la sponsorizzazione Red Bull e, nel tentativo di riorganizzarsi, si stacc\u00f2 dalla Yamaha, intraprendendo una collaborazione con la Harris Performance Products per lo sviluppo di una propria motocicletta. Per la stagione 2003 della classe MotoGP venne quindi assemblata la Harris WCM, dotata di parti derivate dalla Yamaha YZF-R1, tra le quali il motore 4 cilindri da 990\u00a0cm\u00b3, che fu modificato in modo sostanziale, con la sostituzione dell'originaria testata da venti valvole con una da sedici. Come piloti furono ingaggiati Chris Burns e Ralf Waldmann, che per\u00f2 rescisse il contratto prima dei test prestagionali e venne sostituito da David de Gea.\nProprio la derivazione da una motocicletta stradale comport\u00f2, nei primi gran premi della stagione, la squalifica per la Harris WCM, giacch\u00e9 il regolamento FIM vietava l'adozione di teste, cilindri e carter \"di serie\"; pertanto fino al Gran Premio del Portogallo Burns e de Gea, si trovarono nuovamente a competere con mezzi a due tempi obsoleti come la ROC Yamaha e la Sabre V4. Alla prova della pista la Harris WCM si rivel\u00f2 comunque lenta e inaffidabile, con velocit\u00e0 di punta inferiori di trenta chilometri orari rispetto ai \"top team\" e molte rotture meccaniche. Al termine della stagione non venne raccolto nessun punto nella classifica iridata.\nUn risultato leggermente migliore venne conseguito nel 2004, con il pilota Michel Fabrizio che, nel GP di Spagna corso sul bagnato, riusc\u00ec a chiudere in decima posizione; a fine stagione i punti iridati furono 12 punti, ottenuti anche da James Ellison e Y\u014dichi Ui.\nVista l'improduttivit\u00e0 del rapporto con Harris, nel 2005 la WCM si accord\u00f2 con l'azienda ceca Blata, che doveva portare la squadra a gareggiare con una nuova moto dotata di un propulsore a 6 cilindri. La nuova moto per\u00f2 non vide mai la luce: la Blata WCM continu\u00f2 a correre coi vecchi telai Harris rimanendo ai margini dello schieramento, con per\u00f2 ancora alcuni piazzamenti a punti. Al termine della stagione Clifford e MacLean, non riuscendo a trovare finanziamenti, n\u00e9 un motorista disposto a collaborare con loro, furono costretti a ritirarsi dal motomondiale.\nNei due anni successivi il nome WCM venne dapprima associato a quello della Bimota per la preiscrizione alla MotoGP del 2006 che non ebbe seguito; anche nel 2007 venne ventilato il possibile ritorno in campo del team, senza per\u00f2 esito concreto.\nRisultati del team in MotoGP.\n\"I punti e il risultato finale sono la somma dei punti ottenuti da entrambi i piloti e il risultato finale si riferisce al team e non al costruttore.\""}
{"id": "1354051", "revid": "287204", "url": "https://it.wikipedia.org/wiki?curid=1354051", "title": "Etica della scienza pura", "text": "Letica della scienza pura \u00e8 quella branca dell'etica della scienza che ha quale obiettivo la codificazione dei presupposti etici della ricerca scientifica. \nSi distingue dall'etica della scienza applicata o dall'etica della tecnica (es. bioetica), perch\u00e9 \u2013 a differenza di queste\u00a0\u2013 non si interessa tanto delle questioni inerenti alle applicazioni del sapere scientifico, quanto dei princ\u00ecpi, delle norme e dei valori che stanno a monte della ricerca. Con la stessa locuzione si indica l'insieme dei princ\u00ecpi, delle norme e dei valori etici che \"de facto\" regola il comportamento degli scienziati puri. L'etica della scienza pura, non diversamente dagli altri settori dell'etica, pu\u00f2 essere infatti prescrittiva o descrittiva. Nel corso della storia, numerosi filosofi e scienziati hanno sostenuto e argomentato che la ricerca disinteressata della verit\u00e0 scientifica deve essere vista come un valore etico. \nNel dialogo platonico \"Eutidemo\", Socrate esprime molto chiaramente questo concetto, affermando che \"la sapienza \u00e8 un bene, mentre l'ignoranza \u00e8 un male\". \nStudi pionieristici tesi a descrivere, piuttosto che a prescrivere, l'etica della scienza pura sono stati effettuati dal sociologo statunitense Robert K. Merton, nel periodo tra le due guerre mondiali. A suo avviso, l\"ethos\" che regola il comportamento degli scienziati si compone di quattro norme fondamentali: \nRiflessioni in merito ad esempio si sono avute nel Novecento con la scoperta dell'energia nucleare fino all'applicazione militare con le armi nucleari e poi successivamente con le tecniche di manipolazione genetica (ingegneria genetica) applicate all'uomo (es. clonazione), al mondo animale e vegetale (OGM) fino all'intelligenza artificiale, a volte legate anche alle riflessioni intorno al concetto di progresso della societ\u00e0."}
{"id": "1354052", "revid": "1566286", "url": "https://it.wikipedia.org/wiki?curid=1354052", "title": "Marie-Francoise Audollent", "text": "Biografia.\nLa Audollent nacque nel 1943 a Clermont-Ferrand, dove frequent\u00f2 le scuole elementari e medie. Nel 1958 si trasfer\u00ec con la famiglia a Parigi, dove frequent\u00f2, diplomandosi a pieni voti, il liceo classico.\nSin da giovanissima si interess\u00f2 alla recitazione, frequentando la compagnia Teatro del sole di Ariane Mnouchkine. Qualche anno dopo si trasfer\u00ec negli Stati Uniti per frequentare la scuola di Lee Strasberg. Ritornata in Francia, lavor\u00f2 moltissimo per il teatro, raggiungendo una notevole fama, soprattutto in patria.\nMa fu il cinema a regalare alla Audollent la notoriet\u00e0 internazionale: indimenticabile fu la sua interpretazione nel film \"L'amante\", (1991), di Vera Belmont. Altre pellicole a cui prese parte furono \"Le si\u00e8cle des lumi\u00e8res\", di Humberto Sol\u00e1s, ed \"\u00c9loge de l'amour\", di Jean-Luc Godard.\nIl ruolo che le ha regalato maggiore celebrit\u00e0 \u00e8 stato quello, sostenuto in et\u00e0 piuttosto avanzata, di suor Sandrine nel kolossal \"Il codice da Vinci\", (2006), diretto da Ron Howard.\nMarie-Fran\u00e7oise Audollent si \u00e8 improvvisamente spenta, in seguito ad un infarto, nella primavera del 2008."}
{"id": "1354053", "revid": "287204", "url": "https://it.wikipedia.org/wiki?curid=1354053", "title": "Argenton-les-Vall\u00e9es", "text": "Argenton-les-Vall\u00e9es \u00e8 un ex comune francese soppresso di 1.646 abitanti, situato nel dipartimento delle Deux-S\u00e8vres nella regione della Nuova Aquitania.\nNacque il 1\u00ba settembre 2006 a seguito della fusione di tre comuni: Argenton-Ch\u00e2teau, Bo\u00ebsse e Sanzay. Dal 1\u00ba gennaio 2016, assieme ai comuni di Le Breuil-sous-Argenton, La Chapelle-Gaudin, La Coudre, Moutiers-sous-Argenton e Ulcot forma il nuovo comune di Argentonnay, del quale \u00e8 comune delegato."}
{"id": "1354054", "revid": "486946", "url": "https://it.wikipedia.org/wiki?curid=1354054", "title": "Targhe automobilistiche rumene", "text": ""}
{"id": "1354059", "revid": "6923", "url": "https://it.wikipedia.org/wiki?curid=1354059", "title": "ILMOR", "text": ""}
{"id": "1354060", "revid": "1983214", "url": "https://it.wikipedia.org/wiki?curid=1354060", "title": "\u0218ona", "text": "\u0218ona (in ungherese \"Sz\u00e9pmez\u0151\", in tedesco \"Sch\u00f6nau\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 7 villaggi: Alecu\u0219, Biia, Dopt\u0103u, Lunca T\u00e2rnavei, S\u00e2nmicl\u0103u\u0219, \u0218ona, Valea Sasului."}
{"id": "1354061", "revid": "729019", "url": "https://it.wikipedia.org/wiki?curid=1354061", "title": "Rambaldo XIII di Collalto", "text": "Biografia.\nNacque, in localit\u00e0 sconosciuta (forse Mantova), da Antonio Collalto e dalla mantovana Giulia Torelli, figlia di Marcantonio e Ippolita Gonzaga.\nLa sua famiglia, residente nel castello di San Salvatore a Susegana, era la pi\u00f9 prestigiosa della Marca Trevigiana, ma da tempo i suoi privilegi nobiliari erano stati ridimensionati dal governo della Serenissima. Nel 1595, per esempio, era stato soppresso il diritto di mero e misto impero, mentre venivano confiscati i possedimenti del Montello. Contrariamente ai parenti, quali il padre, lo zio Massimiliano e il fratello Vinciguerra, il Collalto reag\u00ec a questi atti rifiutando qualsiasi impiego militare sotto le insegne di San Marco.\nCos\u00ec, ad appena sedici anni, abbandon\u00f2 la famiglia per arruolarsi nell'esercito del Sacro Romano Impero come soldato semplice. Si distinse nella Lunga Guerra contro gli Ottomani, conquistandosi la stima di Giorgio Basta. Nel 1604, in particolare, diede prova di coraggio e bravura nel corso dell'attacco al forte di San Tommaso a Strigonio.\nFrattanto doveva essersi quietato il suo sdegno nei confronti di Venezia, tant'\u00e8 che nel 1606 si mise in contatto con l'ambasciatore Francesco Soranzo per mediare il passaggio del Basta all'esercito veneziano, deluso dal trattamento ricevuto dagli imperiali. Due anni prima, in aggiunta, aveva trascorso un periodo nel castello di famiglia durante il quale partecip\u00f2 alle giostre di carnevale organizzate dall'Accademia degli Aspiranti di Conegliano.\nComp\u00ec importanti missioni diplomatiche: per ricompensarlo dei suoi servigi, l'imperatore lo nomin\u00f2 signore di Pirnitz, in Moravia, lo insign\u00ec dell'Ordine del Toson d'Oro e lo nomin\u00f2 Presidente del Consiglio di guerra di Corte austriaco, carica quest'ultima che tenne fino alla sua morte.\nSotto il comando di Tilly, prese parte alle fasi iniziali della guerra dei trent'anni (scontri sul Reno e sul Meno).\nTra il 1629 ed il 1630 guid\u00f2 le truppe imperiali impegnate in Piemonte e Lombardia nel corso della seconda guerra del Monferrato: partecip\u00f2 all'assedio della citt\u00e0 di Mantova, ma cadde malato prima della sua presa (18 luglio 1630).\nAccusato di cospirazione, mor\u00ec mentre si recava a Vienna per sottoporsi a giudizio.\nDiede vita al ramo austriaco della famiglia.\nDiscendenza.\nSpos\u00f2 nel 1617 Bianca Polissena della Torre ed ebbero tre figli:"}
{"id": "1354063", "revid": "119583095", "url": "https://it.wikipedia.org/wiki?curid=1354063", "title": "Cuticola (botanica)", "text": "La cuticola \u00e8 uno strato idrofobico composto da cere e da cutina depositato esclusivamente sulla parte esterna delle cellule dell'epidermide con funzione protettiva.\nCaratteristiche.\nLa cuticola ricopre foglie, giovani rami ed altre parti aeree ancora prive di periderma. Sotto la cuticola si trova l'epidermide, che sarebbe la \"pelle\" della foglia. Lo spessore della cuticola varia a seconda dei climi in cui vive la pianta.\nLa cuticola compare gi\u00e0 nell'embrione della pianta e si trova sulle cellule che diverranno epidermide nella porzione che originer\u00e0 la parte aerea della pianta.\nFunzioni.\nLa cuticola conferisce impermeabilit\u00e0 all'acqua e, in minor misura, ai gas atmosferici. La funzione della cuticola non \u00e8 principalmente quella di rendere impermeabile la foglia, bens\u00ec quella di evitare la perdita d'acqua da parte della foglia stessa. \nLa cellula, per\u00f2, essendo coperta di cuticola solo sulla faccia esterna, pu\u00f2 ricevere acqua e nutrimento dalle cellule vicine e quindi rimanere vitale."}
{"id": "1354067", "revid": "486946", "url": "https://it.wikipedia.org/wiki?curid=1354067", "title": "Canini", "text": ""}
{"id": "1354069", "revid": "1222", "url": "https://it.wikipedia.org/wiki?curid=1354069", "title": "Premolari", "text": ""}
{"id": "1354071", "revid": "76069", "url": "https://it.wikipedia.org/wiki?curid=1354071", "title": "Cantone di Argenton-Ch\u00e2teau", "text": ""}
{"id": "1354078", "revid": "74801", "url": "https://it.wikipedia.org/wiki?curid=1354078", "title": "L'gov", "text": "L'gov (anche traslitterato come \"Lgov\") \u00e8 una cittadina della Russia occidentale, nell'oblast' di Kursk; \u00e8 capoluogo dell'omonimo distretto. Si trova lungo il corso del fiume Sejm, un'ottantina di chilometri a ovest del capoluogo Kursk.\nL'gov viene menzionata in una cronaca dell'anno 1152 con il nome di \"Olgov\"; al 1669 risale invece la fondazione di un monastero, edificato sulle rovine della cittadina rasa al suolo dopo una scorribanda dei Mongoli. Ricevette lo \"status\" di citt\u00e0 nel 1779 dalla zarina Caterina II.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1354079", "revid": "80339", "url": "https://it.wikipedia.org/wiki?curid=1354079", "title": "Lgov", "text": ""}
{"id": "1354082", "revid": "80339", "url": "https://it.wikipedia.org/wiki?curid=1354082", "title": "Olgov", "text": ""}
{"id": "1354084", "revid": "1605525", "url": "https://it.wikipedia.org/wiki?curid=1354084", "title": "Henry De Vere Stacpoole", "text": "I suoi libri descrivevano i luoghi che aveva visto, isole del continente oceanico."}
{"id": "1354086", "revid": "22475", "url": "https://it.wikipedia.org/wiki?curid=1354086", "title": "\u0218pring", "text": "\u0218pring (in ungherese e in tedesco \"Spring\") \u00e8 un comune della Romania di \n abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 6 villaggi: Carpen, Carpenii de Sus, Cun\u021ba, Dra\u0219ov, \u0218pring, Vingard."}
{"id": "1354087", "revid": "486946", "url": "https://it.wikipedia.org/wiki?curid=1354087", "title": "George R.R. Martin", "text": ""}
{"id": "1354089", "revid": "125788800", "url": "https://it.wikipedia.org/wiki?curid=1354089", "title": "Harold Shipman", "text": "Le sue vittime, che uccise avvelenando, sono di un numero compreso tra 215 e oltre 260 o addirittura 345 persone con la morfina; a processo gli furono attribuite solo 15 vittime.\nBiografia.\nHarold Frederick \"Fred\" Shipman nacque il 14 gennaio 1946 nel Nottinghamshire da Vera e Harold Shipman, di professione camionista: i suoi genitori erano dei devoti metodisti e il ragazzo era particolarmente legato alla madre, la quale per\u00f2 mor\u00ec di cancro ai polmoni durante la sua adolescenza, il 21 giugno 1963. Questo fatto lo turb\u00f2 profondamente, tuttavia rimase affascinato da come la morfina riuscisse a calmare i dolori lancinanti della madre. Nel 1970 si laure\u00f2 in medicina a Leeds e cominci\u00f2 a esercitare la professione di dottore.\nShipman era un medico di famiglia come tanti altri, conduceva una vita normalissima ed era una persona stimata all'interno della sua piccola comunit\u00e0. Tutto ci\u00f2 cambi\u00f2 quando, dopo la morte di una sua anziana paziente, all'atto dell'apertura del testamento si not\u00f2 che esso era stato falsificato, sancendo l'attribuzione al medico di una ingente somma di denaro. Fu dunque riesumato il cadavere, e si scopr\u00ec che l'anziana signora non era morta per cause naturali bens\u00ec per un'overdose di morfina, somministrata 3 ore prima del decesso (la morfina permane molto a lungo nei cadaveri). Furono riesumate allora le salme di altre pazienti del medico morte di recente, e in alcune furono trovate tracce della stessa sostanza che aveva ucciso la prima vittima. Il 7 settembre 1998 Shipman venne arrestato.\nIl numero delle vittime di Shipman \u00e8 ignoto: quelle accertate sono poco pi\u00f9 di una dozzina, morte poco tempo prima della scoperta del primo delitto. Il medico tuttavia aveva lavorato per una trentina di anni, quindi si suppone che le morti furono assai pi\u00f9 numerose. Uno studio statistico, fatto confrontando il numero di decessi tra i pazienti di Shipman con quelli di altri medici della zona nel corso del periodo di attivit\u00e0 del medico, ha dimostrato che le sue vittime sarebbero state almeno 223. Sotto le sue cure in generale morirono 459 persone. Gli omicidi attribuitigli nel processo furono 15, con 15 condanne all'ergastolo. Le vittime erano tutte persone di una certa et\u00e0, che lui uccideva per poi attribuire la morte (nel referto) a \"cause naturali\", plausibili nel caso di persone anziane.\nCondannato alla reclusione, Shipman si suicid\u00f2 in carcere la mattina del 13 gennaio 2004, il giorno prima del suo 58\u00ba compleanno, impiccandosi con le sue lenzuola."}
{"id": "1354092", "revid": "320578", "url": "https://it.wikipedia.org/wiki?curid=1354092", "title": "Marina Turca", "text": ""}
{"id": "1354094", "revid": "123567", "url": "https://it.wikipedia.org/wiki?curid=1354094", "title": "Giovan Pietro da Cemmo", "text": ""}
{"id": "1354097", "revid": "4711", "url": "https://it.wikipedia.org/wiki?curid=1354097", "title": "Rampla Juniors", "text": ""}
{"id": "1354099", "revid": "1543377", "url": "https://it.wikipedia.org/wiki?curid=1354099", "title": "Shiny Toy Guns", "text": "Gli Shiny Toy Guns sono un gruppo rock statunitense, fondato nel 2002 a Los Angeles, California.\nStoria.\nLa band \u00e8 stata fondata dal bassista e tastierista Jeremy Dawson e dal cantante e chitarrista Gregori Chad Petree ai quali dal 2004 si sono aggiunti la cantante anglo-americana Carah Faye Charnow e il batterista Mikey Martin.\nLa band ha guadagnato rapidamente la popolarit\u00e0 in California cos\u00ec come il loro sito di MySpace. Il loro primo album nel gennaio 2005 \"We Are Pilots (V1)\" con etichetta indipendente \"Stormwest International\" che li ha seguiti durante il tour estivo in America. Nello stesso periodo esce \"We Are Pilots (V2)\" pubblicato dalla \"Side Cho\", album in cui vengono cambiati alcuni brani. Nel 2006, durante il tour, la band firma con l'Universal Records pubblicando la versione finale di \"We Are Pilots\".\nNel 2007 il brano \"Le Disko\" \u00e8 stato utilizzato per lo spot del cellulare Motorola RAZR.\nNel 2007 l'album \"We Are Pilots(v3)\" ha ricevuto la nomination al premio Grammy nella categoria \"Best Electronic/Dance album\", ma il premio \u00e8 andato ai The Chemical Brothers..\nNel secondo album \"Season of Poison\", edito nel 2008, il gruppo sostituisce, per ragioni non ancora chiarite, la voce solista femminile: a Carah Faye Charnow subentra Sisely Treasure.\nNonostante la buona accoglienza, il disco non replica il successo del primo, forse proprio in ragione dell'assenza della cantante anglo-americana, diventata vera frontman del gruppo.\nNella nuova formazione la band produce, nel marzo 2009, una versione attualizzata della celebre hit anni ottanta \"Major Tom (Coming Home)\" del cantante tedesco Peter Schilling: inizialmente usata come base musicale per la commercializzazione di un nuovo modello di automobile della Ford \u00e8 proposta, riscuotendo un grande successo, come singolo il mese successivo.\nLa collaborazione del gruppo con la casa automobilistica nordamericana si completa con la reinterpretazione della canzone \"Burnin' for You\" della band Blue \u00d6yster Cult.\nAll'inizio del febbraio 2011 la band comunica che la cantante Sisely Treasure non \u00e8 pi\u00f9 una componente del gruppo; a met\u00e0 dello stesso mese \u00e8 annunciata l'uscita, inizialmente prevista per l'Estate di quell'anno, del terzo album \"III\": a questo nuovo lavoro prenderanno parte la rientrante Carah Faye Charnow assieme al marito Daniel Johansson, entrambi membri del gruppo musicale svedese theVersant.\nIl 10 maggio 2012 la band annuncia, attraverso la propria pagina Facebook, l'addio di Daniel Johansson come conseguenza della fine del matrimonio tra il musicista svedese e la cantante Carah Faye Charnow.\nAnticipato dai singoli \"Waiting Alone\" e \"Fading Listening\", usciti tra giugno e agosto, il 22 ottobre 2012 \u00e8 pubblicato presso l'etichetta \"Five Seven Music\" \"III\", terzo album \"studio\" del complesso californiano, si compone di 11 tracce per una durata complessiva di 43 minuti e 55 secondi."}
{"id": "1354103", "revid": "1971044", "url": "https://it.wikipedia.org/wiki?curid=1354103", "title": "Jole Silvani", "text": "Biografia.\nFiglia di un operaio linotipista del quotidiano triestino \"Il Piccolo\", debutta diciottenne in teatro, in una compagnia di variet\u00e0 dialettale, la \"Triestinissima\", raggiungendo in poco tempo un grande successo presso il pubblico cittadino. Il capocomico della compagnia \u00e8 Angelo Cecchelin, considerato il pi\u00f9 grande comico triestino. Nel lavoro la Silvani rimarr\u00e0 legata a Cecchelin fino al ritiro dalle scene dello stesso, avvenuto alla fine degli anni cinquanta. Nella vita, fino alla morte di Cecchelin nel 1964.\nIl teatro.\nLa \"Triestinissima\", oltre a fare tourn\u00e9e nelle zone limitrofe alla citt\u00e0, (Pola, Fiume, Zara), riuscir\u00e0 ad esportare il teatro dialettale in tutta Italia, spingendosi addirittura sino in Sicilia. L'attivit\u00e0 della compagnia fu cos\u00ec prolifica che la stessa Silvani era solita ricordare che in sedici anni di attivit\u00e0 ebbe modo di usufruire di soli 38 giorni di riposo. Avr\u00e0 modo di recitare anche davanti ai microfoni della radio EIAR dalla met\u00e0 degli anni trenta. Alla fine degli anni cinquanta entra a far parte della compagnia di Paolo Poli con cui rimarr\u00e0 per 14 stagioni, lavorando successivamente anche con Franco Enriquez.\nIl cinema.\nTipica attrice caratterista, debutta davanti alla cinepresa diretta da Aldo Fabrizi ne \"La famiglia Passaguai\" (1951), e successivamente viene scritturata per recitare con Federico Fellini, Mario Monicelli, Franco Zeffirelli, Paolo Villaggio e tanti altri. La sua filmografia si compone di poco pi\u00f9 di una ventina di film, distribuiti in un arco temporale di quasi quarant'anni: \u00e8 chiaro che per la Silvani il cinema rimase sempre un'attivit\u00e0 marginale.\nVita privata.\nJole Silvani \u00e8 morta a Trieste nell'ottobre 1994, a 83 anni."}
{"id": "1354108", "revid": "580", "url": "https://it.wikipedia.org/wiki?curid=1354108", "title": "Grotticina della Madama", "text": "La grotticina della Madama o \"delle Capre\" si trova nel giardino di Boboli a Firenze.\nStoria e descrizione.\nFu costruita da Bernardo Buontalenti in onore di Giovanna d'Austria, moglie di Francesco I de' Medici, verso il 1570 e fece da ispirazione per la pi\u00f9 grande e famosa Grotta del Buontalenti, sempre a Boboli.\nEsternamente presenta un'entrata incorniciata da un timpano classicheggiante e due paraste, all'interno del quale la superficie \u00e8 coperta da rocce spugnose disposte in maniera da sembrare naturali. Accentua l'effetto capriccioso l'entrata marmorea posta asimmetricamente e non in asse, come se si trattasse di un'architettura ipogea (in realt\u00e0 \u00e8 un semplice edificio).\nAll'interno \u00e8 decorata con spugne, stalattiti ed una vasca marmorea sormontata da quattro statue di capre che un tempo buttavano acqua. La capra era un simbolo caro al suocero di Giovanna, Cosimo I de' Medici, che la faceva spesso raffigurare dagli artisti di corte come simbolo regale e virile del \"dux\" (capricorni si trovano per esempio nel cortile di Palazzo Pitti o nel basamento del monumento equestre a Cosimo I in piazza della Signoria). Inoltre c'era un rimando alla capra Amaltea, che allev\u00f2 Giove. Le grottesche nel soffitto, con cornici di pietre spugnose, sono di Bachiacca e Bernardino Poccetti (1555).\nLa grotta si trova a un'estremit\u00e0 del cosiddetto \"giardino di Madama\", con alcune aiuole geometriche fiorite."}
{"id": "1354110", "revid": "330019", "url": "https://it.wikipedia.org/wiki?curid=1354110", "title": "Rocca d'Olgisio", "text": "La Rocca d'Olgisio \u00e8 un complesso fortificato posto su una rupe scoscesa sullo spartiacque tra la val Tidone e la val Chiarone nel comune italiano di Pianello Val Tidone, in provincia di Piacenza.\nIl castello, parte dell'Associazione dei Castelli del Ducato di Parma, Piacenza e Pontremoli, \u00e8 situato su un ripido crinale a di altezza che, in una zona appenninica caratterizzata da cime di altezza non particolarmente elevata, permette una vista panoramica sulla pianura Padana e le vallate circostanti.\nStoria.\nLa zona dove sorge la fortificazione fu abitata gi\u00e0 durante le et\u00e0 del bronzo e del ferro, come testimoniato da alcuni ritrovamenti fatti all'interno delle grotte situate nei pressi della costruzione.\nL'origine leggendaria del castello risalirebbe al VI secolo, intorno al 550, periodo in cui esso sarebbe stato costruito da un certo Giovannato Miles, probabilmente originario del genovesato, le cui figlie Liberata e Faustina, cresciute secondo la tradizione cristiana da parte del loro precettore Marcello, fuggirono dal castello, con l'aiuto dello stesso Marcello, rifugiandosi a Como, dove fondarono il monastero di Sant'Ambrogio, per evitare di adempiere ai desideri del padre che le avrebbe volute sposate per dare continuit\u00e0 al proprio casato. A Como le due religiose compirono alcuni atti miracolosi e riuscirono a riconquistare l'appoggio paterno il quale, dopo un'iniziale contrariet\u00e0, destin\u00f2 parte dei suoi beni alla costruzione del monastero. Faustina e Liberata vennero canonizzate dopo la morte diventando Santa Faustina e Santa Liberata da Como.\nLe prime notizie certe riguardo all'esistenza del \"Castrum Olzisij\" risalgono al 1037, secondo altre fonti 1073, quando Giovanni, canonico nella cattedrale di Piacenza, ne cedette la propriet\u00e0 ai monaci di San Savino di Piacenza. Nel 1296 il castello venne venduto a Uberto Campremoldo e Raimondo Petraia. Successivamente nacque un contrasto sulla propriet\u00e0 dell'edificio tra il Petraia e Giacomo Volpe Landi; la disputa fu risolta infine a favore di Alberto Della Rocca, a cui il castello venne ceduto dal Campremoldo.\nNel 1325 fu Pietro Radati a cedere il maniero a Bartolomeo Fontana dietro il pagamento di una somma di fiorini. Nel 1326 la rocca venne posta sotto assedio da parte delle truppe guidate da alcuni nobili in rotta da Piacenza, tra cui spiccavano Manfredo Landi, Francesco Volpe Landi e Corradino Malaspina; nonostante il supporto offerto da una coppia di soldati pontifici di stanza nella rocca, l'assedio non and\u00f2 a buon fine: infatti alcuni ufficiali dell'esercito papale di stanza a Piacenza vennero informati e inviarono in soccorso della rocca un contingente composta da un migliaio di uomini al comando di Azzotto Del Balzo che costrinsero alla fuga gli assalitori; due di questi Calcagno e Rodolfo furono invece arrestati e portati a Piacenza dove vennero torturati e condannati a morte venendo poi sepolti vivi.\nNel 1352 la rocca d'Olgisio entr\u00f2 a far parte delle propriet\u00e0 di Bernab\u00f2 Visconti. Rimasto tra i beni della famiglia Visconti, il castello, cos\u00ec come il feudo in cui era inserito, venne concesso da parte di Gian Galeazzo Visconti a Jacopo Dal Verme, capitano dell'esercito visconteo, nel 1378. Nel 1408 Filippo Arcelli riusc\u00ec a prendere possesso del castello, che, per\u00f2, venne, successivamente riconcesso alla famiglia Dal Verme da parte di Filippo Maria Visconti.\nI Dal Verme, conti di Bobbio, Voghera e Val Tidone, mantennero la propriet\u00e0 della rocca ininterrottamente fino al 1485 quando il conte Pietro Dal Verme, il quale nel 1478 era riuscito a salvarsi dall'incendio che aveva colpito il maniero danneggiandolo gravemente, mor\u00ec avvelenato, probabilmente su ordine del duca di Milano Ludovico il Moro, il quale concesse il feudo e il castello al proprio genero, Galeazzo Sanseverino. All'inizio del XVI secolo il re di Francia Luigi XII concesse il castello a Bernardino da Corte come ringraziamento per avergli consegnato il castello Sforzesco di Milano. La signoria di Bernardino, tuttavia, fu brevissima a causa della sua successiva morte per avvelenamento. Ritornato in possesso dei Dal Verme, il castello fu assediato dai francesi che avevano occupato l'intero territorio del Ducato di Milano e ai quali i Dal Verme si erano rifiutati di riconoscere la sovranit\u00e0 sul territorio. L'assedio, guidato da Galeazzo Sanseverino e, poi, dal fratello Giulio, si protrasse per pi\u00f9 di un anno terminando con la conquista del forte da parte dei francesi grazie al tradimento di alcuni ufficiali di guardia.\nCon la fine dell'occupazione francese, la famiglia Dal Verme rientr\u00f2 nella rocca nel 1521, anno in cui il conte Federico Dal Verme la ricompr\u00f2 per una somma di ducati da un certo Martinengo, che gestiva il complesso in assenza dei Sanseverino. La famiglia Dal Verme mantenne la disponibilit\u00e0 della rocca fino all'estinzione del ramo famigliare, avvenuta verso la met\u00e0 del XIX secolo, in seguito alla quale l'edificio pass\u00f2 a Giulio Zileri che aveva sposato l'ultima erede della casata, Lucrezia Dal Verme. Successivamente, il castello attravers\u00f2 diversi passaggi di propriet\u00e0 durante i quali l'arredamento interno and\u00f2 completamente perso. Secondo altre fonti, invece, l'edificio venne acquistato durante il Settecento dal tenente Cassio, membro del corpo di guardia parmense, i cui eredi vendettero negli anni successivi tutto il mobilio prima che il conte Camillio Zilieri riuscisse ad acquistare l'edificio, ormai spoglio, ad un'asta.\nDurante la seconda guerra mondiale, nell'ambito della resistenza partigiana, fu sede di un comando della II divisione partigiana di Piacenza; per questo motivo la rocca venne attaccata in due occasioni da parte delle truppe tedesche: nella prima i partigiani guidati da Giovanni Lazzetti, detto \"il Ballonaio\", furono in grado di respingere l'assalto, mentre nella seconda le truppe tedesche riuscirono a occupare il castello, causando ingenti danni, tra cui il crollo di alcune parti in muratura.\nDopo diversi trasferimenti di propriet\u00e0, nel 1979 la rocca venne acquistata dalla famiglia Bengalli, che negli anni successivi ha provveduto a effettuare diversi lavori di ristrutturazione e ripristino dell'edificio.\nStruttura.\nLa rocca \u00e8 edificata su uno sperone di roccia e presenta una struttura caratterizzata da una pianta di forma irregolare a cui si accede tramite l'ingresso, posto sul lato nord dell'edificio e raggiungibile mediante una strada dominata dalla presenza di blocchi di granito. La costruzione \u00e8 delimitata da un totale di sei ordini di cinte murarie, di cui tre posti a guardia del versante meridionale, caratterizzato dalla presenza di un declivio meno ripido e, quindi, pi\u00f9 agevole da scalare. All'interno di ognuna delle tre cinte sono presenti diverse costruzioni, nonch\u00e9 varie cortine.\nAl di sopra dell'entrata del terzo ordine murario, la quale permette di accedere direttamente al cortile interno, si trova un arco bugnato decorato con un dipinto che rappresenta l'immagine di un Santo. L'ingresso, che riporta scritto sullo stipite interno il motto latino \"Arx impavida\", traducibile in italiano come \"fortezza impavida\" oppure \"fortezza che nulla teme\", era originariamente dotto di ponte levatoio, di cui restano solo gli incastri, e di un'inferriata a saracinesca, andata perduta.\nNel cortile si trova un pozzo, profondo circa , decorato con rappresentazioni scolpite di episodi mitici e leggendari; secondo la leggenda a circa met\u00e0 del condotto si aprirebbe un passaggio utilizzabile per fuggire dal castello in caso di pericoli e assedi. Dal lato opposto del cortile, sul fronte occidentale, sono presenti diversi corpi di fabbrica, tra cui spicca l'oratorio dedicato a Santa Faustina e Santa Liberata e il mastio, caratterizzato da una pianta di forma rettangolare su cui si innesta la torre della campana, la quale, originariamente pi\u00f9 alta, venne fatta notevolmente abbassare nei primi anni del XIX secolo in modo che non potesse venire utilizzata come segnale per indire raduni antinapoleonici. Diversi elementi decorativi, come la balaustra sorretta da 13 mascheroni, alcuni affreschi e lo scalone, risalgono agli ultimi anni del XVI secolo quando furono eseguito lavori di ingentilimento per volont\u00e0 del cardinale Jacopo Dal Verme III.\nAll'esterno del complesso, poco oltre la cinta muraria pi\u00f9 esterna, sono presenti alcune grotte naturali all'interno delle quali sono stati trovate tracce di insediamenti preistorici. Una delle grotte, il cui accesso \u00e8 possibile tramite una scalinata affiancata, sui due lati, da sedili litici la cui conformazione fa pensare ad una realizzazione umana, \u00e8 legata alla presenza delle sante Faustina e Liberata che, secondo la leggenda, vi si recavano a pregare: la grotta presenta al proprio interno alcuni gradini e una formazione in materiale pietroso dotata ai propri piedi di un incavo che poteva verosimilmente fungere da altare sacrificale, mentre su di una parete \u00e8 presente la scritta ADE in caratteri stilizzati.\nUn'altra grotta, detta del cipresso, oppure della goccia, presenta una vasca scavata nella roccia in cui si deposita l'acqua che penetra all'interno della grotta dalle fessure nella pietra; secondo la leggenda la grotta veniva utilizzata per condannare a morte delle persone che, opportunamente legate subita il lentissimo sfondamento del cranio da parte delle goccioline d'acqua che vi cadevano addosso regolarmente, la veridicit\u00e0 di questa leggenda sembra essere confutata dalla totale assenza di tracce di catene per impedire la fuga dei condannati. La grotta nera presenta, oltre a diverse tracce preistoriche, una volta annerita, da cui prende il nome, probabilmente a causa del fumo generato dall'accensione di focolari. Infine, la grotta dei coscritti venne utilizzata come rifugio dai ragazzi che fuggivano alla leva obbligatoria durante il regno d'Italia napoleonico.\nAmbiente.\nL'area nei pressi della rocca fa parte del sito SIC ZSC delle rupi di Rocca d'Olgisio, una zona che presenta caratteristiche naturalistiche diverse da ogni altro luogo a livello provinciale, infatti il terreno arenaceo particolarmente atto all'erosione e l'esposizione verso meridione rendono la zona piuttosto arida favorendo la presenza di specie termofile. Tra le specie pi\u00f9 particolari si distinguono il fico d'India nano, lo zafferanastro giallo, oltre a specie tipicamente mediterranee come la ballerina e il corbezzolo, oltre a essenze diffuse sull'alto Appennino come l'aquilegia scura, l\"'Armeria arenaria\" e la \"Saxifraga paniculata\"."}
{"id": "1354117", "revid": "486946", "url": "https://it.wikipedia.org/wiki?curid=1354117", "title": "Biblioteca del Burcardo", "text": ""}
{"id": "1354121", "revid": "79141", "url": "https://it.wikipedia.org/wiki?curid=1354121", "title": "Le Avventure del Bosco Piccolo", "text": ""}
{"id": "1354123", "revid": "1869172", "url": "https://it.wikipedia.org/wiki?curid=1354123", "title": "D-Ream on Volume 1", "text": "D:Ream on Volume 1 \u00e8 l'album di debutto della band britannica D:Ream, pubblicato alla fine del 1993 dalla Magnet Records con la distribuzione della major Warner Music e la gestione della FXU Management."}
{"id": "1354127", "revid": "1983214", "url": "https://it.wikipedia.org/wiki?curid=1354127", "title": "Strem\u021b", "text": "Strem\u021b (in latino \"Subalpestris\", in ungherese \"Di\u00f3d\" oppure \"Di\u00f3dv\u00e1ralja\", in tedesco \"Nu\u00dfschloss\"), \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 4 villaggi: Fa\u021ba Pietrii, Geomal, Geoagiu de Sus, Strem\u021b.\nStrem\u021b, situata nei Monti Apuseni, \u00e8 considerata la \"porta\" della regione montana, caratterizzata da numerose aree naturalistiche protette e discretamente frequentata dal turismo."}
{"id": "1354128", "revid": "287204", "url": "https://it.wikipedia.org/wiki?curid=1354128", "title": "Stremt", "text": ""}
{"id": "1354132", "revid": "767487", "url": "https://it.wikipedia.org/wiki?curid=1354132", "title": "U and Dat", "text": "U and Dat \u00e8 il secondo singolo di E-40 estratto dall'album \"My Ghetto Report Card\". La canzone \u00e8 realizzata con T. Pain e Kandi Girl ed \u00e8 stata prodotta da Lil Jon.\nIl singolo ha avuto assai successo negli USA, dove \u00e8 stato uno dei tormentoni estivi del 2006. Ha raggiunto la posizione n.23 della Billboard Hot 100.\nIl video include i cameo di Lil Jon e Katt Williams. Il remix ufficiale gode di collaboratori come Snoop Dogg, Juelz Santana e Lil' Flip."}
{"id": "1354141", "revid": "1983214", "url": "https://it.wikipedia.org/wiki?curid=1354141", "title": "\u0218ugag", "text": "\u0218ugag (in ungherese \"Sug\u00e1g\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 7 villaggi: Ar\u021bi, B\u00e2rsana, Dobra, Jido\u0219tina, M\u0103rtinie, \u0218ugag, T\u0103u Bistra."}
{"id": "1354142", "revid": "1728", "url": "https://it.wikipedia.org/wiki?curid=1354142", "title": "Giovanni Jatta", "text": "Biografia.\nNato da Francesco Jatta, oriundo di Conversano, e Lucia Jurilli, nipote del medico Domenico Cotugno, inizi\u00f2 i suoi studi umanistici nel seminario di Nola, dove fu allievo di Ignazio Falconieri, per poi dedicarsi a studi giuridici a Napoli con Cianciulli (ministro di Giustizia di Giuseppe Bonaparte), e facendo praticantato nello studio di Ricciardi (ministro di giustizia con Gioacchino Murat e poi, nel 1820, con Ferdinando durante il breve governo costituzionale).\nIl pensiero di liberalismo assimilato nel periodo bonapartista lo condusse ad impegni civili seguendo quello spirito innovatore che agitava gli intellettuali europei alla fine del secolo XVIII, partecipando ai moti rivoluzionari del 1799, tanto da esserne condannato all'esilio.\nSi ricorda il suo giudizio a favore dell'Universit\u00e0 di Ruvo contro il feudatario dello stesso paese, il conte Ettore Carafa, Duca di Andria. Tale causa iniziata nel 1797, dopo tre anni di ricerche, dur\u00f2 quasi un decennio a causa della difficolt\u00e0 e della vastit\u00e0 della materia, dall'asprezza della lotta politica di quei tempi e dalla potenza ed influenza della famiglia contro cui era rivolto. Il suo giudizio, storicamente rilevante, considerando il tempo in cui venne emesso, mirava a disgregare il feudo, far cessare l'usurpazione di terre demaniali, dare respiro alla miseria del Comune e alle lotta dei contadini, a una sorta di politica agraria pi\u00f9 redditizia, trasformando il pascolo e il terreno a grano in coltivazioni arboree.\nCarriera nella magistratura napoletana.\nEntr\u00f2 in magistratura assumendo la carica di Regio Procuratore di prima istanza nel 1809, nel 1812 divenne Regio procuratore generale sostituto alla Corte d'appello di Napoli e prese anche la carica di Regio Procuratore Generale presso il Consiglio delle Prede Marittime. Fu licenziato da tali incarichi nel 1821 in seguito all'allontanamento di numerosi magistrati dalle cariche istituzionali e, come reazione al decadimento della magistratura napoletana, si ritir\u00f2 a vita privata a Napoli, dedicandosi prima alla consulenza legale, quindi allo studio dei classici greci e latini.\nSaggista e archeologo.\nScrisse il \"Cenno storico sull'antichissima citt\u00e0 di Ruvo nella Peucezia\", suo testamento morale, pubblicato nel febbraio del 1844, opera che, nella prima parte, \u00e8 dedicata alle origini e al periodo pi\u00f9 florido della citt\u00e0 di Ruvo, centro ricchissimo per attivit\u00e0 artistica fra le colonie della Magna Grecia.\nA cavallo tra il XVIII e il XIX secolo, infatti, Giovanni Jatta venne contagiato dall'entusiasmo che suscitavano gli scavi di Ercolano e di Pompei e l'intenso fervore di ricerche archeologiche si svolgevano sia in Grecia che in Italia, dove Napoli era centro primario e privilegiato. La circostanza che la sua citt\u00e0 natale fosse uno degli antichi centri di attivit\u00e0 dei ceramisti e con una ricchissima necropoli, contribu\u00ec a far nascere la sua passione di collezionista di reperti archeologici, a partire dal 1809 cominci\u00f2 a muoversi con perizia nella corsa all'accaparramento dei pezzi migliori, scegliendoli in base alla finezza del disegno, la bellezza dello stile e la rappresentazione mitologica. Dopo aver cos\u00ec formato un nucleo consistente di reperti archeologici comprando sul mercato antiquario di Napoli, dapprima partecip\u00f2, insieme al fratello Giulio, a societ\u00e0 per scavare costituitesi in Ruvo, poi promosse scavi nei fondi di propriet\u00e0 di famiglia, demandando il compito di ricomporre le parti mancanti dei singoli reperti al suo restauratore di fiducia, don Aniello Sbani.\nMor\u00ec a Ruvo il 9 dicembre 1844, senza vedere la sua collezione, unita a quella del fratello Giulio, riordinata nel nuovo palazzo di famiglia; cosa definitivamente realizzata dal nipote Giovannino."}
{"id": "1354144", "revid": "126257", "url": "https://it.wikipedia.org/wiki?curid=1354144", "title": "Campionati del mondo di atletica leggera indoor 1989", "text": "I Campionati del mondo di atletica leggera indoor 1989 (2\u00aa edizione) si sono svolti a Budapest, in Ungheria, dal 3 al 5 marzo. Le competizioni si sono tenute al \"Budapest Sportcsarnok\"."}
{"id": "1354146", "revid": "287204", "url": "https://it.wikipedia.org/wiki?curid=1354146", "title": "Sugag", "text": ""}
{"id": "1354151", "revid": "1418004", "url": "https://it.wikipedia.org/wiki?curid=1354151", "title": "Torgny Lindgren", "text": "Biografia.\nLindgren, figlio di Andreas Lindgren e Helga Bj\u00f6rk, si forma in un ambiente pietistico e contadino, nel quale la narrazione orale, intrisa di tradizione biblica e popolare, \u00e8 ancora molto forte e feconda. Profondamente radicato nel freddo cuore del Nord della Svezia, non \u00e8 tuttavia da considerarsi uno scrittore eremita, chiuso in un mondo lontano. Molti dei suoi stimoli provengono dall'Europa: \u00e8 un avido lettore di Thomas Mann e di Robert Musil, \u00e8 versato nella filosofia classica e professa una fede profonda nel cattolicesimo, al quale si converte in et\u00e0 adulta. \nIl suo primo riconoscimento letterario avviene all'et\u00e0 di tredici anni, nel 1951, quando il giornale culturale Perspektiv paga settantacinque corone per una delle sue poesie.\nStudia storia, scienze politiche e geografia a Stoccolma e Uppsala e si trasferisce a Vimmerby, nello Sm\u00e5land, dove trova lavoro come insegnante, impiego che svolge fino alla met\u00e0 degli anni Settanta. Ha svolto anche attivit\u00e0 politica locale per il Partito Socialdemocratico Svedese. Negli anni Ottanta si \u00e8 convertito al cattolicesimo.\nLindgren esord\u00ec come poeta nel 1965: il tono prevalente in questa prima fase della sua produzione \u00e8 quello di un'ironica critica alla moderna e laica societ\u00e0 svedese, che lascia il passo, all'inizio degli anni Ottanta, alla svolta decisiva, seguita alla conversione al cattolicesimo e alla profonda revisione dei valori ideologici e religiosi dello scrittore da essa scaturita. Nel ritorno alle origini, alla gente, ai luoghi, alle tradizioni e alla cultura orale della sua terra, la Svezia del nord, Lindgren scopre la sua vena originale, una fantasia senza confini, brillante, bizzarra e umoristica, e su di essa costruisce la propria fama (la definitiva consacrazione giunge con la pubblicazione de \"Il sentiero del serpente sulla roccia\"). \nAbbandonati l'insegnamento e l'impegno politico si dedica esclusivamente alla letteratura e nell'arco di un decennio diventa uno degli autori pi\u00f9 originali del panorama letterario scandinavo contemporaneo. Riscuote presto un successo internazionale e le sue opere approdano in Finlandia, Danimarca, Norvegia, Inghilterra, Germania, Cecoslovacchia, Francia, Italia, Spagna e Stati Uniti. Dal 1991 fino alla morte nel 2017 \u00e8 stato membro dell'Accademia Svedese."}
{"id": "1354161", "revid": "4175", "url": "https://it.wikipedia.org/wiki?curid=1354161", "title": "Federazione di rugby a 15 della Francia", "text": "La F\u00e9d\u00e9ration Fran\u00e7aise de Rugby (o FFR) \u00e8 l'organo di governo del rugby XV e del rugby VII in Francia. Fondata nel 1919, assunse il nome attuale nel 1920. Sotto la sua giurisdizione ricade l'attivit\u00e0 disciplinare dei campionati nazionali di club e quella organizzativa delle Nazionali maschile e femminile di rugby XV e VII, nonch\u00e9 delle loro relative sottocategorie (Nazionali A, Emergenti, Speranze, U-23, U-17 e giovanili).\nRiconosciuta \u201cEnte di pubblica utilit\u00e0\u201d gi\u00e0 nel 1922, aderisce all'International Rugby Board dal 1978 dopo essere stata capofila per anni (dal 1934) di un'associazione alternativa all'IRB, la FIRA. A capo della FFR siede dal 1991 Bernard Lapasset, che dal 1995 siede nel consiglio esecutivo dell'IRB stessa e dal 1\u00ba gennaio 2008 ne \u00e8 presidente, dopo essere stato anche presidente del comitato organizzatore della organizzata proprio dalla FFR.\nStoria.\nDi rugby in Francia, si inizia a parlare nel 1872. A Le Havre, zona frequentata da marinai e commercianti inglesi, si disput\u00f2 la prima partita e venne fondato il primo club, il Le Havre Athletic Club. Nel 1877 il gioco arriva a Parigi, dove nel 1879 viene fondato il Paris Football Club, che organizza squadre sia di calcio che di rugby.\nNel 1897 le squadre di rugby contribuirono alla nascita dalla Union des soci\u00e9t\u00e9s fran\u00e7aises de sports athl\u00e9tiques (\"USFSA\"), federazione multisportiva che si sciolse dopo la prima guerra mondiale e che gest\u00ec il rugby sino al 1919.\nL'attuale federazione, venne formata nel 1919 ed \u00e8 affiliata all'International Rugby Board dal 1978. \u00c8 responsabile della rappresentativa nazionale e del Top 14.\nNel 1930, il dilagare di forme professionistiche sempre meno occulte, port\u00f2 alla scissione da parte di una dozzina di club, che diedero vita alla Union fran\u00e7aise de rugby amateur. Questo unito alla violenza di gioco sempre pi\u00f9 diffusa, con la morte di un giocatore in una semifinale del campionato 1930, port\u00f2 le federazioni britanniche, nel maggio 1931, ad eslcudere la nazionale francese dal \"Cinque Nazioni\".\nLe due federazioni si \"riappicificarono\" nel maggio 1932, con il ritorno dei club dissidenti nell'alveo della federazione, che per\u00f2 non riconobbe mai il torneo dell'UFRA, come campionato nazionale.\nNel 1934, per romepre l'isolamento, la FFR cre\u00f2 la Federation International Rugby Amateur (FIRA), insieme a Italia, Catalogna, Cecoslovacchia, Romania e Germania, tentando di organizzare la \"rugby union\" indipendentemente dall'IRB.\nRiammessa la nazionale nel Cinque Nazioni alla fine del 1939 (ma di fatto, causa la guerra, solo nel 1947), la FFR continu\u00f2, attraverso la FIRA ad aiutare (ma secondo alcuni a controllare) il rugby continentale sino al 1999, quando l'IRB riformul\u00f2 il sistema delle sue federazioni continentali."}
{"id": "1354163", "revid": "1442080", "url": "https://it.wikipedia.org/wiki?curid=1354163", "title": "Le avventure del bosco piccolo", "text": "Le avventure del bosco piccolo (\"The Animals of Farthing Wood\") \u00e8 un cartone animato frutto della collaborazione tra lo studio inglese Telemagination e quello francese La Fabrique per conto dell'Unione europea di radiodiffusione e come tale fu trasmesso da molte televisioni affiliate; in Italia la Rai lo mand\u00f2 in onda la prima volta nel 1993 prima col titolo Volpe, tasso e compagnia poi con quello nuovo. Tratto dalla serie di libri \"The Animals of Farthing Wood\" di Colin Dann, il cartone ha riscosso grande successo ed \u00e8 stato tradotto in molte lingue.\nTrama.\nPrima stagione.\nLa storia racconta le molteplici avventure e disavventure di una numerosa compagnia di animali, dal momento in cui sono costretti ad abbandonare il loro bosco d'origine per colpa delle attivit\u00e0 umane. Infatti, oltre alla caccia e in seguito alla crescente urbanizzazione, le ruspe e le escavatrici degli uomini arrivano fino al bosco a riempire lo stagno di calcinacci e residui di cantiere. La trasformazione in discarica dell'unica riserva d'acqua per le creature della zona compromette definitivamente la sopravvivenza di tutti; cos\u00ec gli animali decidono di aggregarsi per mettersi in viaggio tutti insieme verso la riserva naturale \"Il Parco del Daino Bianco\", dove sperano di trovare una vita migliore e di cui solo il Rospo conosce la strada. Per riuscire tutti nell'impresa, ognuno presta il \"Gran Giuramento di mutua protezione\", impegnandosi solennemente a non mangiare nessuna delle creature del gruppo e a collaborare con gli altri lungo il cammino. La Volpe viene nominata capo della compagnia. Durante questa incredibile migrazione gli animali conosceranno pericoli, difficolt\u00e0 e privazioni di ogni genere, quasi sempre per colpa dell'uomo, e perfino contrasti nel gruppo. Il travagliato cammino li cambier\u00e0 profondamente, e molti moriranno nel tragitto, ma la maggior parte raggiunger\u00e0 la destinazione.\nSeconda stagione.\nLa storia riparte da dove si era fermata, il giorno dell'arrivo al parco. Al termine del viaggio, per i superstiti arrivati in questa nuova terra le avventure non sono finite, ma proseguono in questa seconda stagione della serie, in cui dovranno vedersela con accese rivalit\u00e0 territoriali createsi con il branco di volpi argentate (nella serie TV, vengono chiamate \"volpi blu\"), specie autoctona della riserva, capitanate da Sfregiato, e con altri ostacoli come l'inverno e i bracconieri, che verranno superati grazie al giuramento di mutua protezione.\nTerza stagione.\nNella terza stagione, invece, a causare nuovi guai sar\u00e0 un'invasione di ratti malvagi e l'ascesa alla sovranit\u00e0 della riserva di un esemplare di daino dispotico ed egoista, succeduto al defunto Daino Bianco, il vecchio punto di riferimento per tutte le creature del parco.\nDoppiaggio.\nNella versione statunitense, Volpe \u00e8 doppiato dall'attore italoamericano Ralph Macchio mentre Donnola e Vipera sono doppiate da Fiona Reid."}
{"id": "1354165", "revid": "287204", "url": "https://it.wikipedia.org/wiki?curid=1354165", "title": "Palazzo Nonfinito", "text": "Il Palazzo Nonfinito \u00e8 un palazzo storico di Firenze, posto con il fronte principale su via del Proconsolo 12, ma con un notevole prospetto anche su borgo degli Albizi 32, del quale determina la cantonata denominata Canto de' Pazzi. L'origine del nome sta nel fatto che tanti architetti l'hanno iniziato e nessuno l'ha mai \"finito\". Tale denominazione si legge per la prima volta in una guida di Firenze pubblicata nel 1822 corretta da Bartolomeo Follini.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nStoria.\nLa letteratura sul palazzo Nonfinito \u00e8 abbastanza vasta. Molte sono le ipotesi avanzate dagli storici sulle origini della sua costruzione, ma solo all'inizio del secolo scorso lo storico Jodoco Del Badia ha riportato una cronologia, supportata da indicazioni archivistiche, dove sono citati con precisione avvenimenti, committenti e primo progettista.\nIl palazzo venne eretto sopra alcune case e torri, beni che Alessandro Strozzi aveva acquistato da Camillo de' Pazzi, padre di santa Maria Maddalena de' Pazzi, nel novembre 1592. Furono incorporate altre propriet\u00e0 adiacenti appartenenti alle famiglie Niccolini e Perini; dopo la demolizione di una bottega di speziale molto popolare, la realizzazione cominci\u00f2 nel luglio 1593, come riportato in un'iscrizione sulla tribuna di borgo Albizi. Alessandro, per sopraggiunte difficolt\u00e0 economiche, fu costretto a vendere l'intero complesso al fratello Roberto, met\u00e0 nel 1596 e l'altra met\u00e0 l'anno seguente. Spesso assente per lunghe permanenze d'affari a Venezia, Roberto lasci\u00f2 comunque al fratello la direzione dei lavori, esonerandolo dalla compartecipazione alle spese. Un altro fratello, Bernardo, mise a disposizione le pietre estratte dalla propria cava sita in localit\u00e0 Le Campora (presso la collina di Marignolle). Nella richiesta del permesso al comune per la realizzazione di finestre, viene citato l'architetto Bernardo Buontalenti.\n\u00c8 probabile che per il progetto il Buontalenti abbia tratto spunto dal lavoro di Michelangelo, di cui spesso studiava le opere. \nGli architetti.\nLa prima notizia del palazzo si trova nel trattato \"L'idea dell'Architettura Universale\" di Vincenzo Scamozzi, architetto vicentino chiamato, a suo dire, da Roberto Strozzi con l'incarico della progettazione. Egli si attribu\u00ec interamente la paternit\u00e0 dell'opera; l'affermazione non pot\u00e9 essere smentita dal Buontalenti stesso, perch\u00e9 morto da alcuni anni, ma lo fu dagli storici successivi che invece evidenziarono l'alternarsi di pi\u00f9 architetti.\nIntorno alla met\u00e0 del Seicento Gherardo Silvani nel suo \"Vita di Bernardo Buontalenti\" attribu\u00ec al Buontalenti la facciata di borgo degli Albizi.\nNel 1724 Ferdinando Ruggeri in \"Studio d'Architettura civile\" forn\u00ec il primo rilievo del palazzo e attribu\u00ec la realizzazione a pi\u00f9 architetti, senza per\u00f2 indicare le fonti.\nFilippo Baldinucci, documentando le fasi costruttive, forn\u00ec la seguente cronologia, ripresa nel 1910 anche da Walther Limburger:\nDal 1612 in poi, morto il Caccini, ritorn\u00f2 di nuovo a dirigere i lavori il Nigetti.\nIpotesi sul mancato completamento.\nSia nel progetto del Buontalenti che in quello dello Scamozzi il palazzo prevedeva altri due piani, ma di fatto non vennero portati a compimento nemmeno gli interni, n\u00e9 il prospetto principale, fatto questo che determin\u00f2 la denominazione corrente di palazzo \"Nonfinito\".\nAltre notizie, circa le fasi costruttive degli interni e i passaggi di propriet\u00e0, sono contenute nel testo di Luigi Biadi \"Notizie sulle antiche fabbriche di Firenze non terminate\". Pur in mancanza di riscontri archivistici, Biadi ritenne che il motivo che imped\u00ec il compimento del palazzo fosse la rivalit\u00e0 fra importanti famiglie tradizionalmente narrata. Egli scrive: \nAnche se un'ampia targa dedicatoria del 1607, posta sopra il portale di borgo degli Albizi a ricordo della munificenza di Ferdinando I de' Medici, farebbe pensare a rapporti pi\u00f9 distesi almeno con i Medici, il Biadi ritenne che l'impedimento fosse stato la vera causa del mancato completamento, senza il quale Roberto Strozzi avrebbe potuto facilmente portare l'opera a compimento con la collaborazione dello Scamozzi, o del Caccini, o del Cigoli; il Biadi non accenna a probabili problemi economici della famiglia Strozzi.\nPassaggi di propriet\u00e0 e destinazioni d'uso.\nDagli Strozzi la propriet\u00e0 nel 1802 pass\u00f2 a Giovanni Guasti che nel 1814 la rivendette al Regio Governo della Toscana; Pasquale Poccianti fu chiamato ad adattare i locali per sistemarvi gli uffici della Regia Dogana, i dipartimenti della Camera di Comunit\u00e0 e del Soprasindaco, e l'ufficio della Deputazione di Mendicit\u00e0. Nel 1850 vi si trovavano la Prefettura, l'Ufficio Stranieri e la Delegazione del quartiere di San Giovanni.\nPassato dal 1865 al Regno d'Italia, nel periodo di Firenze Capitale (1865-1871) il palazzo fu scelto come sede del Consiglio di Stato e interessato da lavori di consolidamento, restauro e decorazione di alcuni ambienti su progetto dell'architetto Francesco Mazzei, con la direzione del cantiere affidata all'ingegnere Nicola Nasi.\nFu acquistato e utilizzato dalle Poste e Telegrafi dal 1901 al 1911 (non essendo ancora stato costruito il palazzo delle Poste Centrali in via Pellicceria; nel 1917 venne occupato da uffici militari dopo adeguati lavori per l'accasermamento.\nMuseo di antropologia ed etnologia.\nDopo essere stato concesso all'Universit\u00e0 degli Studi di Firenze nel 1919, il palazzo venne individuato quale sede del Museo nazionale di antropologia ed etnologia, fondato da Paolo Mantegazza, e qui trasferito nel 1924 e ufficialmente inaugurato nel 1932. Il museo venne accresciuto in seguito da Aldobrandino Mochi, Nello Puccioni e altri, e oggi custodisce repertic di popoli di tutto il mondo, divisi per aree geografiche.\nRestauri.\nPochi anni dopo l'apertura del museo la facciata fu interessata da importanti restauri condotti tra il 1938 e il 1944 diretti da Piero Sanpaolesi. Sub\u00ec alcuni danni durante il conflitto mondiale e venne restaurato nel 1948. Altri restauri furono effettuati nel 1956, 1967, 1972.\nDescrizione.\nIl piano terreno \u00e8 stato costruito tra il 1593 e il 1600 da Bernardo Buontalenti, coadiuvato da Matteo Nigetti. L'esterno \u00e8 caratterizzato da bugne piatte, da monumentali pilastri angolari e da grandi finestre inginocchiate. Queste poggiano su grandi mensoloni, sono chiuse da una grata e coronate da un timpano. Alcuni timpani sono triangolari, altri sono spezzati e accartocciati, e recano all'interno una figura zoomorfa che ricorda un pipistrello dall'aspetto sinistro. Tali figure a fine ottocento ispirarono una leggenda scritta da Charles Godfrey Leland, secondo la quale Roberto Strozzi avrebbe fatto un patto con il diavolo, il quale, maledicendo l'edificio, ne avrebbe impedito il completamento per sempre.\nVia del Proconsolo.\nSei finestre inginocchiate sono disposte al piano terreno simmetricamente rispetto al grande e alto portone ad arco attribuito al Caccini. Il portone \u00e8 sormontato da un balcone e dallo stemma degli Strozzi. In prossimit\u00e0 della cantonata in alto \u00e8 ben visibile un altro stemma in marmo, molto ornato, con due figure femminili che sorreggono lo scudo con l'arme della famiglia; scultura questa riconducibile al Caccini.\nBorgo degli Albizi.\nPer quanto considerato prospetto secondario rispetto a quello di via del Proconsolo, l'edificio presenta su borgo degli Albizi un fronte completo in ogni dettaglio; a questa porzione Ferdinando Ruggieri dedica la maggior parte dei rilievi da lui effettuati, ribadendo la paternit\u00e0 del primo piano a Bernardo Buontalenti, quella del secondo a Vincenzo Scamozzi.\nLe quattro grandi finestre inginocchiate al piano terreno si dispongono rispetto ad un asse centrale segnato da un grande portone, coronato in alto da una finestrella rettangolare e al di sopra dallo stemma Strozzi trattenuto da un leone alato. Superiormente si trova una balaustrata oltre la quale si apre un grande finestrone chiuso da un arco poggiante su colonne binate, sormontate da capitelli figurati e da un'iscrizione dedicatoria. \nSulla sinistra si trova una piccola edicola, inserita nel bugnato, che un tempo accoglieva al suo interno una \"Crocifissione\" purtroppo scomparsa.\nAl piano terra, mascherata da un finto bugnato, \u00e8 appena visibile una piccola porta segreta che corrisponde al numero civico 30, utilizzata come passaggio secondario dagli informatori che si recavano agli uffici della Regia Dogana.\nIl cortile.\nIl cortile \u00e8 caratterizzato da influenze venete forse ispirate dallo Scamozzi, reinterpretate con elementi tipicamente fiorentini. Dispone di un loggiato a piano terra ornato da motivi a serliana su colonne tuscaniche; due dei quattro lati realizzati a squadra nel 1604, sono riconducibili a Lodovico Cardi detto il Cigoli. Gli altri due sono frutto del completamento in stile attuato dall'ingegner Nasi nel 1865-1866. In una nicchia, prospetticamente realizzata davanti all'ingresso principale, si trova una statua cinquecentesca, \"Perseo che uccide il drago\", dello scultore Giovanni Battista Lorenzi.\nNel loggiato a destra si trovano un busto di Paolo Mantegazza, fondatore del Museo di Antropologia, realizzato da Ettore Ximenes, il ricordo marmoreo di Nello Puccioni e il medaglione a ricordo di Aldobrandino Mochi; entrambi arricchirono con le loro donazioni le collezioni del museo.\nLo scalone, causa dei contrasti fra il Buontalenti e gli Strozzi, si sviluppa a destra dell'atrio e occupa uno spazio considerevole; \u00e8 coperto da volte a botte e si snoda ad angolo a gomito a tre rampe.\nAl piano terra esiste un salone molto grande, rettangolare coperto da una volta a padiglione, con tre porte che accedono ad altre due sale."}
{"id": "1354170", "revid": "289247", "url": "https://it.wikipedia.org/wiki?curid=1354170", "title": "R. Standard Club Li\u00e8ge", "text": ""}
{"id": "1354172", "revid": "289247", "url": "https://it.wikipedia.org/wiki?curid=1354172", "title": "RFC Li\u00e9geois", "text": ""}
{"id": "1354173", "revid": "767487", "url": "https://it.wikipedia.org/wiki?curid=1354173", "title": "Follie sul ghiaccio", "text": "Follie sul ghiaccio \u00e8 un film del 1939 diretto da Reinhold Sch\u00fcnzel.\nTrama.\nPer mettere in scena uno spettacolo sul ghiaccio, gli attori interpellano una grande star di Hollywood, loro amica e insieme creano le Ice Follies."}
{"id": "1354184", "revid": "712828", "url": "https://it.wikipedia.org/wiki?curid=1354184", "title": "Capitan Tsubasa - Taro Misaki Story", "text": ""}
{"id": "1354186", "revid": "1711941", "url": "https://it.wikipedia.org/wiki?curid=1354186", "title": "Figli di F\u00ebanor", "text": ""}
{"id": "1354188", "revid": "729019", "url": "https://it.wikipedia.org/wiki?curid=1354188", "title": "Tour dei British and Irish Lions 1968", "text": "I British and Irish Lions, selezione di Rugby Union delle Isole Britanniche si reca per un lungo Tour in Sudafrica.\nFurono disputati 20 Match di cui 4 test match ufficiali il bilancio fu di 15 vittorie su 16 nei match non ufficiali e di 3 sconfitte ed un pareggio nei test match.\nCapitano era l'Irlandese Tom Kiernan."}
{"id": "1354196", "revid": "33921", "url": "https://it.wikipedia.org/wiki?curid=1354196", "title": "Iole Silvani", "text": ""}
{"id": "1354201", "revid": "78273", "url": "https://it.wikipedia.org/wiki?curid=1354201", "title": "Ioni idronio", "text": ""}
{"id": "1354206", "revid": "547992", "url": "https://it.wikipedia.org/wiki?curid=1354206", "title": "Giuseppe Peruchetti", "text": "Biografia.\nDurante la guerra fece parte delle milizie partigiane nella \"Seconda Divisione Langhe\", ove fu compagno di lotta di Beppe Fenoglio, venne arrestato e condannato a morte, che evit\u00f2 grazie anche agli avvocati della , sub\u00ec una lunga prigionia nel carcere di Alba. \nIl 25 giugno 1945 si spos\u00f2 con Gloria Bruno. \nMor\u00ec tragicamente nel maggio del 1995, cadendo dalla finestra di casa.\nCarriera.\nCresciuto nella \"Giuseppe Bernardelli\" di Gardone Val Trompia, dove gioc\u00f2 per 6 stagioni, part\u00ec per il servizio militare prestato a Bressanone nel 2\u00ba Reggimento Artiglieria da Montagna. Tornato a casa fu tesserato dalla \"Boifava\" di Brescia, societ\u00e0 da dove erano usciti i fratelli Evaristo e Berardo Frisoni, Angelo Pasolini, Andrea Gadaldi, Luigi Giuseppe Giuliani e Mario Maffioli. Ma in breve tempo la Boifava fu sciolta.\nGioca le ultime partite del campionato 1927-28 nella squadra uliciana del Villa Cogozzo quando passa giovanissimo al , formandosi alla scuola di Giuseppe Trivellini, ex portiere della nazionale.\nMolto bravo tra i pali, la sua specialit\u00e0 \u00e8 la deviazione in angolo, di pugno. Nelle Rondinelle esordisce il 18 novembre 1928, 7\u00aa giornata di andata del girone B del campionato di Divisione Nazionale: Brescia- 1-0.\nA Brescia Peruchetti rimane sette stagioni e si mette a tal punto in evidenza da meritare la convocazione in Nazionale. L'esordio in maglia azzurra avviene il 17 maggio 1936 (Italia - 2-2). Dieci giorni dopo, la sua prestazione a Budapest lo consacra definitivamente come uno dei migliori portieri italiani.\nNell'estate del 1936 si trasferisce all', chiamato a sostituire Carlo Ceresoli. In maglia neroazzurra rimane cinque stagioni, compresa una da allenatore. Con l'Ambrosiana-Inter, vinse da protagonista due scudetti e una Coppa Italia stregando tifosi e giornalisti milanesi, che gli appiccicarono addosso il soprannome di Pantera Nera, per via delle sue parate acrobatiche e del colore della divisa che era solito indossare.\nNella stagione 1940-1941, insieme a Italo Zamberletti, diventa allenatore dell'Inter, avallando tra l'altro la cessione di Meazza al . La squadra nerazzura arriva seconda dietro al . L'anno seguente, caso unico nel calcio italiano, rimette i guantoni e difende la porta della Juventus, con cui concluse la sua carriera, vincendo la Coppa Italia nel 1942.\nHa detenuto per settantanove anni il record di imbattibilit\u00e0 come portiere del (750 minuti). Rimase imbattuto tra il 20 novembre 1932, quando sub\u00ec due reti dal , al 19 febbraio 1933 (quando sub\u00ec una rete nella vittoria per 3-1 contro la ). Tale record fu scalzato nel 2012 da Michele Arcari.\nLasciato il calcio giocato fu tra i campionati di Serie C 1948-1959 e Serie C 1949-1950 allenatore della . Tornato Gardone Val Trompia fu allenatore e osservatore del ."}
{"id": "1354208", "revid": "135224", "url": "https://it.wikipedia.org/wiki?curid=1354208", "title": "Ester Mazzoleni", "text": "Nacque a Sebenico, in Dalmazia, figlia di due italiani autoctoni, Paolo e Filomena Rossini. \nLa famiglia era una delle pi\u00f9 ricche della citt\u00e0, tanto che il teatro principale di Sebenico era intitolato all'avo mecenate Francesco Mazzoleni. \nQuesta intitolazione venne modificata solo nel 1945. Ester Mazzoleni aveva una sorella, Ida e due fratelli, Giovanni ed Enrico.\nDopo gli studi col soprano Amelia Pinto, esord\u00ec ne \"Il trovatore\" nel 1906 al Teatro dell'Opera di Roma dove il 24 marzo \u00e8 Rachele ne L'ebrea diretta da Rodolfo Ferrari ed il 3 aprile Fricka nella prima di L'oro del Reno diretta da Ferrari con Giuseppe Borgatti e Giuseppe De Luca (baritono).\nNel 1907 \u00e8 Loreley diretta da Cleofonte Campanini con Mansueto Gaudio al Teatro Regio di Parma.\nLa sua carriera fu eccezionale, esordendo nel 1908 come Isabella/Iguamota in Cristoforo Colombo (opera) diretta da Arturo Toscanini alla Scala di Milano seguita da Leonora nell'insuccesso de La forza del destino diretta da Toscanini con Rosa Raisa e da Giulia ne La Vestale (Spontini) con Emilio De Marchi (tenore), Riccardo Stracciari e Nazzareno De Angelis cantata anche nella prima al Palais Garnier di Parigi nel 1909 con De Marchi, Stracciari e De Angelis. \nSempre alla Scala cant\u00f2 alla prima esecuzione italiana della \"Medea\" di Luigi Cherubini con De Angelis, il 30 dicembre 1909. \nNelle sue corde vi furono anche personaggi molto differenti, come Isotta e Norma cantata nel 1910 diretta da Ferrari con Edoardo Ferrari Fontana al Teatro Comunale di Bologna e nel 1912 al Teatro La Fenice di Venezia dove nello stesso anno \u00e8 Elisabetta di Valois in Don Carlo diretta da Ferrari con Carlo Galeffi. \nCelebre rimane la sua Aida diretta da Tullio Serafin con Giovanni Zenatello, Maria Gay, Mansueto Gaudio e Giuseppe Danise, in occasione dell'apertura dell'Arena di Verona nel 1913. Ester Mazzoleni torn\u00f2 acclamatissima nella citt\u00e0 scaligera in occasione del cinquantenario dell'evento.\nSempre nel 1913 diretta da Ferrari a Bologna \u00e8 una giovanetta nella prima di L'amore dei tre re con Giulio Crimi e Giselda ne I Lombardi alla prima crociata con Edoardo Garbin.\nSpos\u00f2, nel 1925, un gentiluomo palermitano e si trasfer\u00ec perci\u00f2 a Palermo, andando a vivere in un grazioso villino in via Marchese Ugo che in seguito fu venduto e ora \u00e8 scomparso. Dopo il matrimonio, annunci\u00f2 il proprio ritiro dalle scene nel 1926.\nMor\u00ec a Palermo il 17 maggio 1982 a novantanove anni.\nIn sua memoria \u00e8 sorta a Palermo l'Associazione Amici dell'Opera Lirica \"E. Mazzoleni\"; essa ha istituito il premio Ester Mazzoleni \"Una vita per la lirica\", che viene assegnato ogni anno a prestigiose personalit\u00e0 del melodramma."}
{"id": "1354209", "revid": "767487", "url": "https://it.wikipedia.org/wiki?curid=1354209", "title": "Kisame Hoshigaki", "text": ""}
{"id": "1354212", "revid": "2208340", "url": "https://it.wikipedia.org/wiki?curid=1354212", "title": "Suzuka", "text": " \u00e8 una citt\u00e0 giapponese della prefettura di Mie, nelle cui vicinanze sorge un famoso circuito automobilistico e motociclistico."}
{"id": "1354215", "revid": "697352", "url": "https://it.wikipedia.org/wiki?curid=1354215", "title": "Coppa Italia (hockey su prato)", "text": "La Coppa Italia \u00e8 la principale coppa nazionale italiana di hockey su prato maschile. Istituita nel 1990 \u00e8 disputata con cadenza annuale."}
{"id": "1354219", "revid": "306856", "url": "https://it.wikipedia.org/wiki?curid=1354219", "title": "Cagiva Elefant", "text": "La Cagiva Elefant \u00e8 una motocicletta da Deserto-stradale ossia capace d'andare su terreni sabbiosi come sull'asfalto, venne prodotta in varie cilindrate, da 125, 200, 350, 650, 750 e 900 cm\u00b3. I due modelli pi\u00f9 piccoli furono prodotti con motori a due tempi, mentre gli altri con motori bicilindrici a quattro tempi.\nElefant 125.\nNacque nel 1984 e prodotta fino al 1990 in diverse varianti.\nLa \"prima serie\", \"Elefant\" e \"Elefant 2\", prodotta dal 1984 al 1985 sfrutta come base la Cagiva Aletta rossa, ma essendo un modello da Dakar, ricalcava le forme dell'Elefant 750 che correva nella Dakar e a differenza dell'Aletta rossa aveva il serbatoio pi\u00f9 capiente e differenti colorazioni.\nPer quanto riguarda la ciclistica la moto aveva esattamente come l'Aletta rossa il raffreddamento a liquido, il monoammortizzatore posteriore, il miscelatore, l'aspirazione lamellare e il freno a disco anteriore con pinza a pistoncino singolo, questa serie viene sostituita dalla Cagiva Cruiser.\nLa \"Elefantre\" prodotta dal 1986 fino al 1988, si differenzia dalla precedente, perch\u00e9 utilizza delle nuove forcelle che hanno il perno ruota in avanzato e non in asse, il cupolino \u00e8 pi\u00f9 grande e acquisisce la visiera, le carenature laterali dei radiatori diventano pi\u00f9 grandi e la sella diventa pi\u00f9 corta, coprendo meno il serbatoio.\nElefant 200.\nQuesto modello dell'Elefant non fu molto apprezzato, per via della sua cilindrata inusuale e per via della sua struttura, pressoch\u00e9 identica a quella dell'Elefant 125, infatti i due modelli differiscono solo per la cilindrata e la forcella, a perno in asse nella versione 125, a perno arretrato nella versione 200, per questo venne prodotta solo dal 1985 al 1986.\nCostituita da un motore con raffreddamento a liquido e aspirazione tramite un sistema lamellare e alimentata a carburatore, era dotata di una discreta coppia ai bassi regimi e 6 marce. Il carburatore era un Dell'Orto classico mentre il sistema di lubrificazione era dotato di una pompa di iniezione collegata al carburatore. L'avviamento era sia elettrico che a pedale mentre la trasmissione era a catena \"Regina\" con parastrappi. La moto si presentava stabile e dotata di ampio serbatoio di rifornimento (15,5 litri) nonch\u00e9 freno anteriore a disco e posteriore a tamburo.\nElefant 350.\nQuesto modello fu prodotto dal 1985 al 1989, venne un po' meglio apprezzato rispetto all'Elefant 200, ma anche questo modello risulta per molti essere pesante e non molto performante, l'avviamento era sia a pedale e sia elettrico tramite motorino d'avviamento, la linea con il parafango alto tipo Cross non \u00e8 molto ben vista.\nComunque tutto ci\u00f2 non toglie che sia una moto dall'elevate caratteristiche tecniche, dove i vari componenti come il motore bicilindrico Ducati desmo, il monoammortizzatore \u00d6hlins, le forcelle Marzocchi e l'impianto frenante Brembo, sono derivati dal modello 650 e 750.\nElefant 650.\nQuesto modello venne come per il 350 prodotto dal 1985 al 1989, i problemi riscontrati erano praticamente gli stessi della versione 350, ma qui si accusava meno la ridotta potenza, l'avviamento era sia a pedale e sia elettrico tramite motorino d'avviamento, questo modello come la 350 ha il parafango alto tipo Cross e anche in questo modello non \u00e8 molto ben visto e stona con la moto.\nUn successo che non rispecchia il reale valore della moto munita di motore derivato dal classico bicilindrico Ducati desmo, al quale, per adattarlo all'architettura enduro della moto, venne ruotato di 180\u00b0 il cilindro posteriore cos\u00ec da poter collocare entrambi i carburatori all'interno della V di 90\u00b0 del motore. La versione 650 disponeva anche di un piccolo radiatore olio; le Elefant inoltre sfoggiavano il monoammortizzatore \u00d6hlins, le forcelle Marzocchi e l'impianto frenante Brembo.\nLa Cagiva nel 1986 realizz\u00f2 9 esemplari in versione Frecce Tricolori per il 25\u00ba anniversario della pattuglia acrobatica nazionale che furono dedicate ai piloti della stessa. Si distinguevano per le grafiche, che su entrambi i lati del serbatoio riportavano il logo \"25\u00b0 Frecce Tricolori\" e, posizionata sopra, la scritta: \"Cagiva for\".\nElefant 750.\nQuesto modello dell'Elefant venne prodotta in una prima versione dal 1987 al 1990, ed una seconda dal 1994 al 1997, questo modello risultava essere tra i pi\u00f9 apprezzati per il suo giusto rapporto peso potenza e riscosse un discreto successo, grazie anche alla linea rinnovata e con quel parafango basso come le moto stradali e dall'adozione del doppio faro dal 1988 in poi.\nElefant 900.\nQuesto modello \u00e8 un progetto completamente nuovo rispetto alla precedente Elefant 750. Venne prodotta in due serie distinte, la prima dal 1990 al 1992, la seconda dal 1993 al 1996. Nel 1990 nasce in serie limitata a esemplari la Elefant 900 IE con livrea Lucky Explorer: ha il motore 904\u00a0cm\u00b3 derivato dalla Ducati 900SS, con cambio a 5 marce e iniezione elettronica Weber-Marelli: la moto \u00e8 equipaggiata della miglior componentistica allora presente sul mercato, come il monoammortizzatore Ohlins ed i freni Nissin. Presentava a corredo una targhetta portachiavi in argento con il numero progressivo e firmata da Edi Orioli. Ora \u00e8 rara e ricercata dai collezionisti per la sua esclusivit\u00e0.\nNel 1992 questa maxienduro sportiva \u00e8 adattata leggermente ad usi turistici ed \u00e8 allestita la versione GT, che si differenzia dalla Lucky Explorer per la pi\u00f9 sobria livrea grigia metallizzata e per l'adozione di una forcella tradizionale Marzocchi Magnum con steli da 45\u00a0mm al posto della precedente Marzocchi con steli da 42,7\u00a0mm.\nNel 1993 il progetto Elefant 900 \u00e8 rivisto in modo sostanziale ed entra in produzione la 900 AC a carburatori, che rispetto alla precedente IE ha dei costi di produzione e di vendita inferiori che contribuiranno al successo nelle vendite. Rispetto alla versioni ad Iniezione, la nuova Elefant AC presenta una serie di modifiche sostanziali: il motore \u00e8 il nuovo 904, con frizione \"spinta\" (con comando della frizione passante all'interno dell'albero primario del cambio) e cambio a sei rapporti. Con l'adozione dei carburatori a depressione Mikuni BST38, il carattere gi\u00e0 poco mansueto del desmodue si acutizza e cos\u00ec si opta per delle testate con diagramma di distribuzione meno spinto: il diametro delle valvole di aspirazione scende da 43 a 41\u00a0mm e quelle di scarico passano da 41 a 39\u00a0mm. Anche la fasatura degli alberi a camme \u00e8 meno spinta e sar\u00e0 poi adottata sulla seconda serie della Ducati M900.\nSotto il profilo ciclistico, la 900 AC subisce alcuni importanti aggiornamenti: il pregiato ammortizzatore Ohlins, con comando di precarico idraulico della molla, cede il posto ad un pi\u00f9 economico Boge, mentre all'anteriore la forcella Marzocchi Magnum da 45\u00a0mm cede il posto alla Showa USD con steli da 45. Anche l'impianto frenante viene modificato: l'impianto a disco singolo anteriore da 296\u00a0mm della IE cede il posto al doppio disco da 282\u00a0mm della AC: le pinze non sono pi\u00f9 le costose Nissin ma si impiegano delle sempre ottime Brembo flottanti da due pistoncini. Nella marmitta, immutata esteriormente, \u00e8 inserito un catalizzatore retrofit.\nQuesta Elefant, con modifiche minime nel corso degli anni, sar\u00e0 prodotta fino al 1996, quando ceder\u00e0 il posto alla Cagiva Gran Canyon e dal 1994 ne sar\u00e0 derivata la terza serie della Elefant 750, uguale in tutto alla 900 fatta eccezione per la forcella tradizionale Marzocchi (uguale a quella della 900 IE GT), e dell'impianto frenante, ancora a disco singolo e con pinze Nissin.\nDal 1994 inoltre, visti i variati regolamenti della Parigi Dakar, il team CH Racing, che da sempre cura le elefant da gara, allestir\u00e0 su questa base ed in varie versioni, la 944 Marathon: rispetto alle precedenti Elefant ufficiali, questa \u00e8 una moto veramente derivata dalla serie e vincer\u00e0 la seconda Parigi Dakar di Cagiva, sempre con Edi Orioli nel 1994.\nElefant Marathon.\nProdotta nel 1994 con un motore da 944\u00a0cm\u00b3, munito di carburatori Keihin FCR, raffreddato ad aria-olio, con potenza di 75\u00a0CV a rpm e coppia 7,20kgm a rpm utilizzava delle forcelle Marzocchi Magnum da 45\u00a0mm con corsa da 290\u00a0mm, al forcellone si aveva l'\u00d6hlins, le ruote erano 90x90x21\" e 140x90x18\"."}
{"id": "1354227", "revid": "287204", "url": "https://it.wikipedia.org/wiki?curid=1354227", "title": "Arcata (California)", "text": " \nArcata \u00e8 una citt\u00e0 che si trova a nord della Baia di Humboldt, nella Contea di Humboldt, in California, Stati Uniti.\nLa popolazione, secondo il censimento dell'anno 2006, era di 17 294 unit\u00e0. Questa eccentrica citt\u00e0 universitaria socialmente all'avanguardia ospita l'Universit\u00e0 Statale di Humboldt, e gli \"Humboldt Crabs\", letteralmente \"i Granchi di Humboldt\", un'affermata squadra di baseball di semi-professionisti.\nGoverno.\nArcata \u00e8 notevolmente moderna per la sua composizione politica ed \u00e8 stata la prima citt\u00e0 negli Stati Uniti ad eleggere la maggioranza dei membri del proprio consiglio cittadino, dal partito dei Verdi.\nNell'esercizio del loro crescente potere politico, i progressisti hanno condotto a termine delle leggi per limitare il numero di catene di ristoranti permessi nella citt\u00e0. I residenti hanno discusso animatamente le questioni pi\u00f9 importanti, tra cui la protezione dell'ambiente fisico, la dominazione dell'America da parte della cultura aziendale, la legalizzazione della marijuana, e la statua del Presidente William McKinley che si trova nella piazza del centro di Arcata.\nArcata \u00e8 stata la prima citt\u00e0 nella nazione ad approvare la delibera per annullare l'USA PATRIOT Act nella detta citt\u00e0.\nLa legalit\u00e0 della delibera non \u00e8 stata ancora testata. Arcata \u00e8 stata anche il primo comune a vietare la crescita di qualsiasi tipo di Organismi geneticamente modificati (OGM) all'interno dei propri confini tranne che per scopi educativi o di ricerca scientifica.\nGeografia fisica.\nTerritorio.\nSecondo l'ufficio del censimento degli Stati Uniti (United States Census Bureau), la citt\u00e0 ha un'area totale di 28,6 km\u00b2, di cui, 23,8\u00a0km\u00b2 di terra e 4,8\u00a0km\u00b2 di acqua.\nCi sono diversi quartieri all'interno di Arcata, tra i quali Aldergrove, Alliance, Bayside, \"Arcata Bottoms\", California Heights, Greenview, Northtown, South G Street, Sunny Brae, Valley West, Westwood, Sunset, Downtown/Plaza Area, Redwood Park e il Marsh.\nClima.\nIl clima di Arcata \u00e8 condizionato dalle influenze marine associate alla Humboldt Bay e all'Oceano Pacifico. In media, ad Arcata le piogge annuali variano da 1 000 a 1 300 mm (da 40 a 50 pollici), per lo pi\u00f9 comprese nel periodo tra ottobre e aprile. I venti settentrionali rendono le primavere molto fredde e creano una risalita lungo la costa di acqua profonda fredda dell'oceano. Questa risalita a sua volta genera nebbia per tutta l'estate, con temperature massime di solito tra i 10 e i 15 \u00b0C (50 - 60 \u00b0F). Eppure, a pochi chilometri nell'entroterra le temperature possono essere fino a 30\u00a0\u00b0C (86\u00a0\u00b0F) pi\u00f9 alte in estate e autunno. Le temperature medie invernali variano approssimativamente tra 5 e 12\u00a0\u00b0C (41 - 54\u00a0\u00b0F), con minime tra 0 e 5\u00a0\u00b0C (32 - 41\u00a0\u00b0F). Le temperature raramente scendono al di sotto di \u22121\u00a0\u00b0C (30\u00a0\u00b0F) in inverno, e piuttosto di rado salgono sopra 21\u00a0\u00b0C (70\u00a0\u00b0F) in estate e autunno.\nSociet\u00e0.\nEvoluzione demografica.\nSecondo il censimento [15] del 2000, le persone erano 16 651, 7 051 le unit\u00e0 abitative occupate (nuclei familiari) e 2 813 le famiglie residenti nella citt\u00e0. La densit\u00e0 della popolazione era di 699,6 persone per chilometro quadrato (1 812,1 persone per miglio quadro). Le unit\u00e0 abitative erano 7 272 con una densit\u00e0 media di 305,5 per chilometro quadro (791,4 per miglio quadro). La composizione etnica della citt\u00e0 era: 84,51% bianchi, 1,56% neri o afroamericani, 2,65% nativi americani, 2,27% asiatici, 0,20% originari delle isole del Pacifico, 3,49% di altre etnie e 5,31% di due o pi\u00f9 etnie. Il 7,22% della popolazione era ispanica o latina di etnia non specificata.\nLa composizione delle famiglie di Arcata riflette il gran numero di studenti indipendenti in et\u00e0 universitaria che vivono insieme. Dei 7 051 nuclei familiari in Arcata, solo il 19,7% ha bambini al di sotto dei 18 anni conviventi, solo il 25,9% erano coppie sposate che vivevano insieme, il 10,4% era composto da donne con marito assente, mentre il 60,1% non erano famiglie. Il 34,8% di tutte le famiglie erano costituite da individui singoli e l'7,1% da persone sole di 65 anni o pi\u00f9. La dimensione media del nucleo familiare era di 2,16 persone e la dimensione della famiglia media era di 2,81.\nLa composizione della popolazione per et\u00e0 \u00e8 distorta dalla grande percentuale di studenti in et\u00e0 universitaria. Solo il 15,3% dei residenti sono di et\u00e0 inferiore ai 18 anni, mentre quasi un terzo (32,3%) rientrano fra i 18 e 24 anni, e il 27,8% sono tra 25 a 44 anni. Per le et\u00e0 pi\u00f9 avanzate, il 15,9% ha dai 45 ai 64 anni, e l'8,7% ha 65 anni o pi\u00f9. L'et\u00e0 media era di 26 anni. Il rapporto in base al sesso era: 100 donne/99 uomini e 96,9 uomini/100 donne di 18 o pi\u00f9 anni.\nNel 2002, 8.210 erano le persone occupate di Arcata, con un tasso di disoccupazione del 7,2%. Per molti anni l'industria del legname ha dominato l'economia della citt\u00e0. Oggi, la maggior parte dei posti di lavoro in Arcata provengono dalle amministrazioni pubbliche (incluse le scuole e la Humboldt State University), piccole attivit\u00e0 commerciali di residenti, attivit\u00e0 di produzione di legname e cibo e molteplici industrie di servizi (di ristorazione e alberghieri).\nAd Arcata e nell'area circostante una ampia, ma non quantificabile, attivit\u00e0 economica si basa sulla cannabis.\nL'economia della zona e la popolazione stanno crescendo entrambe pi\u00f9 lentamente di quanto non accada nello Stato della California nel suo complesso.\nIl reddito medio dei nuclei familiari era di 22 315 dollari statunitensi ($), e il reddito medio per una famiglia ammontava a 36 716 dollari. Gli uomini avevano un reddito medio di 26 577 dollari mentre per le donne era di 24 358 dollari. Il reddito pro capite per la citt\u00e0 era di 15 531 dollari, ma questa cifra potrebbe essere artificialmente bassa a causa della grande popolazione studentesca. Circa il 14,3% delle famiglie e il 32,2% della popolazione era sotto la soglia di povert\u00e0, di cui il 22,4% sotto i 18 anni e il 6,0% di 65 anni o pi\u00f9.\nPolitica.\nNella legislatura statale (\"California State Legislature\") Arcata si trova nel secondo distretto del Senato (\"California State Senate\"), rappresentata dal democratico Pat Wiggins, e nella prima assemblea distrettuale (\"California State Assembly\"), rappresentata dal democratico Wesley Chesbro. A livello federale, Arcata \u00e8 rappresentata dal deputato Mike Thompson ed \u00e8 collocata nel \"California's 1st congressional district\".\nGli elettori di Arcata sono tra i maggiori sostenitori del Partito Democratico della Contea di Humboldt. Ad esempio, nelle elezioni presidenziali statunitensi del 2008, il candidato repubblicano John McCain ha ricevuto meno del 10% del voto popolare in molti distretti di Arcata, mentre negli stessi distretti il candidato democratico Obama ha ricevuto l'85% o pi\u00f9 dei voti. Arcata \u00e8 un centro del pensiero liberale tipico di una citt\u00e0 universitaria, un luogo dove l'ambientalismo e l'attivismo sociale hanno un largo seguito. La Contea di Humboldt si inserisce nella tendenza comune nello stato di avere contee costiere liberali e contee dell'interno conservatrici, anche se non mancano gli elettori conservatori. Studenti universitari sono stati, talvolta, sindaci o membri del consiglio cittadino.\nCultura.\nIstruzione.\nArcata \u00e8 la sede della Humboldt State University il campus pi\u00f9 settentrionale dei 23 che fanno parte del California State University system. Con un corpo studentesco pari a quasi met\u00e0 della popolazione totale della citt\u00e0, Arcata \u00e8 un classico esempio di \"citt\u00e0 universitaria\".\nMedia.\nIl giornale pi\u00f9 diffuso in citt\u00e0 \u00e8 la pubblicazione settimanale regionale conosciuta come il \"North Coast Journal\". \u00c8 gratuito e ha una diffusione di 22.000 copie alla settimana in tutta la northcoast. \"The Arcata Eye\" \u00e8 un giornale che copre Arcata e Blue Lake che viene pubblicato settimanalmente in Arcata, la pubblicazione ha una certa fama al di fuori della zona per i suoi scritti in stile simile a un resoconto giudiziario, un po' umoristico. La Humboldt State University ha anche un settimanale realizzato dagli studenti dal nome The Lumberjack, premiato dalla California College Newspaper Association per la General Excellence (terzo posto), il Back to School Issue (primo posto), editoriale (terzo posto) e foto (primo posto) nel 2008 per i numeri dell'autunno 2007. L'universit\u00e0 ha anche una rivista di interesse generale a conduzione studentesca, Osprey (letteralmente: il falco pescatore), che viene pubblicata una volta a semestre. Osprey ha avuto numerosi riconoscimenti, tra cui il premio della Society of Professional Journalists \"Best Student Magazine Published More than Once a Year\" per la regione occidentale (California, Nevada, Arizona) nel 2005. The Times-Standard \u00e8 l'unico grande quotidiano che si occupa di Arcata. Arcata ha anche una serie di piccole fanzine e blog che coprono una variet\u00e0 di questioni importanti per gli abitanti della citt\u00e0, come la cultura giovanile e i problemi dei senzatetto.\nIl Northcoast Environmental Center, con sede in Arcata, pubblica Econews, una rivista mensile dedicata a \"educare, attivare e, quando necessario, litigare a nome della bioregione del Klamath-Siskiyou\".\nAspetti culturali.\nIl cuore di Arcata \u00e8 la \"Plaza\" (la piazza). Negli anni 1850 la Plaza era il luogo dove le merci destinate alle miniere della contea di Trinity, erano caricate su convogli trainati da muli. La Plaza \u00e8 un prato verde, con giardini e, al centro, una statua del presidente McKinley. La Plaza \u00e8 circondata da negozi, bar, caffetterie, ristoranti e locali con musica dal vivo. \u00c8 anche il centro del pi\u00f9 grande mercato agricolo della Contea di Humboldt (da aprile a novembre), ed \u00e8 un luogo importante per i festeggiamenti del 4 luglio (Dichiarazione di indipendenza), per l'Arcata Main Street Oyster Festival, \u00e8 il punto di inizio della Kinetic Sculpture Race e la sede della North Country Fair. La Plaza \u00e8 anche un punto d'incontro per i viaggiatori che si fermano nella citt\u00e0.\nArcata dispone anche di un gran numero di originali costruzioni in stile vittoriano, molte delle quali sono state restaurate.\nIl \"Minor Theater\" di Arcata \u00e8 una delle pi\u00f9 antiche sale esclusivamente cinematografiche negli Stati Uniti, ancora in funzione. \u00c8 anche sede dell\"Arcata Theatre\".\nStoria.\nCulture indigene.\nI popoli Wiyot e Yurok vivevano in questa zona prima dell'arrivo degli europei. \"Kori\" \u00e8 il nome dell'insediamento Wiyot che esisteva nel luogo dove sarebbe sorta Arcata.\nI nativi di questa regione sono il popolo pi\u00f9 a sud-ovest il cui linguaggio ha radici algonchine. La patria tradizionale degli Wiyot si estendeva dal Little River a nord e proseguiva verso sud attraverso la Baia di Humboldt (comprese le attuali citt\u00e0 di Eureka e Arcata) fino al bacino inferiore dell'Eel River. La patria tradizionale degli Yurok si estende dal Mad River fin oltre il Klamath River, a nord. Oggi, Arcata \u00e8 la sede della trib\u00f9 Big Lagoon Rancheria, che dispone di una vicina riserva di 81 000 m2 (20 acri). In California non ci sono trib\u00f9 indiane sovrane e tutte le terre tribali e i membri delle trib\u00f9 sono soggetti alle norme statali e locali, con alcune eccezioni degne di nota. Le trib\u00f9 mantengono un'esclusiva giurisdizione civile. Le trib\u00f9 indiane locali gestiscono diverse case da gioco nella zona.\nNel 1860, il popolo Wiyot fu massacrato a Tutulwat (sulla Gunther Island, isola conosciuta anche come Indian Island), nella Baia di Humboldt. Il celebre scrittore californiano, conosciuto in seguito come Bret Harte, fu costretto a lasciare la zona della Humboldt Bay dopo che manifest\u00f2 pubblicamente il suo disgusto per il tentato genocidio.\nArrivo degli americani di origine europea.\nArcata venne fondata col nome di Union Town o Union (prese l'attuale denominazione di \"Arcata\" nel 1860). Union in origine era un porto e un centro di approvvigionamento per le miniere d'oro nelle Klamath Mountains, Trinity Alps e Salmon Mountains a est, ed \u00e8 stata per un tempo molto breve la sede della contea durante quel periodo. Fu la maggiore vicinanza alle miniere rispetto ad Eureka che diede a Union un vantaggio iniziale. Quella che sarebbe diventata la prima citt\u00e0 ragguardevole della Baia di Humboldt, ebbe origine nella piazza e prime strade realizzate dai dipendenti della Union Company nella primavera del 1850. Pi\u00f9 tardi negli anni 1850 il legno di sequoia sostitu\u00ec le miniere d'oro ormai esaurite come motore economico per la regione, ed Eureka divenne la principale citt\u00e0 sulla baia, diventando capoluogo della contea, verso la fine del decennio.\nL'ufficio postale di Union Town fu aperto nel 1852 e il nome venne cambiato in Arcata nel 1860.\nNel 1886, Arcata espulse la popolazione cinese e promulg\u00f2 la seguente risoluzione: \"Noi, cittadini di Arcata e dintorni, vogliamo la totale espulsione dei cinesi dalle nostre terre. Appoggiamo gli sforzi di Eureka per estromettere tutti gli insediamenti cinesi dalla citt\u00e0 e dintorni\".\nStoria recente.\nNel mese di agosto 1989, gli elettori di Arcata approvarono il Nuclear Weapons Free Zone Act, che vieta qualsiasi lavorazione, stoccaggio o trasporto di armi nucleari entro i limiti della citt\u00e0. L'ordinanza inoltre ha ridotto al minimo i contratti della citt\u00e0 per l'acquisto di prodotti e servizi da imprenditori che lavorano nell'armamento nucleare. Il 17 marzo 2010, il consiglio comunale di Arcata ha votato per l'approvazione finale di una ordinanza che rende illegale l'accattonaggio (Ordinanza n. 1399). Tra le altre restrizioni, vieta l'accattonaggio a distanza inferiore ai 6,1 m (20 piedi) da qualsiasi attivit\u00e0 commerciale.\nInfrastrutture e trasporti.\nStrade.\nLa U.S. Route 101 si estende a nord e sud e taglia in due la citt\u00e0. Il centro ha diversi percorsi riservati ai pedoni, Arcata \u00e8 considerata una comunit\u00e0 abbastanza amica dei pedoni.\nLa State Route 299 si collega alla U.S. Route 101 a nord di Arcata. La statale 299 inizia a questo punto e si estende verso est attraversando le citt\u00e0 di Weaverville, Redding, Alturas e il Nevada.\nLa statale 255 si stacca dalla U.S. Route 101 a sud di Arcata dove prende il nome di Samoa Blvd. prosegue ad ovest della U.S. Route 101, circonda la Arcata Bay passando attraverso il piccolo centro abitato di Manila. Prosegue attraversando con tre ponti due isole (Woodley island e Indian island), fino ad Eureka dove rientra nella U.S. Route 101 (che ad Eureka prende i nomi di 4th e 5th streets). La Route 299 \u00e8 usata come un percorso alternativo per la U.S. Route 101.\nLe strade che collegano Arcata alle aree al di fuori della Contea di Humboldt contengono lunghi segmenti di strade tortuose a due corsie che attraversano montagne remote e canyon, parte delle quali possono essere chiuse a causa di intense piogge e forte vento, richiedendo a volte lunghe deviazioni. Arcata, Eureka, Fortuna e la regione della Redwood Coast (o North Coast) sono parte del pi\u00f9 popoloso stato negli Stati Uniti, ma anche di uno dei territori pi\u00f9 remoti lungo la costa occidentale degli Stati Uniti.\nTrasporti pubblici.\nIl Redwood Transit System (RTS) \u00e8 il principale fornitore di mezzi di trasporto pubblico nella Contea di Humboldt con numerose fermate ad Arcata. L'Arcata and Mad River Transit Service (AMRTS) \u00e8 il bus locale e serve Arcata e i piccoli centri abitati. Un servizio di Dial-A-Ride \u00e8 disponibile per il centro anziani Humboldt Senior Resource Center.\nI servizi di autobus a lungo raggio compreso Amtrak e Greyhound Lines utilizzano l'Arcata Transit Center come punto di interscambio.\nTrasporti aerei.\nL'aeroporto pi\u00f9 vicino \u00e8 l'aeroporto di Eureka-Arcata che situato a McKinleyville. Questo aeroporto fu costruito dal Army Air Corps durante la seconda guerra mondiale in una posizione particolarmente nebbiosa, come sito per testare le tecniche di dispersione nebbia. Nessun metodo di dispersione di successo sembra essere stato trovato e dopo la smobilitazione il campo di aviazione \u00e8 stato ceduto alla contea di Humboldt che ne ha fatto un aeroporto civile. \u00c8 molto nebbioso: ritardi o cancellazioni di voli sono frequenti. In tali evenienze alcuni voli in arrivo sono dirottati a Redding, California, tre ore di macchina a est, o a Crescent City, a circa 140\u00a0km (90 miglia) a nord.\nTrasporti marittimi.\nC'\u00e8 un porto in acque profonde nei pressi di Eureka. Nel 1854, la Union Wharf and Plank Walk Company costru\u00ec un pontile in legno di sequoia con rotaie per 4,3\u00a0km (2,7 miglia) verso l'acqua pi\u00f9 profonda della baia di Arcata, dotando cos\u00ec la citt\u00e0 di un porto di mare in acque profonde. Inizialmente si usavano vagoni trainati da cavalli e solo successivamente fu trasformata in ferrovia a vapore. Divenne poi l'Arcata e Mad River Railroad che arrivava fino al centro abitato di Korbel (chiusa da tempo). Il molo di Arcata \u00e8 andato perduto, e con la bassa marea si possono vedere solo un paio di piloni.\nAlcune barche da diporto molto piccole possono essere calate in mare con l'alta marea dalla strada I accanto all'Arcata Marsh. Con la bassa marea per\u00f2 la baia di Arcata si trasforma in una distesa di fango e diventa una sfida per i navigatori.\nInnovazione ambientale.\nL'Arcata Marsh, una rete di stagni di acqua dolce e salata completata nel 1979, vuole essere un innovativo sistema di trattamento delle acque reflue basato su una palude. La palude \u00e8 stata costruita su un ex discarica di rifiuti solidi urbani e ha ricevuto molti riconoscimenti, tra cui il premio Innovations in Government da parte della Fondazione Ford e della Kennedy School of Government della Universit\u00e0 Harvard. La palude \u00e8 frequentata da ciclisti, bird watching, gente di passaggio e joggers, ed \u00e8 stata recentemente ampliata, come parte del progetto di restauro dello Slough McDaniel.\nCon l'innovazione per\u00f2 si corrono rischi: l'EPA rivela che per 9 delle ultime 12 relazioni trimestrali (gennaio 2005 - dicembre 2007), il trattamento delle acque reflue di Arcata \u00e8 risultato essere in violazione dei limiti previsti dalle normative.\nLa citt\u00e0 possiede un totale di 8,5\u00a0km2 (2 100 acri) di terreni boschivi, compresa l'Arcata Community Forest, la Sunny Brae Forest e la Jacoby Creek Forest. Le zone boschive di Arcata sono state oggetto di attenzione da parte dei media nazionali. L'Arcata Community Forest \u00e8 stata inizialmente acquistata dal Comune al fine di tutelare l'integrit\u00e0 dell'approvvigionamento idrico comunale. Con l'acquisizione nel 1955, l'Arcata Community Forest \u00e8 stata la prima foresta a diventare di propriet\u00e0 di una comunit\u00e0 cittadina dello Stato della California. Da allora ha svolto molte funzioni tra cui lo svago, l'educazione, la raccolta sostenibile di legname e un habitat sicuro per la fauna selvatica. Il bosco \u00e8 una sorgente di molti dei corsi d'acqua cittadini di Arcata. Nel 1979, gli abitanti di Arcata hanno approvato la \"Forest Management and Parkland Initiative\". L'intento della normativa \u00e8 stato quello di sviluppare un programma di gestione forestale a lungo termine responsabile e attento ai problemi ecologici, che fornisca legname per lo sviluppo di un parco cittadino. Nel 1998 la Arcata Community Forest \u00e8 stata la prima foresta comunale certificata negli Stati Uniti dal Forest Stewardship Council (FSC). Da allora altre aree sono state protette, come la Sunny Brae Forest (0,71\u00a0km2, 175 acri) acquisita nel 2006 e nel 2009 con la donazione di 0,75\u00a0km2 (185 acri) adiacente al confine settentrionale della Arcata Community Forest lungo la parte alta dello spartiacque del torrente Janes (Janes Creek).\nNel mese di agosto 1989, gli elettori di Arcata approvarono il Nuclear Weapons Free Zone Act, che vieta le attivit\u00e0 che favoriscono gli appaltatori di armi nucleari all'interno dei limiti della giurisdizione della citt\u00e0.\nI cittadini di Arcata sono attivi nella protezione ambientale della regione e hanno contribuito al successo dello sforzo per preservare la foresta Headwaters da interventi distruttivi. La regione costiera settentrionale \u00e8 spesso divisa sulle questioni ambientali, con conflitti che sorgono tra cittadini che vi risiedono da tempo e proprietari di terreni rurali, che tradizionalmente hanno trascorso la vita nella raccolta delle risorse naturali della zona, e i successivi residenti che desiderano preservare gli habitat naturali della regione.\nSport.\nArcata ospita gli Humboldt Crabs (crabs, granchi), la pi\u00f9 longeva squadra di baseball semiprofessionale, che ha giocato in ogni stagione dal 1945."}
{"id": "1354230", "revid": "439868", "url": "https://it.wikipedia.org/wiki?curid=1354230", "title": "Vallejo", "text": "Vallejo \u00e8 una citt\u00e0 statunitense nella contea di Solano in California che si trova nella Bay Area, all'estremit\u00e0 nord della San Pablo Bay.\nI primi europei ad arrivare in questo luogo erano attratti dalle sorgenti di acque sulfuree: infatti il suo primo nome fu Blue Rock Springs.\nIn due occasioni Vallejo, per un breve periodo, \u00e8 stata capitale della California: la prima volta nel 1852, la seconda nel 1853.\nLa citt\u00e0 \u00e8 sede di un famoso parco divertimenti e di alcuni musei.\nGeografia e ambiente.\nLa citt\u00e0 ha un'area totale di . Il fiume Napa scorre attraverso la citt\u00e0 lungo il suo percorso che termina nella San Pablo Bay.\nVallejo \u00e8 vicina a varie faglie: la Faglia di San Andreas e quella di Hayward sono le pi\u00f9 attive, anche se quella di San Andreas \u00e8 la pi\u00f9 distante. Altre faglie sono la Concord (considerata attiva), la Sulphur Mountain e la Green Valley.\nIl territorio di Vallejo \u00e8 ricco di flora, fauna e di miniere di carbone.\nSociet\u00e0.\nEvoluzione demografica.\nNel 2000 la sua popolazione era di abitanti, passati a nel 2010.\nVallejo \u00e8 la terza citt\u00e0 americana per numero di residenti filippini dopo Hercules e Daly City.\nStoria.\nVallejo era territorio delle prime trib\u00f9 indiane Patwin e Miwok. \nNel 1844 l'odierna Vallejo era parte di un possedimento messicano, di Mariano Guadalupe Vallejo. La citt\u00e0 deriva il suo nome da questo generale messicano, che aiut\u00f2 nello sviluppo questa parte di regione. Il Generale avrebbe voluto chiamare la citt\u00e0 Eureka, ma gli altri cittadini volevano che avesse il suo nome. La cittadina di Benicia, vicino Vallejo, \u00e8 stata chiamata cos\u00ec in onore della moglie del Generale.\nIl Generale Vallejo fu responsabile della pace che regn\u00f2 fino al 1846, prima sotto gli Spagnoli e poi sotto i Messicani, quando i Californiani animati da sentimenti indipendentistici si ribellarono al governatorato messicano e ci fu la conseguente annessione della California agli Stati Uniti. Il Generale acconsent\u00ec all'annessione della California, riconoscendo le grandi capacit\u00e0 degli Stati Uniti e i benefici che ci\u00f2 avrebbe portato alla sua amata California.\nNel 1850, Vallejo propose un piano urbanistico per creare delle nuove citt\u00e0, tra cui \"Eureka\", con un Campidoglio, un'Universit\u00e0, un giardino botanico e altre caratteristiche. Dopo un ampio referendum di Stato, la sua proposta fu accettata, pur non accettando il nome proposto, ma cambiato in \"Vallejo\". Nel 1851 una commissione incaricata dal Senato americano individu\u00f2 un sito idoneo su una collina che dominava la baia e da dove si poteva scorgere San Francisco durante un giorno senza umidit\u00e0. La proposta fu approvata e nel 1851 a Vallejo fu costruito il Campidoglio di Stato, pronto a entrare in funzione l'anno dopo. Nel 1852 ci fu la prima riunione. Sfortunatamente, Vallejo non costru\u00ec altri edifici oltre al Campidoglio per altre riunioni. I parlamentari erano costretti a trovarsi in edifici accidentati e a sedere su delle botti: si decise cos\u00ec di tornare a Sacramento dopo solo 11 giorni. Nel 1853 ci fu un'ultima seduta a Vallejo per poi trasferire la capitale a Benicia, nel febbraio 1853.\nUn'altra personalit\u00e0 chiave nello sviluppo di Vallejo fu John B. Frisbie, genero del Generale Vallejo. Frisbie fu responsabile della vera fondazione della citt\u00e0 e della sua unit\u00e0, oltre che dell'organizzazione di un governo cittadino.\nAlla citt\u00e0 \u00e8 anche tristemente legato il famigerato Zodiac.\nAmministrazione.\nGemellaggi.\nVallejo \u00e8 gemellata con sei citt\u00e0:"}
{"id": "1354235", "revid": "2039709", "url": "https://it.wikipedia.org/wiki?curid=1354235", "title": "Santi patroni cattolici dei comuni della Sicilia", "text": "Lista di santi patroni cattolici di comuni della Sicilia:"}
{"id": "1354258", "revid": "36426", "url": "https://it.wikipedia.org/wiki?curid=1354258", "title": "Giardino dei semplici", "text": ""}
{"id": "1354265", "revid": "729019", "url": "https://it.wikipedia.org/wiki?curid=1354265", "title": "Tour della Nazionale di rugby a 15 della Nuova Zelanda 1968", "text": "Dopo il Tour del 1967 in Europa, nel 1968 gli All Blacks si recarono in Tour in Australia e Isole Figi.\nI neozelandesi tornarono a casa imbattuti con 12 vittorie su 12 di cui due con l'Australia, conservando la Bledisloe Cup"}
{"id": "1354280", "revid": "731511", "url": "https://it.wikipedia.org/wiki?curid=1354280", "title": "Circuito di Phakisa", "text": "Phakisa \u00e8 un circuito motoristico situato in Sudafrica, nelle vicinanze di Welkom, con una capacit\u00e0 stimata di 60.000 spettatori.\nDal 1999 al 2004 ha ospitato il Gran Premio motociclistico del Sudafrica valevole per il motomondiale. Oltre al circuito stradale che ha ospitato tali gare dispone di un circuito ovale con lunghezza ridotta a circa 2.700 m; i due circuiti condividono la parte relativa ai box.\nOltre alle gare di motociclismo non ha ospitato altre serie internazionali rilevanti.\nNel 2014 avrebbe dovuto ospitare il penultimo round del mondiale Superbike ma a causa di difficolt\u00e0 e ritardi nei lavori di ristrutturazione la gara \u00e8 stata annullata e sostituita da una in Europa."}
{"id": "1354283", "revid": "30610", "url": "https://it.wikipedia.org/wiki?curid=1354283", "title": "Dazi doganali", "text": ""}
{"id": "1354292", "revid": "712828", "url": "https://it.wikipedia.org/wiki?curid=1354292", "title": "Capitan Tsubasa - World Youth Special", "text": ""}
{"id": "1354310", "revid": "298055", "url": "https://it.wikipedia.org/wiki?curid=1354310", "title": "Josiah Bartlet", "text": ""}
{"id": "1354316", "revid": "547034", "url": "https://it.wikipedia.org/wiki?curid=1354316", "title": "P\u00e1l Forg\u00e1ch", "text": "Biografia.\nFiglio di P\u00e1l il vecchio (Ungv\u00e1r, 1677 - 1746) ed Emerencia R\u00e9vay de Treboszt\u00f3 (1680 - Csejte, 1703), fu vescovo di Gran Varadino, V\u00e1c e spano di Bihar.\nA Gran Varadino si impegn\u00f2 in grande opere di riqualificazione della citt\u00e0, chiamando al suo servizio l'architetto e ingegnere viennese Franz Anton Hillebrandt.\nNel 1752 pose la prima pietra della cattedrale di Gran Varadino.\nGenealogia episcopale.\nLa genealogia episcopale \u00e8:"}
{"id": "1354321", "revid": "33689", "url": "https://it.wikipedia.org/wiki?curid=1354321", "title": "Lucio Nevio Aquilino", "text": "Biografia.\nOriginario dell'Italia o dell'Africa, ebbe probabilmente due figli: Nevio Balbino Aquilino (\"Naevius Balbinus Aquilinus\"), indicato in un'iscrizione come legato a Cartagine durante il proconsolato del padre, e Lucio Nevio Flavio Giuliano Tertullo Aquilino (\"Lucius Naevius Flavius Iulianus Tertullus Aquilinus\").\nAquilino fu \"vir clarissimus\" e patrono della citt\u00e0 di \"Thubursicum Bure\", in Africa; nel 249 esercit\u00f2 il consolato, divenendo poi proconsole d'Africa, probabilmente durante il regno di Gallieno."}
{"id": "1354337", "revid": "767487", "url": "https://it.wikipedia.org/wiki?curid=1354337", "title": "Elemento nativo", "text": "In chimica, con il termine elemento nativo si indica un minerale che contiene una sostanza semplice pura (cio\u00e8 una sostanza chimica costituita da atomi appartenenti ad un solo elemento chimico e non combinati con atomi di altri elementi). Tali minerali si indicano utilizzando il nome dell'elemento chimico corrispondente, ad esempio: rame nativo, oro nativo, zolfo nativo.\nGli elementi nativi possono presentarsi sotto forma di cristalli o in forma amorfa.\nAlcuni elementi nativi possono trovarsi sotto varie forme: ad esempio il carbonio allo stato nativo si pu\u00f2 trovare sotto forma di diamante o grafite (che sono due particolari forme allotropiche del carbonio).\nMetalli nativi.\nAlcuni metalli nativi (cio\u00e8 elementi nativi di un metallo), sono costituiti da metalli nobili (come ad esempio l'oro o l'argento) e altri metalli con scarsa affinit\u00e0 per l'ossigeno o passivabili in superficie (come il rame).\nTale tipologia di elementi nativi sono rari, in quanto i metalli tendono a reagire con altre sostanze (in particolare con l'ossigeno), per cui in genere i metalli puri vengono ricavati da minerali in cui gli atomi del metallo in questione sono legati con atomi di altri elementi chimici, formando dei composti chimici."}
{"id": "1354349", "revid": "1926649", "url": "https://it.wikipedia.org/wiki?curid=1354349", "title": "Onofrio Barone", "text": "Soprannonimato \"carboncino\" per via della sua scura carnagione, ha complessivamente totalizzato 50 presenze (e nessuna rete) in Serie A.\nCarriera.\nGiocatore.\nNel campionato 1984-1985 gioca 29 partite, realizzando un gol, nel Palermo di Domenico Rosati che \u00e8 promosso in Serie B. Nell'estate 1986 viene coinvolto nel cosiddetto secondo calcioscommesse, che gli costa una squalifica di cinque mesi.\nDopo un passaggio al Messina dove non ottiene alcuna presenza, nella stagione 1987-1988 passa al con cui l'anno successivo, con Giuseppe Caramanno, centra la promozione dalla Serie C1 alla Serie B, segnando su punizione il gol decisivo contro il Palermo.\nNegli anni successivi \u00e8 titolare nel Foggia di Zden\u011bk Zeman, con cui nella stagione 1990-1991 vince il campionato cadetto e conquista la promozione in Serie A contribuendo con 36 partite e 3 gol. Nella stagione 1991-1992 esordisce in Serie A coi rossoneri di Zeman.\nL'anno successivo passa al , dove nella stagione 1993-1994, con 37 presenze e 4 gol, centra la promozione dalla Serie B alla Serie A; l'anno seguente gioca in Serie A coi biancorossi. Nella stagione 1995-1996 scende nuovamente in Serie B con l'Hellas Verona, collezionando 34 partite e 2 gol contribuendo alla promozione dalla Serie B alla Serie A, sua terza personale.\nNegli ultimi anni di carriera, dopo un breve ritorno al Palermo, gioca in Serie C1, Serie C2 e Serie D con , , Campobasso, Casertana e Puteolana. Chiude la carriera nel 2005-2006, giocando a quarantun'anni in Eccellenza con il Carini per volere del suo amico Rosario Compagno, allenatore della squadra siciliana nonch\u00e9 suo ex compagno di squadra al Palermo.\nAllenatore.\nDopo aver lavorato come collaboratore di Giuseppe Materazzi a Bari, da luglio 2009 \u00e8 il nuovo allenatore dell'Ibiza-Eivissa, squadra spagnola di Tercera Divisi\u00f3n, dove \u00e8 coadiuvato dallo stesso Materazzi in qualit\u00e0 di direttore generale. A fine stagione lascia la Spagna dopo il fallimento della societ\u00e0.\nNel luglio del 2011 segue Devis Mangia al Palermo: inizialmente come vice per la formazione Primavera, quindi come secondo della prima squadra dopo che Stefano Pioli \u00e8 stato esonerato e la panchina affidata a Mangia. Era stato al Palermo quando era in attivit\u00e0.\nSegue il tecnico Mangia anche quando questi passa alla guida della Nazionale Under-21 italiana."}
{"id": "1354355", "revid": "869733", "url": "https://it.wikipedia.org/wiki?curid=1354355", "title": "Italo Gismondi", "text": "Biografia.\nFu assunto presso l'amministrazione delle Antichit\u00e0 e delle Belle Arti nel 1910 e fu nominato direttore degli scavi di Ostia, carica che esercit\u00f2 per i successivi 44 anni. Dal 1919 al 1938 fu anche sovraintendente delle antichit\u00e0 della citt\u00e0 di Roma.\nOstia fu il principale centro d'interesse dei lavori di Gismondi, poich\u00e9 s'interess\u00f2 particolarmente degli aspetti architettonici delle costruzioni antiche.\nNei periodi da architetto, realizz\u00f2 numerosi progetti, nel piano dei fori imperiali di Roma nel 1933; il restauro del settore nord-ovest delle Terme di Diocleziano (1927) e altri lavori riguardo al Planetarium dello stesso complesso. Tra 1935 e il 1971 Gismondi lavora alla realizzazione del famoso plastico di Roma (Il Plastico) del Museo della Civilt\u00e0 Romana all'EUR (Esposizione Universale di Roma). Questo plastico in scala 1:250, rappresenta la citt\u00e0 di Roma all'epoca di Costantino all'inizio del IV secolo.\nInoltre Gismondi lavor\u00f2 in Italia presso la Sovrintendenza delle Antichit\u00e0 dell'Abruzzo e del Molise, presso la sovrintendenza dell'Umbria e alla sovrintendenza degli scavi dell'est della Sicilia. Segui ugualmente dei lavori archeologici in Libia, a Cirene e in Tripolitania."}
{"id": "1354366", "revid": "287204", "url": "https://it.wikipedia.org/wiki?curid=1354366", "title": "Ipomoea purga", "text": "La gialappa, turbitto o sciarappa (\"Ipomoea purga\") \u00e8 una pianta perenne e rampicante, della famiglia delle Convolvulacee, originaria dell'America Latina. Pu\u00f2 raggiungere un'altezza di 2 metri.\nOggi \u00e8 coltivata come pianta ornamentale, per i suoi fiori color porpora. Ha anche propriet\u00e0 medicinali: la radice essiccata e tritata, i semi e la resina sono utilizzati per la preparazione di un forte lassativo ad azione irritante, chiamato \"jalapa\" o \"gialappa\", dal nome della citt\u00e0 di Xalapa nello stato messicano di Veracruz.\nLa gialappa nella cultura di massa.\nIl trio Gialappa's Band prende il nome dall\"'Ipomoea purga\"."}
{"id": "1354368", "revid": "767487", "url": "https://it.wikipedia.org/wiki?curid=1354368", "title": "Partita d'azzardo", "text": "Partita d'azzardo \u00e8 un film del 1939 diretto da George Marshall. Ha come interpreti principali Marlene Dietrich, James Stewart, Charles Winninger, Mischa Auer, Brian Donlevy, Una Merkel, Samuel S. Hinds, Irene Hervey.\nLa sceneggiatura si basa su un romanzo di Max Brand, da cui sono stati tratti con alterne fortune altri film nel 1932, 1950, 1954, 1959.\nNel 1996, il film \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nIn una cittadina del selvaggio West, fatta di baracche e abitata da gente primitiva, domina la violenza. Bari, profittatori, omicidi hanno via libera per la connivenza del sindaco e per l'abile azione adescatrice della cantante-danzatrice del bar cittadino. Chi si oppone viene tolto di mezzo. Cos\u00ec stanno le cose quando, dopo l'uccisione dello sceriffo, viene nominato il nuovo sceriffo nella persona di un ubriacone che stavolta fa le cose sul serio facendosi aiutare da un giovanotto, figlio di un suo valoroso amico. Costui con l'intelligenza e la forza morale riesce a rimettere in sesto le faccende, a far rispettare la legge e a punire i colpevoli. Rasenta pi\u00f9 volte il pericolo, ma, salvato dalla cantante che in segreto si era innamorata di lui, a prezzo della vita, trover\u00e0 pace nel matrimonio con una gentile ragazza.\nDistribuzione.\nNel DVD Universal uscito nel 2004 il film \u00e8 stato ridoppiato."}
{"id": "1354378", "revid": "124251593", "url": "https://it.wikipedia.org/wiki?curid=1354378", "title": "Piccoli dettagli al buio", "text": "Piccoli dettagli al buio \u00e8 il secondo album dei Deasonika, uscito nel 2004.\nTracce.\nTesti di Massimiliano Zanotti."}
{"id": "1354388", "revid": "6923", "url": "https://it.wikipedia.org/wiki?curid=1354388", "title": "Circuito di Montmel\u00f2", "text": ""}
{"id": "1354390", "revid": "287204", "url": "https://it.wikipedia.org/wiki?curid=1354390", "title": "Lettera Einstein-Szilard", "text": ""}
{"id": "1354392", "revid": "767487", "url": "https://it.wikipedia.org/wiki?curid=1354392", "title": "L'uomo del secolo", "text": "L'uomo del secolo \u00e8 l'album di debutto dei Deasonika, pubblicato nel 2001."}
{"id": "1354393", "revid": "838137", "url": "https://it.wikipedia.org/wiki?curid=1354393", "title": "Rugby a 15 nel 1969", "text": "Il 1969 \u00e8 da ricordare soprattutto per il tour del Sud Africa in Europa, che si protrarr\u00e0 anche per l'inizio del 1970.\nI Barbarians.\nNel 1969 la squadra ad inviti dei Barbarians oltre a disputare i tradizionali incontri in Inghilterra e Galles, si reca in tour nell'Africa australe."}
{"id": "1354395", "revid": "153372", "url": "https://it.wikipedia.org/wiki?curid=1354395", "title": "Coboldi", "text": ""}
{"id": "1354396", "revid": "275619", "url": "https://it.wikipedia.org/wiki?curid=1354396", "title": "Personaggi minori di Naruto (Villaggio della Sabbia)", "text": ""}
{"id": "1354400", "revid": "1418004", "url": "https://it.wikipedia.org/wiki?curid=1354400", "title": "Premio Nadal", "text": "Il Premio Nadal de novela \u00e8 un premio letterario commerciale (concesso dagli editori) che si assegna dal 1944 alla migliore opera inedita eletta da Ediciones Destino, appartenente al Grupo Planeta dall'inizio degli anni novanta."}
{"id": "1354420", "revid": "228587", "url": "https://it.wikipedia.org/wiki?curid=1354420", "title": "Replay", "text": ""}
{"id": "1354423", "revid": "486946", "url": "https://it.wikipedia.org/wiki?curid=1354423", "title": "Presidente Bartlet", "text": ""}
{"id": "1354426", "revid": "1860334", "url": "https://it.wikipedia.org/wiki?curid=1354426", "title": "Pecunia traiecticia", "text": "Detta anche foenus nauticum, la pecunia traiecticia era un tipo particolare di contratto di mutuo che riguardava somme di denaro date in prestito per operazioni commerciali d'oltremare, con tassi di interesse generalmente elevati.\nI tassi erano spesso al di sopra del limite legale, ma non erano considerati usurari perch\u00e9, in deroga al principio \"res perit domino\" (approssimativamente \"la cosa perisce in mano al proprietario\" = il perimento fortuito \u00e8 a carico del proprietario), se il denaro trasportato fosse andato perso, il rischio sarebbe stato sopportato dal mutuante e non dal mutuatario, che era liberato."}
{"id": "1354427", "revid": "74801", "url": "https://it.wikipedia.org/wiki?curid=1354427", "title": "Zemun", "text": "Zemun (in serbo \u0417\u0435\u043c\u0443\u043d, in tedesco \"Semlin\", in ungherese \"Zimony\", spesso citata in letteratura come \"Semliu\") \u00e8 la maggiore municipalit\u00e0 della citt\u00e0 di Belgrado. Sorge alla confluenza del fiume Sava nel Danubio ed ha una popolazione di circa abitanti.\nSuddivisione amministrativa.\nIl comune di Zemun \u00e8 suddiviso in quattro zone:\nZemun Polje e Batajnica fanno parte della zona urbana di Zemun, Ugrinovci \u00e8 un'area rurale. Fino al 2004, altri sobborghi facevano parte di Zemun, ma in quell'anno furono riuniti nel comune di Sur\u010din.\nStoria.\nI primi insediamenti umani intorno alla foce della Sava risalgono al Neolitico e sono testimoniati da opere murarie legate all'agricoltura. Durante l'et\u00e0 del bronzo, vi sorsero villaggi pi\u00f9 stabili e organizzati. Intorno all'800 a.C. nuove popolazioni si spostarono nell'area, portando con s\u00e9 le tecniche metallurgiche del ferro. Nel III secolo a.C. furono i Celti e i Galli ad insediarsi nella zona e ad sviluppare ulteriormente le tecniche agricole. Il villaggio celtico di \"Taurunum\" (l'antica Zemun) inizi\u00f2 ad assumere un'importanza preminente nei confronti delle altre realt\u00e0 urbane. Quando, sotto l'Imperatore romano Augusto fu fondata la Provincia della Pannonia (attorno al 10 a.C.), \"Taurunum\" divenne un avamposto militare per la difesa della frontiera settentrionale dell'Impero. Qui ebbe una delle sue sedi la flotta Flavia Pannonica, a partire dalla dinastia dei Flavi.\nEspugnata dagli Unni nel 441, fu in seguito preda delle invasioni di Eruli, Goti, Gepidi e \u00c0vari.\n\"Taurunum\" fu cos\u00ec denominata nel IX secolo, durante il breve dominio dei Franchi, oppure nell'XI secolo, durante il primo dominio ungherese. Nel XII secolo, durante le guerre tra l'Impero Bizantino e l'Ungheria, Zemun fu pi\u00f9 volte distrutta e ricostruita. Alleata con Belgrado durante la resistenza all'invasione turca del XV secolo, Zemun cadde in mano turca il 12 luglio 1551 e divenne parte dell'Impero Ottomano. \nNel 1716 L'Austria sconfisse i Turchi nella battaglia di Petrovaradin e l'anno successivo in quella di Belgrado. Zemun e 21 villaggi della zona furono affidati all'amministrazione della nobile famiglia Sch\u00f6nborn, che vess\u00f2 i contadini con forti imposte al punto che la popolazione si ribell\u00f2 pi\u00f9 volte. Quando, con la pace di Belgrado (1739), fu stabilita definitivamente la frontiera austriaca con l'Impero turco lungo il Danubio, Zemun crebbe notevolmente d'importanza fino a diventare, nel 1749, citt\u00e0 libera militare. Divenne un importante avamposto commerciale e la sua popolazione s'increment\u00f2 a causa dell'immigrazione di austriaci dediti al commercio. \nDurante il XVIII secolo furono fondati diversi sobborghi per accogliere i nuovi abitanti e fu costruita una chiesa cattolica per le esigenze degli abitanti austriaci. \nNel XIX secolo Zemun era la citt\u00e0 pi\u00f9 ricca e popolosa tra le citt\u00e0 libere dell'Austria e manteneva ottimi rapporti, sia economici sia politici, con Belgrado, nonostante questa si trovasse al di l\u00e0 della frontiera: nel 1884 fu costruito un ponte ferroviario sulla Sava, collegando cos\u00ec Zemun (raggiunta dalla ferrovia l'anno precedente) con il capoluogo serbo.\nNel 1814 fu l'avamposto della resistenza serba al dominio turco: Kara\u0111or\u0111e Petrovi\u0107 (\u041a\u0430\u0440\u0430\u0452\u043e\u0440\u0452\u0435 \u041f\u0435\u0442\u0440\u043e\u0432\u0438\u045b), il comandante della prima rivolta serba, si insedi\u00f2 col suo seguito proprio a Zemun, per preparare l'insurrezione. Il 1\u00ba novembre 1818 Belgrado fu liberata e il 5 settembre Zemun accolse entusiasticamente l'esercito della neonata Monarchia Serba. Nell'aprile del 1934 Zemun fu unita a Belgrado e divenne ufficialmente un suo sobborgo. Furono create linee di autobus per il collegamento tra i due centri e s'inizi\u00f2 l'allargamento del centro urbano di Belgrado sulla sponda orientale della Sava, verso Zemun. Nel 1941 fu occupata dall'esercito tedesco e di nuovo separata amministrativamente da Belgrado che, invece, rientrava nei territori dell'autoproclamato Stato indipendente di Croazia. I tedeschi evitarono che gli Ustascia croati compissero azioni repressive contro la popolazione serba, impedendo l'applicazione delle leggi discriminatorie antiserbe nella zona di loro influenza.\nDopo la vittoria dei partigiani del Maresciallo Tito, e la creazione della Repubblica Socialista Federale di Jugoslavia, Zemun fu definitivamente riunita a Belgrado.\nMonumenti.\nTorre del Millennio.\nLa Torre del Millennio (\u041a\u0443\u043b\u0430 \u0421\u0438\u0431\u0438\u045a\u0430\u043d\u0438\u043d \u0458\u0430\u043d\u043a\u0430 - \"Kula Sibinjanin Janka\") fu eretta dagli Ungheresi nel 1896 per celebrare i mille anni di presenza in Pannonia. Sorge sulla collina di Gardo\u0161, il pi\u00f9 alto colle di Zemun, sulle rovine della fortezza medioevale dalla quale oggi ci sono rimasti solo i ruderi delle torre angolari. Fu usata come torre di avvistamento per gli incendi da parte dei Vigili del fuoco. Ora \u00e8 il simbolo della citt\u00e0: da lass\u00f9 si gode uno splendido panorama sulla citt\u00e0 vecchia, sulla confluenza della Sava nel Danubio e s'intravede il centro di Belgrado.\nChiesa di San Nicola.\nLa chiesa ortodossa di San Nicola (\"Nikolajevska Crkva\" - \u041d\u0438\u043a\u043e\u043b\u0430\u0458\u0435\u0432\u0441\u043a\u0430 \u0426\u0440\u043a\u0432\u0430) fu costruita nel 1752 su una precedente chiesa lignea. Fu realizzata in stile barocco; la sua iconostasi \u00e8 ricca di sacre icone, eseguite, tra gli altri, dal pittore Dimitrije Ba\u010devi\u0107; altre pitture importanti rappresentano bandiere e stemmi. Distrutta da un incendio nel 1867, fu ricostruita nel 1870, e resta la chiesa pi\u00f9 antica della citt\u00e0.\nCappella di San Rocco.\nL'attuale cappella cattolica di San Rocco (\"Katoli\u010dka Kapela Svetog Roka\" - \u041a\u0430\u0442\u043e\u043b\u0438\u0447\u043a\u0430 \u041a\u0430\u043f\u0435\u043b\u0430 \u0421\u0432\u0435\u0442\u043e\u0433 \u0420\u043e\u043a\u0430) fu costruita nel 1836 su progetto di Jozef Felber sul luogo di una preesistente chiesetta eretta un secolo prima. L'edificio \u00e8 in stile barocco ed ha un campanile in stile barocco austriaco. Probabilmente dove sorge oggi la cappella, nel XVI secolo esisteva una moschea e, nella piazza antistante, oggi occupata dal mercato, c'era un cimitero islamico. Durante il dominio turco, non esistevano chiese cattoliche a Zemun, poich\u00e9 non c'erano cittadini cattolici: i primi, infatti, vi giunsero dopo la conquista austriaca.\nVecchio e nuovo Municipio.\nTra il 1826 e il 1832, per far fronte alle necessit\u00e0 amministrative della citt\u00e0, venne edificato il palazzo comunale, su progetto di Jozef Felber, costruito in stile neoclassico, su due piani con un frontone triangolare. La sua originaria funzione di municipio cess\u00f2 nel 1871 quando l'edificio fu adibito a tribunale. Oggi \u00e8 la sede del Partito Radicale Serbo e resta un esempio di architettura neoclassica.\nNel periodo in cui Zemun fu citt\u00e0 libera, su progetto di Dragutin Kapus, nel 1886, fu eretto il Nuovo municipio. Si tratta di una costruzione monumentale su due piani, sulla cui facciata si apre una balconata sorretta da un colonnato. Alla sommit\u00e0 svetta la torre dell'orologio. Costruito in stile neorinascimentale, fu danneggiato da una bomba angloamericana nel 1994, restaurato nel 1946 e ampliato nel 1949. La Sala del consiglio \u00e8 affrescata con dipinti di \u0110ur\u0111e Teodorovi\u0107."}
{"id": "1354433", "revid": "287204", "url": "https://it.wikipedia.org/wiki?curid=1354433", "title": "Aprilia RS 50", "text": ""}
{"id": "1354435", "revid": "188323", "url": "https://it.wikipedia.org/wiki?curid=1354435", "title": "Cagiva Mito 50", "text": ""}
{"id": "1354436", "revid": "1346043", "url": "https://it.wikipedia.org/wiki?curid=1354436", "title": "Calla", "text": ""}
{"id": "1354437", "revid": "188323", "url": "https://it.wikipedia.org/wiki?curid=1354437", "title": "Yamaha TZR 125", "text": ""}
{"id": "1354440", "revid": "188323", "url": "https://it.wikipedia.org/wiki?curid=1354440", "title": "Yamaha TZR 250", "text": ""}
{"id": "1354443", "revid": "124040980", "url": "https://it.wikipedia.org/wiki?curid=1354443", "title": "Pietro Zardini", "text": "Biografia.\nZardini fa il suo esordio sul grande schermo gi\u00e0 in et\u00e0 avanzata, nel 1970, con il film \"Una prostituta al servizio del pubblico e in regola con le leggi dello stato\", diretto da Italo Zingarelli. Appare in seguito in diversi film, come \"Il sindacalista\" (1972) di Luciano Salce, e ne \"Il... Belpaese\" (1977), sempre per regia di Salce, che lo rivorr\u00e0 nel ruolo che lo consacrer\u00e0, quello del ragionier Fonelli nei primi tre film di \"Fantozzi\". Fonelli \u00e8 un impiegato occhialuto e scansafatiche che, invece di lavorare, trascorre gran parte del suo tempo giocando a battaglia navale con un collega d'ufficio.\nDurante gli anni ottanta l'attore prende parte a qualche altra pellicola come \"Un sacco bello\" (1980), diretto da Carlo Verdone per dare epilogo alla sua carriera con \"Troppo forte\" (1986), sempre diretto da Verdone. Scompare l'anno seguente, il 18 novembre 1987 all'et\u00e0 di 86 anni."}
{"id": "1354446", "revid": "188323", "url": "https://it.wikipedia.org/wiki?curid=1354446", "title": "Yamaha TZR 50", "text": ""}
{"id": "1354449", "revid": "38120", "url": "https://it.wikipedia.org/wiki?curid=1354449", "title": "Piccoli Dettagli Al buio", "text": ""}
{"id": "1354457", "revid": "380709", "url": "https://it.wikipedia.org/wiki?curid=1354457", "title": "Otidea onotica", "text": "Otidea onotica (Pers.) Fuckel, \"Jb. nassau. Ver. Naturk.\" 23-24: 330 (1870).\n\"L'orecchio di lepre (Otidea onotica)\" \u00e8 un fungo ascomicete appartenente alla famiglia Pyronemataceae.\nDescrizione della specie.\nCarpoforo.\n2\u20136 x 3\u201310\u00a0cm, a forma di orecchio di coniglio, di color giallo ocra, leggermente pruinoso sulla parete esterna.\nGambo.\nBreve e di colore bianco.\nCarne.\nBianca, sottile, senza odore e sapore particolari.\nMicroscopia.\nSpore.\n12-14 x 6-7\u00a0\u00b5m, lisce ellissoidali, mono o bi guttulate, bianche in massa.\nAschi.\nTetrasporici, 200 x 11\u00a0\u00b5m.\nHabitat.\nFungo saprofita, cresce nei boschi soprattutto di latifoglie, in estate-autunno.\nCommestibilit\u00e0.\nCommestibile, di scarso valore alimentare."}
{"id": "1354466", "revid": "110157", "url": "https://it.wikipedia.org/wiki?curid=1354466", "title": "Autocamionale della Cisa (azienda)", "text": "Autocamionale della Cisa S.p.A., incorporata a partire dal 1\u00ba novembre 2017 in SALT, era una azienda italiana che operava nel settore della gestione in concessione di tratti autostradali. La sua rete si componeva della Autostrada A15 pi\u00f9 81 km non ancora costruiti tra Parma e Nogarole Rocca.\nStoria.\nEra stata fondata il 6 settembre 1950 e al termine del 2016 ne \u00e8 stata deliberata la fusione per incorporazione con la SALT, altra azienda del gruppo SIAS che era il maggiore azionista.\nNel 2008 ha avuto 81.32 milioni di ricavi dal settore autostradale."}
{"id": "1354469", "revid": "6923", "url": "https://it.wikipedia.org/wiki?curid=1354469", "title": "Donington Park", "text": ""}
{"id": "1354472", "revid": "1983214", "url": "https://it.wikipedia.org/wiki?curid=1354472", "title": "Vadu Mo\u021bilor", "text": "Vadu Mo\u021bilor (in ungherese \"Aranyosv\u00e1g\u00e1s\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 11 villaggi: Bode\u0219ti, Burze\u0219ti, Dealu Frumos, L\u0103ze\u0219ti, Nec\u0219e\u0219ti, Poduri-Brice\u0219ti, Pope\u0219tii de Jos, Tomu\u021be\u0219ti, To\u021be\u0219ti, Vadu Mo\u021bilor, V\u00e2ltori.\nLa localit\u00e0 di Vadu Motilor viene citata per la prima volta in un documento del 1699 con il nome di \"Sacatura\". Il comune venne istituito nel 1850 ed il territorio comprendeva anche l'attuale comune di Poiana Vadului, che divenne comune autonomo nel 1860. "}
{"id": "1354474", "revid": "287204", "url": "https://it.wikipedia.org/wiki?curid=1354474", "title": "Vadu Motilor", "text": ""}
{"id": "1354476", "revid": "1873576", "url": "https://it.wikipedia.org/wiki?curid=1354476", "title": "Domenico Codagli", "text": "Biografia.\nNato nella bresciana Orzinuovi \u00abda una famiglia non del tutto oscura\u00bb, Attilio (prender\u00e0 il nome di Domenico facendosi frate domenicano) Codagli (o, in latino, \"Codalius\", \"Codaleus\" e anche \"de Cottalibus\") divenne frate domenicano a Brescia nel convento di San Clemente per essere poi trasferito, nel 1585, a quello veneziano di San Domenico di Castello da dove svolse un'intensa attivit\u00e0 di predicazione in tutta Italia. Dal 1607 al 1610 fu priore del monastero di San Secondo, sempre a Venezia.\nCome storico \u00e8 noto soprattutto per aver scritto una \"Historia Orceana\" pubblicata nel 1592. In queste pagine il frate ripercorre la storia della sua terra a partire dalla fondazione della cittadina di Orzinuovi, ricostruendo la storia a lui pi\u00f9 lontana in modo poco attendibile, ma riportando informazioni precise ed affidabili sugli eventi del suo secolo."}
{"id": "1354482", "revid": "767487", "url": "https://it.wikipedia.org/wiki?curid=1354482", "title": "Mondo cane 2", "text": "Mondo cane 2 \u00e8 un film documentario diretto da Gualtiero Jacopetti e Franco Prosperi nel 1963.\nSeguito del celebre \"Mondo cane\" del 1962, mostra, come \u00e8 consuetudine dei \"mondo movie\", bizzarri e impressionanti costumi in vari paesi del globo terrestre, documentando, tra le altre, alcune tra le pi\u00f9 insolite e scioccanti abitudini di Messico, Hawaii, U.S.A., Inghilterra, Africa, Cilento, Puglia e Vietnam.\nTrama.\nPartendo dall'asportazione delle corde vocali dei cani inglesi e relativa invettiva contro la britannica censura e denigrazione del film precedente, si passa allo stilista Emilio Federico Schubert che fa sfilare cani con il pelo dipinto in tinta con l'abito e il cappello dell'indossatrice che lo porta a spasso sulla passerella. Successivamente la telecamera fa zoom sulla capigliatura di una spettatrice di tale sfilata, mostrando cos\u00ec che la donna indossa una parrucca e questo porta al mercato dei capelli di Aversa, dove le donne si fanno tagliare i capelli per racimolare qualcosa, e dalla Campania si passa ad un'industria di parrucche newyorkese che confeziona parrucche per indaffaratissime americane. Durante questo viaggio si possono vedere anche uomini resi sterili dalla carne di coccodrillo, bambini resi deformi per impietosire, un casting in un paesino della Sicilia. Il film termina con uno schiaffeggiatore a suon di musica.\nSequel.\nNel 1986 il regista Stelvio Massi realizza \"Mondo cane oggi - L'orrore continua\", evidente sequel del \"Mondo cane\" di Cavara, Jacopetti, Prosperi e, nel 1988, \"Mondo cane 2000 - L'incredibile\"."}
{"id": "1354484", "revid": "2149408", "url": "https://it.wikipedia.org/wiki?curid=1354484", "title": "Bartlett", "text": ""}
