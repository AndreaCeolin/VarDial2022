{"id": "1364323", "revid": "287204", "url": "https://it.wikipedia.org/wiki?curid=1364323", "title": "Pensiero di Agostino d'Ippona", "text": "Il pensiero di Agostino d'Ippona, che ha avuto una notevole influenza nella storia della filosofia, rappresenta quella concezione teologica cristiana nota come agostinismo.\nIl pensiero teologico e filosofico.\nPer comprendere il pensiero di Agostino non si pu\u00f2 prescindere dal suo vissuto esistenziale: egli cerc\u00f2 sempre di conciliare l'atteggiamento contemplativo con le esigenze della vita pratica e attiva. Poich\u00e9 visse spesso drammaticamente il conflitto tra i due estremi, il suo pensiero consistette nel tentativo grandioso di tenere uniti la ragione e il sentimento, lo spirito e la carne, il pensiero pagano e la fede cristiana.\nFu proprio l'insoddisfazione per quelle dottrine che predicavano una rigida separazione tra bene e male, tra luce e tenebre, a spingerlo ad abbandonare il manicheismo, e a subire l'influsso dapprima dello stoicismo e poi soprattutto del neoplatonismo, i quali viceversa riconducevano il dualismo in unit\u00e0, cos\u00ec che oggi gli studiosi concordano sul fatto che la filosofia agostiniana \u00e8 sostanzialmente di stampo neoplatonico. Ci\u00f2 significa che Agostino recep\u00ec il pensiero di Platone filtrato attraverso quello di Plotino.\nRispetto a questi ultimi tuttavia egli introdusse alcuni concetti nuovi marcatamente religiosi e attinenti in particolare alla fede cristiana: sostitu\u00ec ad esempio la teoria della reminiscenza delle Idee con quella dell'illuminazione divina; o ancora, concep\u00ec la creazione dell'universo non semplicemente come un processo \"necessario\" tramite il quale Dio (plotinianamente) si manifesta e produce se stesso, ma come un \"libero\" atto d'amore, tale cio\u00e8 che si sarebbe anche potuto non realizzare. E soprattutto, il Dio di Agostino non \u00e8 quello impersonale di Plotino, ma \u00e8 un Dio vivente che si \u00e8 fatto uomo. All'amore ascensivo proprio dell\"eros\" greco, egli avvert\u00ec cos\u00ec l'esigenza di affiancare l'amore discensivo di Dio per le sue creature, proprio dell\"agape\" cristiano.\nSecondo Agostino di conseguenza, anche il mondo e gli enti corporei, essendo frutti dell'amore divino, hanno un loro valore e significato, mentre i platonici tendevano invece a svalutarli. Questo tentativo di collocare la storia e l'esistenza terrena entro una prospettiva celeste, dove anche il male trovi in qualche modo spiegazione, rimase sempre al centro delle sue preoccupazioni filosofiche.\nIl problema del male.\nAlcune delle questioni fondamentali a cui Agostino cercava una risposta erano in particolare le seguenti:\nSi trattava dei quesiti che erano sorti in lui sin da giovane, e per rispondere ai quali aveva deciso, prima della propria conversione al Cristianesimo, di aderire alla dottrina manichea: questa presumeva di spiegare il Male facendone uno dei due Princ\u00ecpi che, insieme al Bene, hanno creato il mondo.Dopo aver preso in considerazione la vita di Ges\u00f9 Cristo, per\u00f2, egli ritenne insoddisfacente una tale spiegazione. Cristo infatti aveva sconfitto il male, pur attraverso una lunga tribolazione nella quale si era sottoposto volontariamente ad esso.\nCi\u00f2 comportava una serie di altre domande:\nI vari tentativi di risposta condussero Agostino a ipotizzare che esistono almeno tre tipi di male:\nIl male metafisico.\nDal punto di vista metafisico, Agostino si convinse di come il \"male\" (\"iniquitas\") non esista, o, per meglio dire, non abbia consistenza. Esiste solo il bene, o i beni; il male invece, o i mali, sono semplicemente \"privazione\", mancanza di bene. In tal modo, svuotando il male di ogni valore ontologico, Agostino raggiunse l'obiettivo di confutare il dualismo manicheo. Per dirla come far\u00e0 Tommaso d'Aquino, non esiste la bruttezza in s\u00e9, questa \u00e8 semplicemente mancanza, privazione di bellezza; parimenti non esiste l'errore in s\u00e9, perch\u00e9 questo \u00e8 semplicemente assenza di verit\u00e0. A dimostrazione di ci\u00f2, Agostino proponeva un sillogismo:\nOra, per\u00f2, queste stesse realt\u00e0 cos\u00ec create saranno \"altro\" da Lui. Non possono partecipare appieno della Sua perfezione, del Suo sommo grado di bont\u00e0, della Sua immortalit\u00e0. Ogni bene cio\u00e8, sia materiale che spirituale, risulta come disposto su una \"scala gerarchica\", in cima alla quale sta Dio. Quando l'uomo sceglie i beni inferiori, egli sceglie pur sempre dei beni, ma questi rappresentano, di fronte al sommo Bene, una privazione. In ci\u00f2 consiste la possibilit\u00e0 metafisica del male: esso \u00e8 dovuto a una rinuncia al sommo Bene, in favore di una scelta rivolta a beni inferiori. Lo stesso peccato originale non consiste nell'aver mangiato il frutto dell'albero del bene e del male che, creato da Dio, \u00e8 anch'esso buono, bens\u00ec nell'aver rinunciato al sommo Bene, a Dio, nel momento in cui Adamo ha voluto sostituirsi a Lui.\nLa concezione agostiniana del male metafisico come assenza di perfezione porta a identificare il Bene con l'essere di platonica memoria; e si ricollega in particolare alla dottrina di Plotino, dove la sola e autentica realt\u00e0 era l'Uno, che giungeva poi a disperdersi fino agli strati pi\u00f9 bassi della materia, come una luce che si allontana man mano dalla sorgente. Come non esiste una fonte dell'oscurit\u00e0, cos\u00ec il male \u00e8 un semplice non-essere.\nIn tal modo Agostino trova soluzione al problema che lo angustiava quando all'interno delle posizioni manichee non riusciva a spiegarsi perch\u00e9 mai i due principi, il Bene ed il Male, dovessero raggiungere l'uno la vittoria e l'altro la sconfitta. Se infatti ambedue avessero avuto la stessa potenza, la lotta avrebbe dovuto essere incerta, mentre secondo il manicheismo la vittoria del Bene si sarebbe realizzata comunque. Grazie ai suoi studi neoplatonici, Agostino risolse il problema dei due Principi contrapposti alla radice, convincendosi che esisteva un solo Principio da cui tutto discendeva: il Bene.\nIl male morale.\nIl male metafisico si trasforma, secondo Agostino, in un male morale a causa di un errore della volont\u00e0 umana: questa sceglie d'indirizzare l'uomo verso qualcosa, un bene particolare scambiato per il Bene sommo che \u00e8 solo Dio.\nIn realt\u00e0 ogni essere \u00e8 buono, perch\u00e9 creato da Dio. Non pu\u00f2 esserci un principio del Male contrapposto a quello del Bene e in lotta con esso, perch\u00e9 nessun principio assoluto, in quanto tale, tollera per cos\u00ec dire la compresenza di un altro principio egualmente assoluto, altrimenti non sarebbe appunto assoluto e totale, bens\u00ec relativo.\nAllo stesso modo \u00e8 da escludere che il Male trovi la sua ragion d'essere in Dio. Nelle sue scelte morali per\u00f2 l'uomo, pur essendo guidato dall'amore, possiede anche un libero arbitrio. Egli ha cos\u00ec la possibilit\u00e0 di optare sostanzialmente tra due alternative, liberamente: quando si fa guidare dal vero amore, l'uomo sceglie sempre il sommo Bene, perch\u00e9, illuminato dalla luce di Dio, egli impara a valorizzare i beni minori secondo la loro effettiva gerarchia. Quando invece \u00e8 guidato da un amore alterato, egli \u00e8 portato a desiderare un tipo di bene inferiore, come la ricchezza o la cupidigia, che da lui vengono trattati e considerati come beni superiori. In ci\u00f2 risiede la possibilit\u00e0 del male morale.\nIl male fisico.\nAgostino non negava la sofferenza e neppure il peccato, nel senso cristiano. Il male fisico, da un lato, \u00e8 conseguenza del male morale, poich\u00e9 scaturisce dalla stessa origine metafisica, ontologica, ossia da un \"non-essere\". Dall'altro, tuttavia, esso ha per Agostino anche un significato positivo, tramutandosi alle volte in uno strumento capace di condurre alla fede per vie imperscrutabili. In tal modo Agostino supera una convinzione diffusa nel periodo precedente, che concepiva la malattia e il dolore esclusivamente come una sorta di punizione divina delle azioni umane.\nIl male fisico \u00e8 lo stesso che persino Cristo dovette subire, per nostra espiazione, durante la Passione e il martirio sulla croce, pur essendo onnipotente: Egli non vi si oppose per lasciare libert\u00e0 d'azione alla volont\u00e0 umana.\nIl libero arbitrio.\nEcco allora che il problema del male si connette con quello della libert\u00e0 umana. Se l'uomo non fosse libero, egli non avrebbe meriti, n\u00e9 colpe. Il dilemma che si pone con questa affermazione \u00e8 se esista il libero arbitrio oppure la predestinazione, problema che si \u00e8 venuto a creare in seguito al peccato originale:\nPer Agostino dunque la volont\u00e0 di Dio precorre semplicemente la volont\u00e0 dell'uomo, non la costringe, poich\u00e9 tale nostra volont\u00e0 \u00e8 l'unica davvero che ci renda meritevoli della salvezza o della dannazione; infatti, anche se nessun uomo potrebbe salvarsi con la sola propria volont\u00e0, coloro che potrebbero salvarsi vengono soccorsi dalla Grazia divina, che li aiuta nella loro predisposizione. Tale concetto si spiega nella risposta evangelica di Cristo ai suoi discepoli, che gli avevano chiesto:\nSarebbe d'altronde impossibile indagare le ragioni per cui Dio interviene a favore di alcuni e non di altri, perch\u00e9 noi non abbiamo titoli per criticare Dio. Agostino si rif\u00e0 in proposito alle parole di Paolo di Tarso: \u00abO uomo, chi sei tu per disputare con Dio? \"Oser\u00e0 forse dire il vaso plasmato a colui che lo plasm\u00f2: \"Perch\u00e9 mi hai fatto cos\u00ec?\"\". Forse il vasaio non \u00e8 padrone dell'argilla, per fare con la medesima pasta un vaso per uso nobile e uno per uso volgare?\u00bb.\nFondamento della libert\u00e0 umana \u00e8 dunque per Agostino la Grazia divina, perch\u00e9 solo con la grazia l'uomo diventa capace di dare attuazione alle proprie scelte morali. Va distinto in proposito il libero arbitrio, che \u00e8 il desiderio di scegliere in linea teorica tra il bene e il male, dalla libert\u00e0, che \u00e8 invece la volont\u00e0 di mettere in pratica queste scelte. Qui si inserir\u00e0 anche la polemica degli ultimi anni di Agostino contro Pelagio: essendo l'uomo corrotto dal peccato originale di Adamo, e quindi magari animato da buone intenzioni ma facilmente preda di tentazioni malvagie, Dio non solo interviene per illuminare l'uomo su cosa \u00e8 il bene, ma anche per infondergli la volont\u00e0 effettiva di perseguirlo.\nIl problema del tempo.\nCome il male \u00e8 un semplice non-essere, allo stesso modo Agostino scopr\u00ec che anche il tempo non ha una sua vera consistenza, essendo soltanto privazione, mancanza di \"essere\". Il problema del tempo in Agostino era collegato anzitutto all'obiezione dei pagani riguardo alla creazione del mondo ad opera di Dio: il Dio cristiano o \u00e8 perfetto, e allora non si capisce perch\u00e9 abbia sentito la necessit\u00e0 di creare l'universo, oppure \u00e8 imperfetto e solo con la creazione ha potuto raggiungere la perfezione. Pertanto, era perfetto prima e imperfetto dopo, oppure imperfetto prima e perfetto dopo.\nMa il \"prima\" e il \"dopo\", affermava Agostino, cio\u00e8 i limiti del tempo, non riguardano Dio: il tempo \u00e8 una sua creatura; la sua dimensione \u00e8 quella dell'eternit\u00e0. Dio \u00e8 principio e fine, alfa e omega.\nPer Agostino, il tempo \u00e8 quindi creatura di Dio, oggetto della sua eternit\u00e0: \"l'eterno che cammina\". L'universo non deriva da una divinit\u00e0 imperfetta, che abbia sentito il bisogno, la mancanza di creare, ma ne richiede l'esistenza, poich\u00e9 il tempo e l'evoluzione del creato, che sono all'interno di Dio, sarebbero inconcepibili senza una coscienza creatrice, preesistente a quella dell'uomo, che \u00e8 il fine ultimo dell'opera divina.\nSe il tempo, per\u00f2, non \u00e8 un problema per Dio, esso lo \u00e8 per la comprensione degli uomini.\nIl tempo \u00e8, infatti, una strana realt\u00e0: il passato non \u00e8 pi\u00f9, il futuro non \u00e8 ancora e il presente non posso identificarlo nell'istante attuale, perch\u00e9 questo \u00e8 subito trascorso, non \u00e8 pi\u00f9. Quindi \u00e8 una realt\u00e0 costituita dal non-essere ma che modifica l'essere.\nLa soluzione di Agostino, che anticipava quella di Henri Bergson, fu assolutamente originale:\nper concepire il tempo, \"realt\u00e0 dinamica\", non si pu\u00f2 utilizzare una definizione \"statica\", ma una \"dinamica\"; come non si pu\u00f2 concepire un fiume sempre diverso per le sue acque se non esistesse il letto su cui scorrono, cos\u00ec lo scorrere del tempo \u00e8 accompagnato dalla coscienza che permette che si abbia la comprensione del tempo come \"memoria del passato\", \"attenzione al presente\" e \"attesa del futuro\".\nDal dubbio alla Verit\u00e0.\nNel pensiero di Agostino permane come esigenza fondamentale l'ansia e la ricerca della verit\u00e0 (intesa nella sua dimensione generale e non come singolo enunciato). Poich\u00e9 l'indagine filosofica e la vita religiosa in lui coesistono e sono inseparabili, una tale ricerca si pone sul piano religioso. Ad esempio, egli affermava che i classici antichi sono solo una preparazione al Cristianesimo: se Cristo fosse vissuto al tempo di Socrate, Platone ed Aristotele, sicuramente costoro ne sarebbero diventati discepoli.\nPer Agostino, l'uomo deve vivere secondo la propria ragione, che \u00e8 ci\u00f2 che pi\u00f9 lo caratterizza e, attraverso un percorso esistenziale, arrivare alla conoscenza di come stanno le cose del mondo. Per evitare orientamenti errati nel proprio cammino di vita, bisogna confutare con l'ausilio della ragione quelle filosofie che negano la verit\u00e0, ad esempio lo scetticismo. \u00c8 la Verit\u00e0 che sconfigge le ombre dello scetticismo, manifestandosi come la confutazione dell'errore. Agostino affermava che la verit\u00e0 esiste: partendo dal dubbio scettico arrivava ad una certezza, perch\u00e9 non potrei dubitare se non ci fosse una verit\u00e0 che appunto al dubbio si sottrae. Fu questa intuizione a farlo uscire dal dubbio radicale nel quale egli era caduto durante gli anni bui che precedettero la sua conversione.\nL'intuizione con cui il dubbio si rende consapevole nella mia mente \u00e8 gi\u00e0 la verit\u00e0 stessa che si fa strada: \u00abIo provo a dubitare di tutto\u00bb, diceva il filosofo, \u00abma, certamente, anche con il dubbio pi\u00f9 radicale, sono certo che sto dubitando\u00bb. Dunque: \u00ab\"Si enim fallor sum. Nam qui non est, utique nec falli potest, ac per hoc sum si fallor\"\u00bb (\u00abSe infatti mi sbaglio, vuol dire che esisto: chi non esiste non pu\u00f2 nemmeno sbagliarsi; dunque, siccome mi sbaglio, esisto\u00bb). Almeno fino alla concezione cartesiana, esistevano due tipi di dubbio:\nLe caratteristiche della Verit\u00e0 per Agostino sono le seguenti:\nPerci\u00f2 affermava Agostino:\nIl processo conoscitivo, sostiene infatti Agostino, non pu\u00f2 che nascere all'inizio dalla sensazione, nella quale il corpo \u00e8 passivo, ma poi interviene l'anima che giudica le cose sulla base di criteri che vanno oltre gli oggetti corporei.\nEgli osserva come ad esempio i concetti matematico-geometrici che applichiamo agli oggetti corporei abbiano le caratteristiche spirituali della necessit\u00e0, dell'immutabilit\u00e0, e della perfezione, mentre gli oggetti in s\u00e9 sono contingenti.\nPer esempio nessuna simmetria, nessun concetto perfetto si potrebbe riconoscere nei corpi se l'intelligenza non conoscesse gi\u00e0 in anticipo questi criteri di perfezione.\nDa dove deriva questa perfezione? La risposta \u00e8 che al di sopra della nostra mente c'\u00e8 una somma Verit\u00e0, una \"ratio superior\", ossia pi\u00f9 elevata del mondo sensibile, dove le idee restano immutate nel tempo e ci permettono di descrivere la realt\u00e0 degli oggetti contingenti.\nSi pu\u00f2 notare come Agostino assimili quei concetti perfettissimi alle Idee di Platone, ma diversamente da quest'ultimo (come gi\u00e0 segnalato in precedenza) egli le concepisce come i pensieri di Dio che noi intuiamo non in virt\u00f9 della platonica reminiscenza, ma grazie a un'illuminazione operata direttamente da Dio.\nL'intelletto umano trova la verit\u00e0 come Oggetto ad esso superiore: la verit\u00e0 misura di tutte le cose, e lo stesso intelletto \u00e8 \"misurato\" rispetto ad essa, al punto tale che in riferimento alla verit\u00e0 non si potrebbe neppure parlare propriamente di oggetto, bens\u00ec di Soggetto.\n\u00c8 come se Dio, in quanto essere intelligibile, fosse un sole che illuminando tutte le cose le rende perci\u00f2 intelligibili: come \u00e8 necessaria una luce corporea per vedere gli oggetti intorno a noi, cos\u00ec occorre gettare un'altra luce incorporea (Dio) per vedere le idee.\nLa dimostrazione della Verit\u00e0 coincide quindi con quella dell'esistenza di Dio. In proposito, il filosofo utilizzava un ragionamento per assurdo per dimostrare l'eternit\u00e0 della Verit\u00e0: se un giorno la Verit\u00e0 non esistesse pi\u00f9, allora sarebbe vero che essa non esiste pi\u00f9. Ci\u00f2 sarebbe un'assurda contraddizione in termini, per cui la Verit\u00e0 dev'essere eterna. Essa scaturisce da un duplice movimento: da un lato l'anima la cerca, secondo un assunto che presenta notevoli influenze platoniche: la fuga dal corpo avviene perch\u00e9 l'anima ricerchi la Verit\u00e0. In questa ricerca ci sono anche influenze socratiche che si rifanno al motto \"conosci te stesso\". Dall'altro per\u00f2, anche Dio vuole farsi conoscere dall'uomo, perch\u00e9 non \u00e8 il Dio impersonale dei platonici: Egli ama le sue creature. L\"eros\" (la brama possessiva che l'uomo ha di Dio) si fonde cos\u00ec con l\"agape\" (l'amore incondizionato di Dio). Parafrasando San Paolo, Agostino affermava che l'uomo pu\u00f2 raggiungere la Verit\u00e0, ma non la pu\u00f2 possedere, poich\u00e9 sarebbe possedere Dio; piuttosto, l'uomo ne viene posseduto.\nCi\u00f2 significa che Dio, per un verso, \u00e8 immanente alla ragione umana, cio\u00e8 \u00e8 presente dentro di noi come condizione del nostro \"pensare\": i nostri pensieri nascono da Lui, sebbene Egli sia inconscio e prema perci\u00f2 per affiorare alla nostra coscienza. Per altro verso, per\u00f2, Dio \u00e8 trascendente, cio\u00e8 \u00e8 assolutamente \"Altro\" da noi: Egli \u00e8 il traguardo ultimo dei nostri pensieri che sbadatamente rivolgiamo agli oggetti finiti. Poich\u00e9 Dio \u00e8 infinito, non possiamo racchiuderlo in una definizione esaustiva. Per questo, nel risalire a Lui, occorre andare oltre i confini della nostra ragione, fino a vivere l'estasi intuitiva, nella quale Dio e il mondo, che prima erano separati da un insormontabile divario, finalmente si riconciliano: \u00abIl nostro cuore non ha pace finch\u00e9 non riposi in Te\u00bb.\nFede e ragione.\nDonando la fede, Dio esaudisce cos\u00ec la richiesta di senso da parte della ragione. Agostino cerc\u00f2 di approfondire il rapporto tra fede e ragione soprattutto in seguito alla polemica contro i manichei che giudicavano la religione cristiana credulona e primitiva. Per Agostino la fede cristiana non \u00e8 mai disgiunta dalla razionalit\u00e0: nel rapporto con Dio, il credere e il comprendere si condizionano a vicenda. Si crede purch\u00e9 si comprenda, e si comprende purch\u00e9 si creda. Agostino si accorse che il credere \u00e8 una condizione ineliminabile della vita umana, tutta fondata su credenze che noi prendiamo per buone prima di averle personalmente sperimentate. A ben guardare, tutte le nostre conoscenze si fondano su atti di fede, i quali per\u00f2 una volta accolti rendono possibile una coscienza critica, mostrando cos\u00ec la loro sensatezza. Questo \u00e8 il significato del \"credo ut intelligam\", cio\u00e8 \"credo per poter comprendere\". E a sua volta il comprendere aiuta a riconoscere come vero ci\u00f2 che prima andava accolto ciecamente per un atto di fede: questo \u00e8 il significato dell\"intellego ut credam\", cio\u00e8 \"comprendo per poter credere\". Si tratta anche qui di concetti di derivazione neoplatonica che vedono l'essere e il pensiero, la realt\u00e0 e la ragione, uniti indissolubilmente in un rapporto di reciproca complementarit\u00e0.\nAgostino afferm\u00f2 tra l'altro che il pensiero umano possiede una natura a immagine e somiglianza di quella divina, trinitaria, con tre funzioni per un solo ente: pensare, intendere e volere, distinte e sovrapponibili. Un intervento del creatore in questa direzione induce nell'uomo una fiducia nelle proprie capacit\u00e0 intellettuali. La ragione infatti si costituisce come tale solo in quanto si fa espressione del Principio sovra-razionale da cui emana, ma poich\u00e9 essa non lo pu\u00f2 dedurre da s\u00e9 in termini logici, ha per questo bisogno di una rivelazione da parte di Dio stesso, che venga incontro all'uomo illuminandolo. La fede \u00e8 dunque il completamento della teologia negativa, presentandosi come l'aspetto positivo e rivelato di Dio.\nIn virt\u00f9 del nesso che lega il credere e il capire, la Chiesa cattolica e le Scritture hanno per Agostino titoli sufficienti per poter richiedere fede nelle loro affermazioni. Egli accentu\u00f2 cos\u00ec sempre pi\u00f9 l'importanza del concetto di autorit\u00e0, specialmente contro avversari che si mostravano sordi ad ogni argomentazione razionale. Agostino giunse a giustificare, seppur controvoglia, l'intervento coercitivo dello stato nei confronti di coloro (come i donatisti) che ritenevano di impersonare la vera Chiesa in opposizione alla corruzione e secolarizzazione di quella Romana.\nIl problema trinitario.\nGrande impegno richiese ad Agostino lo studio della natura della Trinit\u00e0 cristiana. Da giovane egli riteneva che questa fosse assimilabile alle tre ipostasi di Plotino (Uno, Intelletto e Anima): la somiglianza con queste ultime gli risult\u00f2 di grande conforto, incoraggiandolo a vedere nei dogmi cattolici una concezione tutt'altro che ripugnante alla filosofia, ma che anzi si accordava con essa.\nNel prologo del Vangelo di Giovanni egli vedeva cos\u00ec formulato il rapporto di processione tra Dio e il \"Logos\" (l'eterna Parola del Padre) in maniera simile a quello formulato da Plotino: rapporto di identit\u00e0 (\u00abil verbo era Dio\u00bb) e, insieme, distinzione (\u00abil Verbo era presso Dio\u00bb). E identific\u00f2 pertanto il \"L\u00f2gos\", seconda persona della Trinit\u00e0, con l'Intelletto eterno, ovvero la Mente ordinatrice che secondo i neoplatonici presiede all'universo: in Lui consistono le Idee, in virt\u00f9 delle quali il mondo, che da esse \u00e8 illuminato, non solo viene in tal modo creato, ma anche reso conoscibile. Il soffio vivificatore dell'universo o Anima Universale secondo Plotino procedeva poi dall'Intelletto, il quale a sua volta presupponeva il puro Uno: pur vedendovi la conferma dell'eterna relazione tra Dio Padre, il suo Figlio Unigenito, e lo Spirito Santo, Agostino avvertiva che Plotino ignorava (quando in realt\u00e0 esplicitamente negava) l'Incarnazione di Dio, cos\u00ec come la sua Passione, Morte e Resurrezione. Nei suoi libri\nIn et\u00e0 adulta Agostino, profondendosi nella lunga elaborazione del \"De Trinitate\", and\u00f2 oltre la concezione di Plotino e interpret\u00f2 le sue ipostasi in senso analogico, come un particolare modo di esprimere la triade divina, riconducibile a tre momenti, tre propriet\u00e0 spirituali di una stessa realt\u00e0 che rimane pur sempre Una: non le vide pi\u00f9 subordinate l'una all'altra, ma in un rapporto paritario. L'impronta di questa triade nell'uomo \u00e8 rintracciabile diversamente a seconda della prospettiva con cui la si guardi. I tre momenti di cui consta, che nello schema originario delle \"Confessioni\" consistevano nell\"esse\"-\"nosse\"-\"velle\", danno luogo ad esempio alle facolt\u00e0 della memoria, dell'intelletto, e della volont\u00e0, oppure dello spirito, della conoscenza, e dell'amore.\nNella prospettiva dell'amore, Padre, Figlio e Spirito Santo corrispondono all'Amante, all'Amato e all'Amore: \nRispetto all'ortodossia greco-orientale che insisteva sulla distinzione fra le tre Persone della Trinit\u00e0, Agostino resta quindi fedele alla tradizione latina dandone un'interpretazione unitaria; per lui le tre Persone sono tre forme di relazione di un'unica sostanza (o essenza) divina. \nLa visione escatologica della storia.\nAgostino fu il primo filosofo a introdurre la storia nella filosofia, una dimensione ignota al pensiero greco. Egli si appropri\u00f2 della concezione escatologica dell'Antico Testamento, secondo cui Dio si serve della storia per realizzare i propri progetti di redenzione. Nel pensiero greco era certamente presente l'idea della contrapposizione tra bene e male, ma era assente la nozione del peccato, per cui non c'era una visione lineare della storia (come percorso di riscatto verso la salvezza), e il mondo era concepito soltanto in forma ciclica. Agostino invece ebbe presente come la lotta tra bene e male si svolge soprattutto nella storia. Ci\u00f2 significa che Dio interviene attivamente nella vita terrena degli uomini, interessandosi a loro per educarli e liberarli dalle catene della corruzione.\nSecondo Agostino, si possono identificare due citt\u00e0, ovvero due comunit\u00e0 fondamentali in cui sono riuniti gli esseri umani: la citt\u00e0 di Dio, cio\u00e8 la comunit\u00e0 di coloro cui la prescienza divina ha accordato la fede in virt\u00f9 della sua grazia, e che saranno destinati a salvarsi e risorgere. E la citt\u00e0 degli uomini, ovvero la comunit\u00e0 governata dall\"amor sui\" (dall'amore di s\u00e9) e delle ricchezze terrene, opposta alla prima. Sebbene scelga come simboli Gerusalemme e Roma, cio\u00e8 la Chiesa e l'Impero Romano, Agostino non identifica mai la citt\u00e0 di Dio con la Chiesa (perch\u00e9 anche in essa convivono buoni e cattivi), n\u00e9 fa coincidere la citt\u00e0 terrena con uno stato preciso. Fu questa tuttavia l'interpretazione che allora prevalse tra gli esegeti dell'opera agostiniana, secondo cui la citt\u00e0 di Dio \u00e8 rappresentata sulla terra dalla Chiesa come comunit\u00e0 dei credenti animati dall\"amor Dei\", mentre la citt\u00e0 degli uomini venne identificata in tutto e per tutto con Roma e con il suo impero.\nPer proteggere la Chiesa dalle accuse di provocare la dissoluzione della civilt\u00e0 romana, Agostino aveva piuttosto voluto spiegare che l'Impero aveva s\u00ec avuto, fino a un certo momento, la funzione di riunire e sussumere sotto un'unica autorit\u00e0 tutti i popoli dapprima dispersi, ma ora trovava le ragioni della sua decadenza nella suprema volont\u00e0 di Dio, secondo cui sar\u00e0 la Chiesa, da questo momento in poi, a guidare gli uomini verso l'unica salvezza possibile, quella rappresentata dalla fede. La sua decadenza non poteva, quindi, essere imputata in alcun modo alla religione cristiana, ma era il frutto di un processo storico teleologicamente preordinato da Dio in funzione della risurrezione di quegli uomini che, vivendo nella misericordia di Dio ed evitando di smarrire la propria libert\u00e0 nel cedimento alle tentazioni malvagie, avrebbero potuto godere della salvezza divina quando la citt\u00e0 degli uomini sarebbe stata distrutta per sempre. In questo senso la decadenza di Roma venne interpretata come un preannuncio di questa prossima distruzione e, quindi, come una esortazione per gli uomini ad abbandonare l'attaccamento alle cose terrene per volgersi al solo Bene rappresentato da Dio; fu un'interpretazione che si protrasse per tutto il Medioevo, specie in seguito alle lotte per la supremazia tra il Papa e il Sacro Romano Impero.\nSecondo Agostino, tuttavia, permaneva un abisso tra Dio e il mondo. La divina provvidenza, pur guidando il cammino dell'umanit\u00e0, rimane esterna e trascendente rispetto ad esso: lo guida, nel senso che l'indirizza fino al punto in cui la Storia avr\u00e0 termine, per sboccare in ci\u00f2 che \u00e8 oltre il tempo. Principio e Fine restano pertanto al di l\u00e0 e trascendenti.\nL'uomo \u00e8 ci\u00f2 che ama.\nAgostino fece riflessioni anche sulle passioni e sui desideri dell'uomo; egli affermava che, esistendo volont\u00e0 in tutte le passioni, le passioni altro non sono che la volont\u00e0 stessa. I vari sentimenti umani non sono altro che l'espressione e la manifestazione della nostra volont\u00e0; tale legame fra volont\u00e0 e sentimenti \u00e8 testimoniato dal sentimento pi\u00f9 forte, ovvero l'amore. Agostino intende l'amore come il \"motore della volont\u00e0\", la tendenza naturale dell'uomo ad ottenere un certo bene, e tale tendenza \u00e8 continua e costante: non esiste, infatti, una sola azione dell'uomo che non sia generata da tale tendenza. Dunque, se la volont\u00e0 \u00e8 ci\u00f2 che pi\u00f9 di ogni altra cosa caratterizza l'uomo, egli affermava, \"l'uomo \u00e8 ci\u00f2 che ama\". Il problema morale proposto da Agostino dunque riguardava il \"cosa\" amare, e non il \"perch\u00e9\" amare o \"se\" amare. A questa domanda, Agostino rispondeva che, tra le infinite cose che si possono amare, si possono distinguere due \"vie\" d'amore: l'amore per le creature, che porta al disprezzo del Creatore, e l'amore per il Creatore, che porta al disprezzo delle creature. Il punto centrale della morale agostiniana \u00e8 proprio la \"carit\u00e0\" (dal latino \"charitas\"), intesa nel senso originale di \"amore\", che deve tendere verso Dio, poich\u00e9 Dio stesso ne \u00e8 sorgente; infatti, se la volont\u00e0 procede naturalmente verso un qualche bene, seppur basso, dunque deve e pu\u00f2 procedere verso Colui che \u00e8 il Bene Assoluto, poich\u00e9 il Bene Assoluto richiama l'amore come l'amore richiama il Bene Assoluto stesso. Riassumendo in una frase il pensiero morale di Agostino, egli stesso dice:\nL'amore, a cui Agostino si dedic\u00f2 in particolare durante i suoi anni di vescovato, tende per natura ad unire, cio\u00e8 all'Uno. La \"radice dell'amore\", quindi, \u00e8 l'unione con Dio attraverso la quale nasce e si nutre l'amore, che, ponendosi come centro della morale e della volont\u00e0, non pu\u00f2 che generare il bene.\nLa dottrina di Agostino alla prova della storia.\nFilosofia agostiniana.\nNella storia dell'agostinismo filosofico si possono distinguere tre fasi distinte.\nLa prima, il periodo del suo trionfo quasi esclusivo ad occidente, durata fino al XIII secolo. In questo periodo si pu\u00f2 tranquillamente affermare che Agostino fu il Grande Maestro dell'Occidente. Non ebbe rivali o, se ce ne fosse stato uno, sarebbe stato uno dei suoi discepoli, Gregorio Magno che, dopo essersi formato alla sua scuola, diffuse le sue teorie. Il ruolo di Agostino ad occidente, che inser\u00ec il neoplatonismo nelle scuole cristiane occidentali, corrispose a quello di Origene Adamantio ad oriente, con la differenza che il vescovo di Ippona riusc\u00ec meglio a liberare le verit\u00e0 del platonismo dai sogni dell'immaginazione orientale. Da quel momento, si inizi\u00f2 una corrente di dottrine platoniche che non avrebbe mai pi\u00f9 cessato di influenzare il pensiero occidentale.\nTale influenza si mostr\u00f2 in vari modi: nell'opera dei compilatori di questo periodo quali Isidoro, Beda ed Alcuino di York, che si ispirarono abbondantemente ai lavori di Agostino, nei predicatori del sesto secolo, in particolar modo san Cesario; nelle controversie, specialmente nelle grandi dispute del nono e dodicesimo secolo sulla validit\u00e0 delle ordinazioni simoniache, dove i testi di Agostino svolsero il ruolo principale; nel periodo pretomistico della Scolastica, che si andava formando, vale a dire in Anselmo d'Aosta, sant'Alberto Magno, Pietro Abelardo e Ugo di San Vittore, di cui Agostino fu il grande ispiratore. Il pensiero agostiniano, come fece notare William Cunningham, fin dai tempi di Anselmo, ebbe un'enorme influenza anche sul pensiero inglese medioevale: parlando di Pietro Lombardo, i suoi \"Pensieri\" sono poco pi\u00f9 di uno sforzo di sintetizzare le teorie di Agostino.\nLa seconda, caratterizzata da un periodo di lotte molto attive, inizi\u00f2 nel XIII secolo. Ernest Renan (Averroes, p.\u00a0259) ed altri sostengono che la guerra contro il tomismo che stava iniziando fu causata dall'infatuazione dei francescani per l'averroismo; ma se l'Ordine francescano si mostr\u00f2 interamente contrario a San Tommaso, era semplicemente per un sostanziale ripudio delle innovazioni filosofiche. La rivoluzione dottrinale scatenata da Alberto Magno e Tommaso d'Aquino in favore di Aristotele spavent\u00f2 la vecchia scuola agostiniana sia fra i domenicani che fra i francescani, ma specialmente fra i secondi che erano discepoli dell'eminente dottore agostiniano San Bonaventura da Bagnoregio. Questo spiega le condanne di molte affermazioni di San Tommaso d'Aquino tre anni dopo la sua morte, pronunciate il 7 marzo 1277 dal vescovo di Parigi ed il 18 marzo 1277, dall'arcivescovo di Canterbury Robert Kilwardby, un domenicano. La scuola agostiniana rappresentava la tradizione mentre il tomaismo il progresso. La censura del 1277 fu l'ultima vittoria di un agostianismo troppo rigido. La felice fusione dei due metodi nei due ordini, francescano e domenicano, port\u00f2 poco a poco ad un accordo su certi punti senza escludere le differenze su altri che erano ancora oscuri (come, per esempio, l'unit\u00e0 o la molteplicit\u00e0 di forme), e contemporaneamente costitu\u00ec un progresso per tutte le scuole. In seguito, la canonizzazione di San Tommaso caus\u00f2 il ritiro delle condanne di Parigi (14 febbraio 1325). La saggezza e la moderazione della nuova scuola, inoltre, contribuirono grandemente al suo trionfo. Alberto Magno e San Tommaso, infatti, lontano dall'essere avversari di Sant'Agostino come si diceva fossero, avevano seguito i suoi insegnamenti e, pur modificando alcune sue teorie, posizionarono al centro del loro sistema la dottrina del vescovo africano. Da questo momento in poi non esistettero scuole prettamente agostiniane perch\u00e9 ogni scuola si basava sul nuovo metodo. Eliminati alcuni punti particolari, tutte coltivarono la stessa venerazione per il maestro.\nLa terza fase, dal XV secolo ad oggi, anticipata dal pensiero umanistico di Francesco Petrarca, si svilupp\u00f2 anche al di fuori degli ambienti ecclesiastici; fu caratterizzata da un minore progresso dell'agostinismo filosofico propriamente detto, in favore di tendenze pi\u00f9 marcatamente platoniche. Nel XV secolo Giovanni Bessarione (1472) e Marsilio Ficino (1499) usarono il nome di Agostino per favorire Platone all'interno del pensiero della Chiesa ed escluderne Aristotele. Nel XVII secolo non si possono negare certe somiglianze tra il cartesianismo e la filosofia di Sant'Agostino. Anche Malebranche, nell'attribuire il suo ontologismo al grande Dottore, oper\u00f2 una forzatura, come poi avrebbero fatto molti dei suoi successori del XIX secolo.\nTeologia agostiniana.\nLa storia del sistema di grazia di Agostino sembra mescolarsi quasi indistinguibilmente con gli sviluppi progressivi di questo dogma.\nDopo la morte di Agostino, trascorse un intero secolo di fiere contese (430-529), che termin\u00f2 con il trionfo dell'agostinismo moderato. Papa Celestino I aveva, invano, sanzionato (431) gli insegnamenti del Dottore di Ippona. I Semipelagiani del sud della Francia non riuscivano a concepire la predilezione di Dio per l'eletto e, per attaccare l'opera di Agostino, si valsero, a volte, delle esagerate \"formulae\" di san Fulgenzio, o delle teorie errate di alcuni, isolati, predestinazionisti come, per esempio, Lucido, che fu condannato dal concilio di Arles (475). Tuttavia, la moderazione di Prospero d'Aquitania e le tesi conciliatrici contenute nell'appello a tutti dell'ignoto autore del \"De Vocatione omnium gentium\", aprirono la strada ad un accordo. In virt\u00f9 di tale accordo, san Cesario di Arles ottenne da papa Felice IV una serie di \"Capitula\" che furono solennemente promulgati nel Concilio di Orange, e costituirono la consacrazione al trionfo dell'agostinismo (529). Nel IX secolo, alle riunioni di Savonni\u00e9res e Toucy (859-860), l'agostinismo ottenne una nuova vittoria sul predestinazionismo di Gottschalk (Gotescalco). La dottrina della volont\u00e0 Divina di salvare tutti gli uomini e l'universalit\u00e0 della redenzione furono cos\u00ec consacrate dal pubblico insegnamento. Nel Medioevo queste due verit\u00e0 furono, poi, sviluppate dai grandi Dottori della Chiesa. Fedeli ai principi dell'agostinismo, essi mettevano in particolare rilievo la sua teoria sulla Provvidenza Divina, che prepara a suo piacere le scelte della volont\u00e0 tramite eventi esteriori ed ispirazioni interne.\nNel XIV secolo nacque una nuova corrente predestinazionista. Oggi si ritiene che l'origine di questa tendenza risale a Thomas Bradwardine, un celebre professore di Oxford che mor\u00ec da Arcivescovo di Canterbury (1349), e al quale i migliori critici, da Loofs ad Harnack, riconoscono di essere stato l'ispiratore di John Wyclif (1324-1384) stesso; il cui libro \"De caus\u00e2 Dei contra Pelagium\" diede il via, a Parigi, ad animate dispute sulla \"predestinazione\" agostiniana. Nonostante l'opposizione dei teologi, Wyclif, in nome di Sant'Agostino, adott\u00f2 l'idea di un determinismo assoluto attraverso il quale formul\u00f2 il suo fatalismo universale: la necessit\u00e0 di bene per l'eletto e di male per gli altri. Egli immagin\u00f2 di aver trovato nella dottrina di Agostino la concezione, che per lui divenne una dottrina centrale, che ribaltava ogni moralit\u00e0 ed ogni governo ecclesiastico o civile. Partendo dal presupposto che uno pu\u00f2 essere o non essere predestinato, qualsiasi azione od avvenimento non cambierebbe la sua natura: gli stessi peccati sono mortali nel non-eletto, e veniali nel predestinato; gli stessi atti di virt\u00f9 sono meritori nel predestinato, anche se \u00e8 un uomo cattivo, e di nessun valore nel non-eletto; i sacramenti amministrati da un non predestinato sono sempre nulli; non esiste alcuna giurisdizione per un prelato, anche se fosse il papa stesso se non \u00e8 predestinato. Allo stesso modo, non esiste alcun potere civile o politico, in un principe che non \u00e8 un eletto; nessuno diritto di propriet\u00e0 per il peccatore o il non eletto.\n\u00c8 incontestabile che a Wyclif piacesse citare Agostino come sua fonte: i suoi discepoli, come affermava Thomas Netter Waldensis (\"Doctrinale\", I, XXXIV, \u00a7 5), si vantavano continuamente della profonda conoscenza del loro grande Dottore che, con enfasi, chiamavano \"Giovanni di Agostino\". Walter Waddington Shirley Shirley, nell'introduzione a \"Zizaniorum Fasciculi\", pretendeva che le teorie di Wyclif su Dio, sull'Incarnazione e sulla propriet\u00e0, erano di purissima ispirazione agostiniana. Nel XVI secolo l'eredit\u00e0 di Wyclif e di Jan Hus, il suo discepolo, fu accettata, sempre nel nome dell'agostinianismo, dai leader della Riforma.\nNel XVII secolo, il Giansenismo adott\u00f2, modificandole, la concezione protestante del peccato originale e l'idea dell'uomo caduto. Esattamente come Lutero, i Gianseniti ammettevano due ordini, uno naturale e l'altro soprannaturale. Tutti i doni che Adamo aveva ricevuto, immortalit\u00e0, conoscenza, integrit\u00e0 e grazia sono assolutamente necessari per l'uomo stesso. Il peccato originale veniva, perci\u00f2, considerato nuovamente come una profonda alterazione della natura umana. Da qui i Gianseniti concludevano che \"la chiave al sistema di Sant'Agostino pu\u00f2 essere trovata nella differenza essenziale tra il governo Divino e della grazia, prima e dopo la Caduta di Adamo\". Prima della Caduta, Adamo god\u00e9 della completa libert\u00e0 e la grazia gli diede il potere di resistere o di obbedire; dopo la caduta, nell'uomo non c'era pi\u00f9 la libert\u00e0 propriamente detta; c'era solamente spontaneit\u00e0 (\"libertas a coactione\", non \"libertas a necessitate\"). La disputa che ne consegu\u00ec, durata due secoli, condusse ad uno studio pi\u00f9 approfondito del Dottore di Ippona e prepar\u00f2 la strada al definitivo trionfo dell'agostinismo, seppur mitigato."}
{"id": "1364325", "revid": "200154", "url": "https://it.wikipedia.org/wiki?curid=1364325", "title": "Belvedere Campomoro", "text": ""}
{"id": "1364328", "revid": "200154", "url": "https://it.wikipedia.org/wiki?curid=1364328", "title": "Belvideri-Campumoru", "text": ""}
{"id": "1364330", "revid": "729019", "url": "https://it.wikipedia.org/wiki?curid=1364330", "title": "Scott Murray", "text": "Giocava nel ruolo seconda linea. Dal 2020 \u00e8 co-allenatore del insieme all'americano Zack Test"}
{"id": "1364331", "revid": "224230", "url": "https://it.wikipedia.org/wiki?curid=1364331", "title": "Brigata Garibaldi Gramsci (Umbria)", "text": ""}
{"id": "1364332", "revid": "56818", "url": "https://it.wikipedia.org/wiki?curid=1364332", "title": "Vallo di Antonino", "text": ""}
{"id": "1364335", "revid": "151504", "url": "https://it.wikipedia.org/wiki?curid=1364335", "title": "Generatore congruenziale lineare", "text": ""}
{"id": "1364344", "revid": "188668", "url": "https://it.wikipedia.org/wiki?curid=1364344", "title": "Communaut\u00e9 fran\u00e7aise de Belgique", "text": ""}
{"id": "1364345", "revid": "289247", "url": "https://it.wikipedia.org/wiki?curid=1364345", "title": "Pensiero di Sant' Agostino d'Ippona", "text": ""}
{"id": "1364346", "revid": "33689", "url": "https://it.wikipedia.org/wiki?curid=1364346", "title": "Aulo Cecina Tacito", "text": "La carriera di Cecina \u00e8 descritta in un'iscrizione proveniente dalla Mauretania Tingitana, in cui vengono elencate le funzioni di questore candidato, pretore candidato, \"praeses provinciae Baeticae\" (\"governatore della \"Hispania Baetica\"\"), console e \"septemvir epulonum\". In quanto originario della famiglia patrizia dei Cecina, i suoi primi incarichi gli furono conferiti in quanto \"candidato\" dell'imperatore, potendo cos\u00ec saltare alcune tappe del \"cursus honorum\" come l'edilit\u00e0 e il tribunato.\nIl governatorato della Baetica \u00e8 l'unica funzione accertata nella seconda met\u00e0 del III secolo; viene solitamente identificato col console del 273 al posto dell'imperatore Marco Claudio Tacito."}
{"id": "1364349", "revid": "3115", "url": "https://it.wikipedia.org/wiki?curid=1364349", "title": "Patrick Berhault", "text": "Fu un esperto di free-climbing e di alpinismo classico. Prese parte attivamente al rinnovamento dell'arrampicata avvenuto durante gli anni 1970 (assieme ad altri grandi climber come Patrick Edlinger o Jean-Marc Boivin), collezionando anche grandi exploit nell'alpinismo d'alta quota, come la ripetizione di vie classiche in solitaria e in velocit\u00e0.\nBerhault aveva una grande passione per la montagna in tutte le sue forme (escursioni, arrampicata, alpinismo, spedizioni himalayane) ma era la natura in generale ad affascinarlo e gratificarlo: appena mise su famiglia coron\u00f2 il sogno di una vita e compr\u00f2 una fattoria in campagna, con l'intenzione di vivere in simbiosi con la natura.\nNell'arrampicata e nell'alpinismo dimostr\u00f2 grande riguardo per l'etica, sia dal punto di vista del rispetto della natura (ad esempio nella grande traversata delle alpi si mosse a piedi o con gli sci), sia nell'arrampicata stessa dove ridusse al minimo o elimin\u00f2 l'utilizzo di ausili meccanici, facendo talvolta a meno della corda stessa.\n\u00c8 stato istruttore presso l'\"ENSA\" (\"\u00c9cole nationale de ski et d'alpinisme\"), la Scuola francese di Alpinismo che si occupa della formazione delle guide alpine\nBiografia.\nPrimi anni.\nIl primo approccio con la natura e lo sport per Berhault fu da subacqueo, infatti fino a quattordici anni si dedic\u00f2 alle immersioni in apnea nel mare vicino a casa sua, tra Monaco e Mentone.\nNel 1971 sal\u00ec con un amico il monte Gel\u00e0s, nelle Marittime, e sent\u00ec allora che la sua ricerca nella natura lo portava tra le vette delle montagne e non tra i fondali del Mediterraneo.\nA fine anni settanta firma una serie di grandi ripetizioni di vie classiche, in solitaria e in velocit\u00e0.\nNel 1980 part\u00ec con una spedizione al Nanga Parbat per salire alla vetta attraverso il Pilastro della Rupal. Dopo varie vicissitudini, rimasero a tentare la salita solo lui e il capo spedizione, Yannick Seigneur. In tre giorni, insieme, salirono da 3500 a 7000 metri, dove furono costretti ad abbandonare per un malore occorso a Berhault, un blocco renale dovuto alla cattiva acclimatazione.\nA met\u00e0 anni ottanta Patrick va a vivere in campagna con la compagna e i figli, comprando una piccola fattoria a Chabreloche, paese di mille abitanti nell'Auverge alquanto distante dalle Alpi.\nIn questi anni si dedica alla comunit\u00e0 locale: diventa maestro di una scuola d'alpinismo per i ragazzini del paese e accompagna in escursioni in montagna persone disabili. Nel 1992 porter\u00e0 sui 5895\u00a0m del Kilimanjaro un gruppo di 5 non vedenti. Nel 1988 scala lo Shisha Pangma, il suo primo 8000.\nIl ritorno in montagna e il decesso.\nNel 1990 torna al grande alpinismo. Il primo passo \u00e8 l'ottenimento del diploma da Guida Alpina, progetto spesso varie volte accarezzato ma sempre rimandato.\nNel settembre del 1991, realizz\u00f2 una traversata completa del Monte Bianco, mediante il concatenamento di una serie di itinerari molto impegnativi.\nNel febbraio del 2003, assieme a Philippe Magnin, partendo da un campo base installato sul versante italiano del Monte Bianco, concaten\u00f2 le 8 pi\u00f9 belle vie di ghiaccio e le otto pi\u00f9 belle vie di misto del massiccio, impresa che valse ai due alpinisti francesi il premio \"Cristal 2003\", consegnato dalla \"F\u00e9d\u00e9ration fran\u00e7aise de la montagne et de l'escalade\" (FFME).\nDopo numerose spedizioni himalaiane, Berhault riusc\u00ec a conquistare l'Everest, il 23 maggio 2003, in occasione del cinquantenario dalla prima ascensione. Partito da campo 4 a mezzanotte, arriv\u00f2 in vetta alle 6.30.\nIn particolar modo per\u00f2, le imprese che lo hanno reso celebre al grande pubblico furono due:\nFu proprio in quest'ultima impresa, durante l'ascensione del T\u00e4schhorn, nel massiccio del Mischabel (Canton Vallese), che Patrick trov\u00f2 tragicamente la morte a causa del distacco di una cornice nevosa che lo fece precipitare a valle.\nAllenamento.\nFinita l'adolescenza, l'obiettivo di Berhault fu di diventare arrampicatore a tempo pieno, forte anche del sostegno dei suoi genitori. Inizia cos\u00ec ad allenarsi molto per migliorare, arrampicando il pi\u00f9 possibile e dedicandosi con costanza ad allenamenti \"a secco\".\nNei primi anni il suo allenamento prevedeva 100 trazioni, 100 piegamenti sulle gambe, 50 flessioni, 50 addominali tutti i giorni, anche in quelli trascorsi in montagna.\nIntorno al 1976, insieme a Edlinger, aumentarono il carico di lavoro per prepararsi alle grandi salite invernali che sognavano, passando a 500 trazioni e flessioni al giorno.\nLe sue capacit\u00e0 fisiche e di agilit\u00e0 gli permisero di rendere al meglio sui tetti, liberando per esempio \"Silvester\", di grado di difficolt\u00e0 7b a Rocca di Corno (Finale ligure) attrezzata da Wolfgang G\u00fcllich o \"Le Toit d'Auguste\", 8b+ a La Turbie.\nFalesia.\nAlcune vie liberate da Berhault ordinate per grado di difficolt\u00e0:\nVentidue cime dall'agosto 2000 al gennaio 2001.\nBerhault e i vari compagni che lo seguirono nel viaggio, per spostarsi non usarono mezzi a motore, ma andarono a piedi, in bicicletta o sugli sci."}
{"id": "1364350", "revid": "486946", "url": "https://it.wikipedia.org/wiki?curid=1364350", "title": "Valinco", "text": ""}
{"id": "1364354", "revid": "33277", "url": "https://it.wikipedia.org/wiki?curid=1364354", "title": "Anne-Jules de Noailles", "text": ""}
{"id": "1364359", "revid": "466539", "url": "https://it.wikipedia.org/wiki?curid=1364359", "title": "Corno dei Tre Signori", "text": "Il Corno dei Tre Signori, conosciuto anche come Picco dei Tre Signori, \u00e8 una montagna di 3.360\u00a0 nel Gruppo Ortles-Cevedale. Vi hanno origine i fiumi Oglio e Noce.\nDescrizione.\nIl nome.\nLa montagna deve il nome alla sua collocazione geografica. La sua vetta segnava infatti, sin dal medioevo, il punto di incontro delle linee di confine di tre stati: la Repubblica di Venezia (a cui faceva capo la Valle Camonica), i Grigioni (dei quali faceva parte la Valtellina sino al XVIII secolo) e il territorio sottoposto alla giurisdizione del Principato Vescovile di Trento (ossia la Val di Sole).Ancora oggi, sulla cima del Corno si incontrano le province di Brescia, Sondrio e Trento, i cui confini attuali ricalcano quelli degli antichi stati.\nLocalizzazione.\nIl Corno dei Tre Signori si eleva, come gi\u00e0 accennato, sul punto di incontro delle dorsali montuose che costituiscono gli spartiacque tra la Valle Camonica (bacino del fiume Oglio), la Valfurva (tributaria della Valtellina e quindi dell'Adda) e la Val di Peio (bacino del Noce).\nCostituisce la vetta pi\u00f9 occidentale del lungo crinale montuoso, costantemente al di sopra dei 3000 metri di quota, che si stacca dal Cevedale e annovera cime importanti come il Monte Vioz e la Punta San Matteo. Ad ovest del Corno, infatti, la linea di cresta si abbassa drasticamente ai 2621 metri di quota del Passo Gavia che segna il limite del massiccio montuoso dell'Ortles-Cevedale. A sud e a sud-est, invece, dalla cima del Corno si staccano due creste secondarie (con alcune cime oltre i 3000\u00a0m di quota) che delimitano la Valle di Viso (alta Valle Camonica). La pi\u00f9 orientale delle due creste segna anche il confine naturale tra Lombardia e Trentino e termina al Passo del Tonale (1883\u00a0m).\nSulla montagna, che \u00e8 interamente compresa nel Parco Nazionale dello Stelvio, si collocano le sorgenti di due importanti fiumi: il Noce, affluente di destra dell'Adige, e l'Oglio, uno dei principali affluenti del Po (in realt\u00e0 l'Oglio propriamente detto inizia a Ponte di Legno dalla confluenza di diversi rami sorgentizi. Uno di essi, il Frigidolfo, ha origine dal Corno dei Tre Signori).\nMorfologia del rilievo e note geologiche.\nI rilievi che coronano l'alta Valle Camonica, situati a nord della Linea Insubrica che coincide con la valle stessa, sono compresi nel cosiddetto dominio austroalpino che costituisce l'ossatura della catena alpina vera e propria. Nel dettaglio, si tratta di rocce metamorfiche molto antiche (risalenti all'era paleozoica, tra le quali predominano filladi quarzifere, micascisti, gneiss e corposi affioramenti di marmi saccaroidi. I micascisti e le filladi, in particolare, sono facilmente erodibili in quanto piuttosto tenere, e danno luogo a rilievi dalle forme non particolarmente ardite.\nI pendii del Corno dei Tre Signori risultano modellati da un'intensa azione erosiva da parte degli antichi ghiacciai oggi scomparsi. Ne sono testimonianza le ampie distese di sfasciumi che caratterizzano soprattutto il versante meridionale.\nGhiacciai.\nAllo stato attuale sulle pendici del Corno dei Tre Signori si trovano due ghiacciai di modeste dimensioni: la Vedretta della Sforzellina e il Ghiacciaio Nord-Orientale.\nLa Vedretta della Sforzellina si trova sul versante settentrionale della montagna, ai piedi della parete nord (appartiene, quindi, al bacino dell'Adda), a una quota compresa tra i 2800 e i 3000 metri. La sua superficie \u00e8 inferiore al mezzo chilometro quadrato (i dati del 1999 \u2014 quindi precedenti alle grandi ondate di calore estive del 2001, del 2003 e del 2012 \u2014 indicano una superficie di 0,42\u00a0km\u00b2). Si tratta di un esempio di ghiacciaio di circo.\nAlla testata della Val di Monte (alta Val di Peio), ad una quota superiore ai 2900 metri, si trova invece il \"Ghiacciaio Nord-Orientale\" del Corno dei Tre Signori. Anch'esso \u00e8 un apparato di circo, ed \u00e8 considerato un \"ghiacciaio relitto\" in quanto \u00e8 privo, in pratica, di un bacino alimentatore. Il Catasto dei Ghiacciai Italiani redatto nel 1961 assegnava al ghiacciaio una superficie di 95000 metri quadrati riferita per\u00f2 al lontano 1935.\nAttualmente la superficie del ghiacciaio, che si presenta coperto da detriti, si \u00e8 notevolmente ridotta rispetto ai rilevamenti di tale periodo e si ritiene che, qualora le tendenze climatiche non dovessero migliorare, la vedretta a breve scomparir\u00e0."}
{"id": "1364360", "revid": "1842072", "url": "https://it.wikipedia.org/wiki?curid=1364360", "title": "Droit interm\u00e9diaire", "text": "Il droit interm\u00e9diaire (in italiano \"diritto intermedio\") indica quel diritto prodotto in Francia nel decennio durante lo svolgimento della rivoluzione francese, dal 1789 - dichiarazione dell'apertura dei lavori dell'Assemblea nazionale costituente - al 1799, anno in cui Napoleone Bonaparte dichiar\u00f2 finita la Rivoluzione francese.\nCaratteristiche e fonti principali.\nGuardando complessivamente al fenomeno si possono ravvisare i seguenti elementi:\nLa prima costituzione.\nQuando Luigi XVI, soffocato dalle richieste sempre pi\u00f9 pressanti del Terzo Stato, decise di chiudere le porte delle camere assembleari, costringendo poi questo a riunirsi nella sala della pallacorda, diede inconsapevolmente vita alla Rivoluzione.\nDapprima gli esponenti del Terzo Stato si autoproclamarono Assemblea Nazionale e dopo, riunitisi con nobilt\u00e0 e clero, Assemblea Nazionale costituente.\nA seguito della Dichiarazione dei diritto dell'uomo e del cittadino, promulgata il 26 agosto del 1789, della Costituzione Civile del Clero del 1790, venne promulgata nel 1791 la prima Costituzione rivoluzionaria: questa sanciva la nascita di una monarchia costituzionale dove il potere legislativo veniva gestito dalle assemblee parlamentari elette dal popolo di Francia, mentre quello esecutivo veniva gestito dal Re e dai suoi funzionari. Ma l'anno dopo, a seguito dell'ostruzionismo della corona e dei tentativi sommessi di ristabilire l\"'ancien r\u00e9gime\", si dichiar\u00f2 la deposizione della monarchia e la decapitazione del Re Luigi XVI.\nLa seconda costituzione.\nEletta la Convenzione, che sostitu\u00ec l'Assemblea Nazionale Costituente, nel 1793 venne promulgata una seconda costituzione, i cui principi per\u00f2 non vennero mai applicati, ma che influenz\u00f2 profondamente la successiva.\nLa terza costituzione.\nDetta anche costituzione dell'anno III, nel 1794 venne promulgata la costituzione che depose la Convenzione istituendo il Direttorio - con funzioni esecutive- e le due assemblee: il consiglio degli anziani e quello dei 500."}
{"id": "1364372", "revid": "869733", "url": "https://it.wikipedia.org/wiki?curid=1364372", "title": "Sylvester", "text": ""}
{"id": "1364375", "revid": "1543377", "url": "https://it.wikipedia.org/wiki?curid=1364375", "title": "Idroscalo Club", "text": "L'Idroscalo Club \u00e8 una societ\u00e0 sportiva senza fini di lucro situata sulle sponde dell'Idroscalo di Milano, a Segrate in provincia di Milano. Le principali attivit\u00e0 sono legate al canottaggio ed alla canoa/kayak.\nLa societ\u00e0 \u00e8 nata nel 2001 dalla fusione di due storiche societ\u00e0 milanesi: il Circolo Kayak Canoa Canottaggio (CKCC) ed il Gruppo Milanese Canoa (GMC).\nLa societ\u00e0 \u00e8 caratterizzata da un'intensa attivit\u00e0 agonistica in Canottaggio, Canoa, Canoa Polo, ma anche da un'attivit\u00e0 amatoriale legata a tutti gli sport acquatici. La societ\u00e0 \u00e8 affiliata alla Federazione Italiana Canoa Kayak (F.I.C.K.), alla Federazione Italiana Canottaggio (FIC), ed alla Federazione Italiana Sport Disabili (FISD).\nL'Idroscalo Club \u00e8 organizzatore di eventi sportivi da livello regionale a mondiale. La societ\u00e0 ha organizzato i 1999 ICF Canoe Sprint World Championships, validi per le qualificazioni ai Giochi Olimpici di Sidney 2000 e la \"The nations cup\" di Canottaggio nel 1997. Ha organizzato l'edizione dei Campionati europei di canoa/kayak sprint 2001.\nDal 15 al 18 maggio 2008 ha organizzato i Campionati europei di canoa/kayak 2008 validi come qualificazione ai Giochi Olimpici di Pechino 2008.\nNel 2007, l'Idroscalo Club ha organizzato i campionati Italiani di Canoa, la Europe Cup di canoa sui 10000 metri, ed alcune competizioni di livello interregionale. Ospiter\u00e0 i 2015 ICF Canoe Sprint World Championships, validi per le qualificazioni ai Giochi Olimpici di Rio de Janeiro 2016.\nL'Idroscalo Club ha ospitato atleti azzurri di livello internazionale quali Ezio Caldognetto, Sabino Candela, Elisabetta Introini, Josefa Idem, Jaka Jazbek. Quest'ultimo \u00e8 stato vincitore, con Franco Benedini, Luca Piemonte e Antonio Scaduto, di una medaglia di Bronzo nel k4 500 ai 2005 ICF Canoe Sprint World Championships di Zagabria, Croazia.\nNel canottaggio l'atleta Laura Milani ha portato al club medaglie importanti, classificandosi terza ai campionati del mondo juniores in singolo e seconda ai campionati mondiali under 23 in doppio con Erika May (Canottieri Gavirate). Attualmente probabile olimpica, gareggia per il Gruppo Nautico Fiamme Gialle. Nel 2009 \u00e8 stata premiata \"atleta dell'anno\" all'assemblea annuale della federazione, svoltasi a Genova il 30 novembre.\nDopo avere vinto assieme a Elisabetta Sancassani nel doppio pesi leggeri femminile l'oro in una barca olimpica (primo oro della storia per quanto concerne il settore femminile italiano in questo sport),in Corea nel 2013 ,Laura \u00e8 stata insignita dell'Ambrogino d'oro nello stesso anno.\nL'Idroscalo Club \u00e8 anche stato il primo club in Italia a partecipare alla \"Schools' Head of the River\", gara di canottaggio riservata alle scuole medie inferiori e licei, che si corre ogni inizio di marzo a Londra nel Tamigi,nel percorso inverso della Boat Race, manifestazione che porta sulle sponde del fiume, oltre 300 scuole di tutto il Regno Unito, ed in passate edizioni anche scuole e college americani e tedeschi, su imbarcazioni otto e quattro di coppia, facendo da apripistaa altri club italiani che partecipano ogni anno alla gara\nL'Idroscalo Club di Milano ha conquistato la prima posizione nella classifica agonistica (a punti) della Federazione Italiana Canoa Kayak per i risultati conseguiti nel 2006, davanti a Gruppo Nautico Fiamme Gialle, Marina Militare e Canottieri Firenze."}
{"id": "1364376", "revid": "1372005", "url": "https://it.wikipedia.org/wiki?curid=1364376", "title": "Hans Eysenck", "text": "Biografia.\nSi stabil\u00ec in Inghilterra nel 1934 e vi complet\u00f2 gli studi conseguendo il dottorato di ricerca in psicologia nel 1941. Nel 1955 fu nominato professore di psicologia al Collegio universitario di Londra, dove insegn\u00f2 fino al 1983, anno in cui divenne membro dell'Associazione psicologica statunitense.\nNoto per i suoi studi nel campo della psicometria, della psicologia sperimentale e dell'analisi fattoriale, contrast\u00f2 le teorie psicoanalitiche valorizzando l'aspetto della predisposizione genetica e studi\u00f2 la struttura della personalit\u00e0.\nTeoria della personalit\u00e0.\nEysenck defin\u00ec quattro livelli di organizzazione della personalit\u00e0 disposti gerarchicamente:\n1) il livello pi\u00f9 generale, o dei tipi, composto da 3 dimensioni personologiche fondamentali:\n2) il livello dei tratti, ossia configurazioni relativamente stabili, un insieme di condotte caratteristiche;\n3) il livello delle risposte ricorrenti, cio\u00e8 azioni che si ripetono con frequenza e che creano schemi di comportamento che tendono a ripetersi in situazioni simili;\n4) il livello delle risposte specifiche e occasionali, che non hanno necessariamente carattere di stabilit\u00e0 e non sono necessariamente indicatori di personalit\u00e0.\nSecondo la sua teoria i tipi possiedono una determinazione su base biologica, nel senso che le modalit\u00e0 e gli schemi generali di reazione corrispondono ad un diverso modo di funzionamento interno dell'organismo a livello fisiologico. Di conseguenza secondo Eysenck anche le patologie mentali avrebbero un'origine organica.\nI tipi rappresentano le caratteristiche fondamentali e basilari della personalit\u00e0, le quali forniscono le basi per una classificazione differenziale degli individui. A questo scopo Eysenck elabor\u00f2 un questionario in due versioni: il \"Maudseley Personality Inventory\" e lo \"Eysenck Personality Inventory (EPI)\". Quest'ultimo prevede due dimensioni fondamentali: stabilit\u00e0-instabilit\u00e0, introversione-estroversione. L'EPI si compone di 57 domande che forniscono misure giudicate attendibili sulle funzioni della complessit\u00e0 cognitiva e sui fattori ansiogeni nella situazione di apprendimento. La valutazione si ottiene sia per mezzo dell'analisi fattoriale che in base alla corrispondenza tra i risultati del test e il comportamento osservato negli studi di laboratorio."}
{"id": "1364378", "revid": "486946", "url": "https://it.wikipedia.org/wiki?curid=1364378", "title": "Arghjusta-Muricciu", "text": ""}
{"id": "1364379", "revid": "125381699", "url": "https://it.wikipedia.org/wiki?curid=1364379", "title": "Alvin (conduttore televisivo)", "text": "Come produttore, compositore e cantante ha utilizzato anche gli pseudonimi Smoking Egg, Red Touch, Post No Bills, Vanda e Family Man.\nBiografia.\nNel 1998 \u00e8 tra i quattro primi giovani conduttori di Disney Channel (insieme a Marcello Martini, Alessandra Bertin e Valentina Veronese). Nel 2000 conduce su Italia 1 il programma \"Speed\", variante di \"Real TV\". L'anno successivo sempre su Italia 1, su un camper itinerante, conduce il programma musicale \"Rapido\" con Chiara Tortorella.\nNell'estate 2001 passa alla nascente LA7 per condurre un altro programma musicale, \"Fluido\", ritornando insieme ai suoi primi colleghi di Disney Channel. Nel settembre successivo torna su Italia 1 per condurre con Gaia Bermani Amaral \"Mosquito\", magazine girato su un tram a Roma. Nel 2002 conduce \"Top of the Pops\" su Rai 2, prodotto per met\u00e0 a Londra, dove ogni settimana, negli studi inglesi, intervistava artisti internazionali prima di salire sul palco.\nNell'estate 2003, insieme ad Ilary Blasi, conduce il tour di \"Top of the Pops\" in giro per varie piazze d'Italia, mentre nel settembre successivo conduce \"CD:Live\", sempre su Rai 2, con Kris &amp; Kris inviate da Londra. Nel 2004 interpreta Roberto Valieri nella serie televisiva \"Diritto di difesa\" trasmessa da Rai 2. Lo stesso anno, insieme a Chiara Tortorella, \u00e8 conduttore radiofonico a Radio Milano Uno e Radio Roma Uno.\nDa settembre 2004 al 2007 riprende la conduzione di \"CD:Live\" insieme inizialmente a Ilary Blasi e in seguito con Giorgia Palmas. Nel 2005 presenta \"Cornetto Free Music Live\" su All Music, un programma monografico di musica dal vivo e interviste dall'Alcatraz di Milano di cui conduce una seconda stagione l'estate successiva, insieme ad Ambra Angiolini. Sempre su All Music conduce nel 2006 un altro programma musicale monografico e dal vivo, ancora dall'Alcatraz di Milano, dal nome: \"Bi-Live\". Nell'estate 2007 con Maddalena Corvaglia conduce \"Miss Muretto 2007\". Il 13 luglio 2008 conduce la prima edizione del \"Red Bull Cliff Diving\" a Polignano a Mare, lavorando anche alla seconda edizione del 26 luglio 2009.\nDal 2009 lavora nel rotocalco televisivo \"Verissimo\", condotto da Silvia Toffanin, in cui interviene nei talk show e intervista vari personaggi. Il 3 ottobre 2010 presenta con Zoran Filicic la finale a Roma del tour mondiale del \"Red Bull X Fighters 2010\". Tra il 2011 e il 2012 scrive, produce e realizza spot pubblicitari come filmmaker.\nA dicembre 2013 scrive insieme a Giovanni Maggi, produce e realizza uno spot televisivo per la campagna 2014 dell'associazione contro la violenza sulle donne \"Doppia difesa\" di Michelle Hunziker e dell'avvocato Giulia Bongiorno curandone regia, fotografia e montaggio. Il 31 dicembre 2013 \u00e8 il presentatore insieme a Serena Autieri di \"Capodanno in musica\" in diretta su Canale 5 per festeggiare l'anno nuovo con concerto di Marco Mengoni. Nel 2015 \u00e8 inviato in Honduras per la decima edizione de \"L'isola dei famosi\", in onda su Canale 5 con la conduzione di Alessia Marcuzzi.\nIl 20 aprile conduce, insieme ad Anna Tatangelo, \"About Love\", programma in prima serata su Italia 1, che chiude dopo una sola puntata per bassi ascolti.\nIl 18 dicembre 2015 conduce su Canale 5 assieme a Silvia Toffanin la ventitreesima edizione del \"Concerto di Natale\". Dal 9 marzo 2016 replica l'esperienza dell'anno precedente come inviato dall'Honduras per \"L'isola dei famosi 11\".\nNel settembre 2016 lascia \"Verissimo\" e conduce il game show musicale \"Bring the Noise\", su Italia 1: il successo della prima edizione del programma porta Alvin a condurre una seconda edizione sempre nella stessa stagione televisiva, a maggio del 2017.\nNel gennaio 2019 torna nel ruolo di inviato a \"L'isola dei famosi\", dopo due anni di assenza.\nHa anche un'attivit\u00e0 di produttore e autore di musica, utilizzando pseudonimi quali: Smoking Egg, Red Touch, Post No Bills, Vanda e Family Man. La musica della sigla di \"Verissimo\" della stagione 2011/2012 e 2012/2013, \u00e8 scritta da Alvin con PieroDread e prodotta da Alvin.\nNell'ultima puntata della seconda stagione di \"Bring The Noise\" canta un suo brano chitarra e voce dal titolo \"Fallin' Down\" sotto il nome di \"Family Man\".\nDal 19 settembre 2019 Alvin conduce con Ilary Blasi l'edizione italiana degli Eurogames.\nDal 4 ottobre 2021 Alvin conduce con Aurora Ramazzotti Mystery Land.\nL'esperienza in radio.\nDal 2001 diventa conduttore radiofonico, lavorando per Radio Italia Network. Nel 2003 ha collaborato con Radio Milano Uno e nello stesso anno ha iniziato a scrivere e produrre musica. Nello stesso anno arriva a Radio 105, emittente per la quale ha condotto fino al 2016 per un totale di otto anni \"105 Music &amp; Cars\" affiancato da DJ Giuseppe, portando lo show al 5 posto tra i programmi pi\u00f9 ascoltati in Italia di tutte le fasce orarie.\nDa settembre 2018 diventa speaker di R101 dove conduce un programma insieme a Katia Follesa.\nVita privata.\n\u00c8 sposato dall'8 settembre 2007 con Kali Wilkes, conosciuta nel 2004. La coppia ha 2 figli, Tommee (2009) e Ariel (2013)."}
{"id": "1364382", "revid": "12290", "url": "https://it.wikipedia.org/wiki?curid=1364382", "title": "Sinistri Dodici", "text": ""}
{"id": "1364383", "revid": "804", "url": "https://it.wikipedia.org/wiki?curid=1364383", "title": "Teoria delle categorie (matematica)", "text": ""}
{"id": "1364389", "revid": "712828", "url": "https://it.wikipedia.org/wiki?curid=1364389", "title": "Momo Hinamori", "text": ""}
{"id": "1364394", "revid": "1115371", "url": "https://it.wikipedia.org/wiki?curid=1364394", "title": "Federazione di rugby a 15 dei Paesi Bassi", "text": "Rugby Nederland \u00e8 l'organismo di governo del rugby a 15 nei Paesi Bassi.\nFondata nel 1932 come Nederlandse Rugby Bond (\"Federazione rugbistica olandese\") \u00e8 tra i soci fondatori della F.I.R.A. (oggi Rugby Europe) ed \u00e8 affiliata a World Rugby dal 1988.\nNel 1982, per celebrare i suoi 50 anni, fu la prima federazione al mondo a schierare una squadra nazionale femminile, che disput\u00f2 contro la il primo incontro internazionale di rugby a 15 della storia tra donne."}
{"id": "1364398", "revid": "15756", "url": "https://it.wikipedia.org/wiki?curid=1364398", "title": "Adattamento e censura degli anime", "text": "L'adattamento e la censura degli anime sono operati al fine di rendere le opere di animazione giapponese compatibili con il contesto culturale del paese importatore, ovvero adeguate al pubblico cui si ritengono destinate. Tali adattamenti seguono le segnalazioni di organi competenti, oppure sono poste in essere autonomamente dal distributore prima della loro messa in onda.\nI motivi dell'adattamento.\nIn molti Paesi i cartoni animati sono considerati un prodotto destinato esclusivamente ai bambini in et\u00e0 scolare e che come tale deve rispettare certi canoni di linguaggio e di contenuto.\nUna buona parte dei cartoni animati trasmessi sono importati dal Giappone, un mercato molto vasto e competitivo, che si rivolge invece ad un pubblico eterogeneo e di tutte le et\u00e0. Proprio per questo motivo in Giappone vengono prodotti tipi differenti di anime. Per ogni fascia d'et\u00e0 esiste cos\u00ec un adeguato orario di programmazione, dalla mattina alla notte fonda, in base ai contenuti del prodotto.\nIl motivo principale per cui alcuni anime al di fuori del Giappone vengono trasmessi in fascia non protetta \u00e8 legato al \"merchandising\" cio\u00e8 alla promozione degli oggetti legati ai cartoni animati in questione. La trasmissione nel primo pomeriggio porta notevole pubblicit\u00e0 e relativa commercializzazione, a dispetto della reale tipologia di opera: si pensi ad esempio, ad un cartone animato come \"I Simpson\", chiaramente non ideato per un pubblico infantile.\nDa notare che, anche alcune sit-com animate di produzione americana come, \"I Griffin\", \"South Park\", e \"Drawn Together\" hanno subito delle censure, specialmente durante la loro trasmissione sulle reti in chiaro, ma generalmente tali opere sono identificate pi\u00f9 facilmente dai programmatori come destinate a un pubblico pi\u00f9 maturo, al contrario di quanto accade per la produzione giapponese.\nCensure.\nScene di sesso, nudo e semi-nudo.\nIn molti anime giapponesi destinate ad un pubblico al di sopra dei 14 anni non \u00e8 raro trovare scene vagamente erotiche. Anche se sono molto rare le scene di sesso esplicito in un anime, si trovano spesso episodi in cui si vedono nudi o seminudi di personaggi femminili, o in cui i personaggi si scambiano semplici effusioni. Queste sequenze negli anime sottoposti a censura sono generalmente tagliate dove \u00e8 possibile, anche allungando o ripetendo sequenze contigue. Esempi di censure di questo tipo si trovano in alcuni episodi di \"Occhi di gatto\", \"Il mistero della pietra azzurra\", \"Georgie\" e \"Dragon Ball\", e l'edizione CRC degli episodi di \"Ranma \u00bd\". Un caso eclatante \u00e8 forse quello della serie \"\u00c8 quasi magia Johnny\", in cui \u00e8 stata censurata la scena di un'effusione tra i protagonisti Johnny/Kyosuke e Sabrina/Madoka, nonostante questa sequenza sia la scena finale della sigla italiana dell'anime.\nLe scene di nudo maschile sono invece lasciate, anche perch\u00e9 la visione \u00e8 gi\u00e0 limitata al posteriore nella versione originale, tranne che per i bambini, dove si possono trovare casi di nudit\u00e0 integrali, a volte mantenute anche nella versione italiana (esempio le tre serie di \"Dragon Ball\").\nScene di violenza.\nIn molti anime sono state censurate anche scene in cui i personaggi muoiono o si feriscono vistosamente, e scene in cui subiscono graffi o ricevono schiaffi. Questi tagli, molto diffusi negli anni novanta e nei primi anni 2000, sono stati in seguito ridotti, tuttavia rimangono delle eccezioni: ad esempio, in \"One Piece\" spesso viene cambiato il colore del sangue per renderlo pi\u00f9 scuro, in \"Naruto,\" talvolta, su alcune scene particolarmente violente per un certo periodo \u00e8 stato applicato l'effetto negativo per sovvertire i colori. In una recente trasmissione in chiaro de \"I Cavalieri dello zodiaco\" vi sono innumerevoli inquadrature decolorate per cambiare il colore del sangue.\nUn'altra pratica molto utilizzata per circa un decennio, a partire dalla seconda met\u00e0 degli anni novanta per i cartoni trasmessi sulle reti Mediaset, fu quella di sostituire in sede di doppiaggio a parole come \"morte\", \"cadavere\", \"suicidio\" e i verbi \"morire\", \"uccidere\" e \"ammazzare\", termini pi\u00f9 blandi come \u00abeliminare\u00bb, oppure \u00abfare fuori\u00bb, \u00absparire\u00bb o \u00abandare all'altro mondo\u00bb, \u00abcorpo\u00bb e \u00abperdere/togliere la vita\u00bb, o semplicemente con \u00abomicidio\u00bb e \u00abassassinato\u00bb. Esempi, possono essere considerate le serie \"Dragon Ball Z\" e GT, la serie americana \"Batman of the Future\", dove la \"Setta degli assassini\" divenne \"la Setta dei criminali\", e le prime stagioni degli anime \"One Piece\" e \"Detective Conan\". Proprio quest'ultimo fu una delle prime serie ad aver nuovamente \"legittimato\" questi concetti, esportati in seguito in altri cartoni trasmessi dall'editore milanese, come \"One Piece\" e \"Naruto\".\nModifiche alla trama.\nAdattamento dei termini originali.\nVi sono casi in cui l'adattamento dei nomi usato per attacchi, oggetti, oppure alcuni termini tecnici nei doppiaggi italiani, molto spesso non rispecchia la reale traduzione del termine, mentre trovano in genere una pi\u00f9 stretta affinit\u00e0 negli adattamenti anglosassoni (spesso tali termini sono espressi nella versione originale in lingua inglese e piuttosto che in giapponese).\nTale abitudine risale all'epoca della messa in onda dei primi cartoni di genere \"mecha\" negli anni settanta, dovuta alla consapevolezza da parte degli adattatori dell'importanza che tali nomi avevano all'interno dell'opera: esempi famosi possono considerarsi l'Alabarda Spaziale di \"Goldrake\", e l'Onda Energetica in \"Dragon Ball\". In altri casi l'adattamento italiano ha preferito tradurre letteralmente il termine inglese presente in originale (si vede l'espressione \"tesoruccio\" usata da Lam\u00f9 nell'anime omonimo che sostituisce l'inglese \"darling\" usato nella versione originale).\nEt\u00e0 dei personaggi.\nA volte viene variata l'et\u00e0 dei personaggi della serie, in genere aumentandola di qualche anno e cambiandone anche il livello scolastico frequentato, ad esempio dalle scuole medie alle superiori. Questo \u00e8 dovuto al fatto che spesso i personaggi, durante la storia, intraprendono relazioni sentimentali e amorose con altre persone e si imbattono in situazioni pi\u00f9 mature e difficili, legate al mondo degli adulti. Si preferisce quindi alzare l'et\u00e0 media per adattare meglio l'anime anche verso un pubblico di adolescenti. Esempi sono gli adattamenti animati della trasposizione animata di \"Card Captor Sakura\" o quello de \"I Cavalieri dello zodiaco\", in cui i protagonisti nel manga e nell'anime giapponese sono ragazzi di et\u00e0 compresa fra i 13 ed i 15 anni, ma nella versione italiana, seppur non espressamente dichiarato, si intuisce abbiano almeno 18 anni.\nDiversamente per l'anime \"Rossana\", l'adattamento Mediaset non ha considerato sufficiente invecchiare la protagonista rispetto agli 11 anni dell'originale. La ragazza, infatti, ama Rei, Robbie in Italia, alla stregua di un fidanzato, bench\u00e9 egli sia decisamente pi\u00f9 grande, ma l'adattamento italiano riduce il sentimento di Rossana a una semplice amicizia. Da notare che invece nella serie degli anni '80, \"Juny peperina inventatutto\", anch'essa trasmessa sulle reti Mediaset, l'amore della piccola protagonista per un ragazzo pi\u00f9 maturo non \u00e8 stato soggetto a censure, n\u00e9 sarebbe stato possibile perch\u00e9 i tentativi di Juny di conquistarlo e i suoi atteggiamenti da innamorata sono parte essenziale della trama.\nDialoghi aggiuntivi o modificati.\nUn esempio celebre di dialoghi aggiuntivi si trova nella serie, \"I Cavalieri dello zodiaco,\" dove i dialoghi, oltre ad essere rimaneggiati, sono stati anche aggiunti quando i personaggi restano in silenzio. Oppure in Lady Oscar nella versione giapponese Rosalie per trovare il denaro per la madre malata vuole prostituirsi a Oscar, mentre nella versione italiana chiede semplicemente del denaro, e durante il processo di Jeanne quest'ultima nella versione giapponese dice di avere un rapporto lesbico con la Regina insieme a Oscar e alla Contessa di Polignac. Un altro caso famoso \u00e8 \"Dragon Ball\": in genere la voce narrante dovrebbe commentare solamente all'inizio e alla fine dell'episodio, mentre i personaggi avversari durante un combattimento dovrebbero studiarsi in silenzio al fine di aumentare la tensione; invece nell'adattamento italiano vengono aggiunte riflessioni puramente inventate. Nell'adattamento italiano di Kiss Me Licia il gatto Giuliano parla, mentre nell'originale giapponese si limita solo a fare versi. Ci\u00f2 accade anche quando ad alcune scene sono legati eventi culmine, come un rapporto sentimentale o un avvenimento tragico o violento. Queste sono manovre che alterano, in modo a volte non marginale, quanto voluto trasmettere dall'autore. Ad esempio nell'anime \"Re Art\u00f9\", durante una scena silenziosa di otto secondi, c'\u00e8 una panoramica che mostra un villaggio tranquillo immerso del silenzio. Nella versione italiana, invece, tale silenzio viene coperto dalla voce del narratore, che evidenzia come la calma del luogo porti a percepire persino il debole fruscio del vento. Tale discorso, per\u00f2, copre lo stesso vento, rendendo il suo commento totalmente privo di senso.\nSoprattutto a partire dagli anni 2000 l'impiego dei dialoghi aggiuntivi \u00e8 praticamente scomparso.\nTagli per programmazione.\nNelle trasmissioni sulle reti italiane \u00e8 stato spesso eliminato lo stacco, chiamato \"eyecatch\", che in Giappone introduce la pubblicit\u00e0 a met\u00e0 episodio, visto che in Italia si \u00e8 soliti trasmettere gli episodi senza interruzioni pubblicitarie, grazie al codice di autoregolamentazione televisivo per i minori, che stabilisce che in qualsiasi serie animata non debba esserci alcuna pausa pubblicitaria. Vi sono stati per\u00f2 casi in cui tali scenette sono state mantenute. Il primo riguarda la trasmissione dei primi episodi di \"Ranma \u00bd\" su TMC nel contenitore \"Zap-Zap TV\", dove furono usati per separare la puntata dalle anticipazioni della puntata successiva, mentre nelle repliche sulle tv locali furono mantenuti, specialmente dalla terza stagione in poi. Altro caso dove gli \"eyecatch\" sono mantenuti \u00e8 quello di \"Keroro\", dovuto al fatto che ogni puntata dell'anime comprende spesso due episodi, per lo pi\u00f9 auto conclusivi da 10 minuti circa l'uno. Di conseguenza viene usato un solo \"eycatch\" come intermezzo fra le due met\u00e0 della puntata.\nRiferimenti al Giappone.\nCambiamento dei nomi dei personaggi.\nSoprattutto i nomi propri giapponesi, in passato venivano cambiati in nomi italiani, americani o in altri scaturiti dall'immaginazione dagli adattatori.\nStoricamente in Italia ci\u00f2 avvenne in modo massivo nella serie, \"UFO Robot Goldrake\": gli adattatori francesi, diversamente, ad esempio da quelli dei paesi arabi, ritennero di sostituire i nomi propri giapponesi con altri inventati, ispirati a nomi di stelle, vedi per esempio quelli di Alcor o di Mizar, e l'Italia mantenne sostanzialmente i nomi dell'adattamento francese. Questa pratica avrebbe avuto lo scopo di rendere pi\u00f9 comprensibili e familiari i nomi giapponesi, trasformati appunto, in nomi pi\u00f9 aderenti all'immaginario occidentale. In questo caso viene contestato il fatto che cos\u00ec facendo, si stia operando una \"semplificazione\" culturale che, invece di proteggere, se mai fosse il caso, i bambini, li isola in un mondo omologato da cui \u00e8 bandita qualunque diversit\u00e0, in realt\u00e0 un mondo inesistente. \u00c8 comunque controverso il motivo stesso di queste \"censure\", che non sembrano essere usate per alterare il programma, quanto per concedere una compartecipazione emotiva dei bambini, altrimenti per il mondo occidentale, molto pi\u00f9 complessa.\nIn alcuni casi, come per \"Dragon Ball\" o \"Saint Seiya\", si \u00e8 dato lo stesso nome a pi\u00f9 personaggi secondari della storia. In \"City Hunter\" il protagonista, in origine Ryo Saeba, ha preso il nome stesso della serie animata, abbreviato in genere nel semplice Hunter, mentre la protagonista femminile, Kaori Makimura, \u00e8 stata rinominata con un cognome italiano, divenendo Kreta Mancinelli.\nDa notare che questa tecnica, molto usata tra gli anni ottanta e novanta sulle reti Mediaset, sia iniziata lentamente a sparire tra la fine degli anni 90 e l'inizio degli anni 2000, fino a non essere pi\u00f9 utilizzata, in quanto oggi l'utilizzo di nomi giapponesi non \u00e8 pi\u00f9 ritenuto anomalo, e non \u00e8 pi\u00f9 quindi soggetto a semplificazioni culturali. \u00c8 bene comunque specificare che moltissimi anime, soprattutto non editi da Mediaset, gi\u00e0 dagli anni '80, conservavano i nomi originali, basti pensare a serie come \"L'uomo tigre\". Singolare \u00e8 stato il caso di \"Shin Chan\"; la serie fu trasmessa sulla televisione italiana usando la versione censurata britannica, ma utilizzando i nomi originali. Un altro esempio \u00e8 la serie \"Doraemon\": il piccolo protagonista Nobita nelle prime edizioni italiane si chiama Guglielmo, detto Guglia; solo in seguito venne riproposto con il nome originale.\nSorte invece diversa ebbe il protagonista di \"One Piece\" Monkey D. Rufy, il cui nome \u00e8 stato modificato nell'edizione italiana in \"\"Rubber\", senza subire modifiche, cos\u00ec come i cosiddetti frutti del diavolo, sempre appartenenti all'universo di One Piece trasformati in \"frutti del mare\"\". La modifica del nome del protagonista \u00e8 molto significativa in quanto la \"D\" nel nome avr\u00e0 una importanza di primo piano nell'anime, mentre nella versione italiana tutti i dialoghi riguardo tale caratteristica sono stati stravolti, finch\u00e9, nell'episodio 400, il personaggio viene chiamato \"Monkey D. Rubber\", lasciando integro il discorso sulla D che avviene nello stesso episodio. Inoltre in seguito il nome originale \u00e8 stato ripristinato e \"Rubber\" \u00e8 diventato il soprannome del personaggio. Inoltre la maggioranza dei personaggi di questo anime conservavano, e conservano tuttora, i nomi originali.\nIn \"Sailor Moon\", edito in un periodo in cui la semplificazione culturale sui nomi era largamente diffusa, la protagonista Usagi viene ribattezzata col nome Bunny, che richiama il significato del nome giapponese. Il cambiamento non ha conseguenze fino alla seconda serie quando arriva una bambina che si fa chiamare Usagi e che poi, per non essere confusa con l'Usagi grande, viene chiamata dai personaggi \"Chibiusa\". Incomprensibile in Italia il passaggio dal nome Bunny a Chibiusa, mentre almeno nell'edizione inglese si \u00e8 passato da Serena, nome inglese di Usagi, a Rini, che in questo caso \u00e8 un'abbreviazione.\nL'abitudine di rinominare i personaggi con un nome, spesso anglofono, richiamante il significato di quello originale \u00e8 stata utilizzata anche per il personaggio \"Ichigo Momomiya\" di \"Mew Mew - Amiche vincenti\", ribattezzata nell'edizione italiana \"Strawberry\", o con \"Hikaru\", \"Umi\" e \"Fu\", protagoniste di \"Magic Knight Rayearth\", diventate nella versione italiana \"Luce\", \"Marina\" e \"Anemone\". Infine con il personaggio di Senritsu di \"Hunter \u00d7 Hunter\", ribattezzata \"Melody\" nella versione americana dell'anime, mentre in quella italiana \u00e8 rimasto il nome originale.\nEliminazione dei riferimenti al Giappone.\nBandiere, carte geografiche, scritte, come per la maggior parte delle censure alla cultura di riferimento per motivi di comprensibilit\u00e0, in passato venivano spesso eliminati con fermi-immagine o tagli. In alcuni casi, nonostante la trama di un anime si svolgesse a Tokyo, si preferisce dare alla citt\u00e0 un nome di fantasia e non nominare mai la parola \"Giappone\" o \"giapponese\". Questi fatti, come il cambio dei nomi, sono un altro evidente caso di semplificazione culturale, con inevitabile impoverimento dell'opera e, paradossalmente, con conseguenze sulla sua stessa comprensibilit\u00e0. Spesso, ad esempio, se in una scena erano presenti ideogrammi, anzich\u00e9 tradurli o sottotitolarli, si preferiva cancellarli o tagliare addirittura l'intera scena, senza badare a quanto ci\u00f2 fosse importante per la comprensione della storia.\nUn esempio limite \u00e8 \"F - Motori in pista\", dove ogni qualvolta appariva una scritta in caratteri giapponesi, per esempio su un giornale, una vetrina o sui cartelloni pubblicitari a bordo pista, la scena veniva completamente eliminata, rendendo incomprensibile la trama dell'episodio. Anche i prezzi vengono tradotti, ma si sceglie spesso un cambio immaginario, che addirittura varia spesso pi\u00f9 volte nel corso di un singolo episodio. Un grande passo avanti \u00e8 stato fatto a partire dagli anni 2000, dove i kanji appaiono sempre, e negli adattamenti viene anche indicato che l'anime si svolge in Giappone. Erano inoltre eliminati riferimenti alle religioni, sia a quelle pi\u00f9 diffuse in Giappone, shintoista e buddhista, sia a quella cristiana.\nAdattamenti e censure per Paese.\nFrancia.\nLa psicoterapeuta \"Liliane Lur\u00e7at\", nel suo saggio \"Il bambino e la televisione. A cinque anni solo con Goldrake\" (\"Seul avec Goldorak\") del 1981, condusse un breve studio psicosociologico sugli anime in rapporto alla percezione che di essi avevano i piccoli telespettatori, pervenendo a risultati tranquillizzanti circa i presunti effetti negativi. Ci\u00f2 nonostante, in seguito serie come \"Ken le survivant\" (\"Ken il guerriero\") e \"Mon cher fr\u00e8re\" (\"Caro fratello\") sono state interrotte, la prima per eccessiva violenza, la seconda per le atmosfere torbide. Un conflitto di diritti d'autore \u00e8 invece all'origine del cambio di titolo di \"Lupin III\" in \"Edgar de la Cambriole\", \"Edgar, le d\u00e9t\u00e9ctive cambrioleur\" (\"Edgar, il ladro detective\"), fatto per evitare un contenzioso con gli eredi di Maurice Leblanc, creatore di Arsenio Lupin, fino a quando i diritti d'autore scaddero nel gennaio 2012, aprendo la strada all'utilizzo del nome originale dell'anime all'estero.\nGiappone.\nLa censura degli anime colpisce, anche se in misura minore rispetto ad altri paesi, anche il Giappone, il luogo in cui essi vengono prodotti. Ai sensi dell'articolo 175 del Codice penale giapponese, i materiali contenenti immagini considerate indecenti sono proibiti. Tuttavia le leggi risalivano al 1907 e rimasero invariate durante il processo di aggiornamento della costituzione giapponese avvenuto nel 1947. Con il tempo, gli standard considerati accettabili divennero meno chiari. La raffigurazione di peli pubici fu vietata fino al 1991, portando serie, tra cui \"Lolita Anime\" e \"Cream Lemon,\" a sfruttare la sessualizzazione di ragazze prepubescenti come una scappatoia. L'uso di tentacoli in serie hentai come \"Urotsukid\u014dji\", permise ai creatori di evitare la censura sulla raffigurazione di genitali. In altri casi, il contenuto \u00e8 stato autocensurato attraverso l'uso dello sfocamento e dei cerchi neri. Quando la censura \u00e8 rimossa per l'uscita all'estero, l'animazione originale, priva censura viene rivelata, portando a preoccupazioni sulla sessualizzazione delle minorenni.\n\"Cowboy Bebop\" e \"Gantz\" sono esempi di titoli messi in onda in versione rimaneggiata, poi usciti senza censura nel mercato del home video. Episodi di serie come \"Osomatsu-san\" sono stati rimaneggiati nelle repliche e negli home video.\nNegli ultimi tempi infatti le reti televisive giapponesi, in seguito a proteste di genitori o spettatori occasionali, hanno deciso di autocensurare anime troppo violenti od erotici, rimuovendo le scene \"incriminate\". La censura degli anime in Giappone avviene soprattutto nelle scene violente e di sesso esplicito.\nUn esempio di questa nuova politica del manga, \"Gantz\", trasmesso in una versione particolarmente adattata da Fuji TV nell'estate 2004, dove vennero rimosse tutte le scene violente. La seconda stagione di \"Gantz\" venne poi trasmessa in versione integrale sul canale satellitare WOWOW. Sempre nel 2004 la sigla iniziale di Area 88 venne criticata per le scene erotiche in essa contenute, e dovettero quindi essere rimosse tutte le scene di nudo.\nUn altro anime in cui vennero censurate nudit\u00e0 fu \"Girls Bravo\", trasmessa da Fuji TV in versione censurata. Fuji censur\u00f2 soprattutto le scene di nudo nei bagni, oscurando le parti intime con del vapore digitale. Per questa censura le protagoniste dell'anime furono soprannominate \"steamgirls\" (\"ragazze vapore\").\nTalvolta in trasposizioni da manga ad anime, alcune scene vengono rese meno violente, oppure sono tagliate, un esempio \u00e8 \"One Piece\" dove nel primo capitolo, Rufy bambino, si ferisce con un coltello la guancia per mostrare a Shanks il rosso il suo coraggio: questa scena nella versione animata non \u00e8 stata inclusa. Inoltre nel flashback di Sanji, Zeff mangia la sua gamba per non morire di fame, mentre nell'anime la perde perch\u00e9 rimane incastrata in una catena. Molte altre scene sono state rese meno violente e la presenza di sangue attenuata.\nIn molti anime le parole oscene furono censurate con \"bip\" e in alcuni casi venne cambiato il colore del sangue, per esempio nell'episodio finale di \"School Days\". Comunque il livello di censura varia da rete a rete. Per esempio, l'episodio 6 di \"Moetan\" non venne mai trasmesso sulla rete nazionale mentre venne trasmessa in versione censurata, su Chiba TV. Solitamente i canali satellitari tendono a censurare di meno gli anime trasmesse dai canali terrestri.\nIn alcuni casi sono stati fatti di cronaca nera a spingere le emittenti giapponesi a trasmettere degli anime in versione censurata. Per esempio, in seguito all'omicidio di un uomo commesso dalla figlia sedicenne, avvenuto il 18 settembre 2007, le emittenti hanno deciso di autocensurarsi tagliando da alcuni anime alcune scene violente. Alcuni esempi di anime censurati anche in Giappone: \"Shigofumi\", \"School Days\", \"Moetan\", \"Kodomo no Jikan\", \"The Qwaser of Stigmata\", \"Highschool of the Dead\", \"Hetalia\", \"To Love-Ru Darkness\".\nItalia.\nStoria della censura degli anime in Italia.\nI primi anime trasmessi in Italia sulle reti private non furono quasi mai censurati, anche quando contenevano scene vagamente erotiche come in \"Lady Oscar\" e in \"Georgie\"), mentre sulla televisione pubblica vennero tagliate solo alcune scene ritenute troppo violente nei cartoni robotici e fantascientifici.\nIl primo anime ad essere sistematicamente censurato probabilmente fu \"Alpen Rose\", trasmesso in Italia tra il 1985 e il 1986, ambientato nella seconda guerra mondiale. Si arriv\u00f2 anche a tagliare 9-10 minuti a episodio, praticamente quasi la met\u00e0 dell'episodio originale, per evitare ogni riferimento alla guerra. Anche il cartone della stessa casa di produzione e di simile ambientazione bellica, \"Julie rosa di bosco\", fu censurato tagliando ogni riferimento all'Italia: l'aereo che uccideva i genitori della protagonista era italiano.\nIl periodo dalla fine anni ottanta agli anni novanta.\nIn seguito, nella seconda met\u00e0 degli anni ottanta, venne applicato un tipo diverso di censura degli originali, tentando di eliminare dai cartoni giapponesi ogni riferimento al Giappone e rendendo l'ambientazione della storia pi\u00f9 generica: un esempio in tal senso \u00e8 \"F - Motori in pista\", una serie animata sull'automobilismo: al protagonista fu cambiato il nome in Patrick, la Formula J, campionato automobilistico giapponese, divenne l'europea Formula 3000, e se durante la gara appariva un cartellone pubblicitario con lo sponsor giapponese questa scena veniva tagliata.\nUn'altra serie degli anni ottanta, \"\u00c8 quasi magia Johnny\", costituendo uno degli anime pi\u00f9 censurati insieme a \"Rossana\" e \"Piccoli problemi di cuore\", \u00e8 l'anime che per primo ha reso macroscopicamente evidente il problema delle censure agli appassionati. Oltre a tagliare numerose scene, Mediaset non trasmise due episodi perch\u00e9 ritenuti non adatti ai bambini. Questa serie \u00e8 stata poi ridoppiata in italiano con un nuovo cast, per il mercato home video da Dynamic Italia, e poi in seguito passato anche in TV, col titolo originale \"Capricciosa Orange Road\", i nomi originali e sigle giapponesi, adattamento fedele, e privo di qualunque censura, e quindi con il ripristino degli episodi non trasmessi.\nUno dei responsabili della programmazione di Italia 1 in un'intervista attribuisce i \"tagli\" effettuati a \"Piccoli problemi di cuore\" all'esigenza di trasmettere il cartone in orario protetto senza incorrere nelle proteste del Moige. Non indenne da censure anche l'anime, \"Che famiglia \u00e8 questa Family!\", dove i dialoghi sono stati modificati appositamente allo scopo di nascondere alcune relazioni bisessuali dei protagonisti.\nNegli anni novanta, in cui il ritmo d'importazione delle serie si era ridotto, anime come \"Ken il guerriero\" e \"Sailor Moon\" , trasmesso su reti Mediaset, scatenarono molte polemiche.\nNell'autunno 1996 dei ragazzi lanciarono un enorme sasso da un cavalcavia uccidendo una persona. Nelle perquisizioni condotte nelle case dei colpevoli la polizia rinvenne un poster di \"X-Files\", fumetti di \"Dylan Dog\", e dei manga di \"Ken il guerriero\", ritenuto violento e quindi accusato di aver incitato a simili comportamenti. Numerose trasmissioni furono dedicate all'argomento e un giornalista afferm\u00f2 che \"Ken \u00e8 un guerriero che lancia i sassi contro le persone\".\nL'anno successivo, la psicologa Vera Slepoj sostenne che la quinta serie di \"Sailor Moon\" sarebbe stata in grado di compromettere seriamente l'identit\u00e0 sessuale dei bambini. L'accusa della Slepoj era basata sulla segnalazione di alcuni genitori, i cui bambini maschi, appassionati del cartone, giungevano a identificarsi con la protagonista. Successivamente la polemica riguard\u00f2 anche la presenza delle \"Sailor Starlights\", guerriere che, quando non combattono, sono dei ragazzi in tutto e per tutto. In conseguenza alle polemiche, la serie di Sailor Moon, gi\u00e0 riadattata, fu ancor pi\u00f9 modificata: in video, con vistosi fermi immagine e rimontaggi delle scene, e ancora di pi\u00f9 nei dialoghi, . Nella terza serie le guerriere Heles e Milena, Sailor Uranus e Sailor Neptune, formano una coppia omosessuale, ma il loro amore viene completamente censurato da Mediaset, che descrive le due ragazze come due semplici amiche. Nell'ultimo episodio della serie, inoltre, Sailor Moon, coinvolta in una battaglia particolarmente violenta, si mostra alla fine in video completamente nuda: sebbene tale nudo fosse inteso come simbolico e coerente con il senso della storia, e non presentasse caratteri sessuali visibili , venne giudicato \u00abinaccettabile\u00bb e quindi censurato dagli adattatori. L'episodio \u00e8 stato ritrasmesso per la prima volta senza censure video il 19 settembre 2010 sul canale a pagamento Hiro di Mediaset Premium e il 4 settembre 2011 in chiaro su Italia 1, mantenendo tuttavia le modifiche e le censure apportate nei dialoghi durante la prima messa in onda.\nUn'altra serie che sub\u00ec pesanti censure fu \"Slayers\" a cominciare dal titolo stesso, cambiato da Mediaset in \"Un incantesimo dischiuso tra i petali del tempo per Rina\", che riunisce in s\u00e9 le prime tre di cinque serie prodotte (le prime negli anni novanta, le ultime 2 negli anni 2000). Vennero eliminati i cognomi dei personaggi (per esempio la protagonista Lina Inverse, viene chiamata semplicemente \"Rina\", altra possibile traslitterazione del nome, tuttavia il cognome \u00e8 stato ripristinato nel doppiaggio delle serie trasmesse su Hiro, \"Slayers Revolution\" e \"Slayers Evolution-R\") e cambiati anche alcuni nomi (per esempio: Gourry Gabriev divenne Guido e Rezo il Chierico Rosso cambi\u00f2 in Zeno il Monaco Rosso). Furono eliminati i nomi degli incantesimi, sostituendoli con \"Via!\" o \"Vai!\" e stravolte completamente le formule (come quella del Dragon Slave che invocava il demone Shabranigdu). Gli ultimi tre episodi della seconda serie vennero fusi in uno solo con oltre 40 minuti di taglio delle scene, inoltre le mestruazioni che impedivano a Lina Inverse di lanciare gli incantesimi divennero nella versione Mediaset una non meglio specificata \"malattia\". Le tre puntate incriminate sono state successivamente ripristinate e trasmesse per la prima volta sul canale a pagamento Italia Teen Television di Sky nel novembre 2003 e in seguito anche su Hiro di Mediaset Premium nell'agosto del 2009, in entrambi i casi insieme alle repliche della serie che mantennero ugualmente le censure audio, e i titoli originali delle prime tre serie sono stati ripristinati a partire dalle repliche del 2013 su Italia 2. L'anime fu riedito in edizione integrale per il mercato home video da Shin Vision, con un nuovo doppiaggio in cui furono ripristinati il titolo, i nomi, gli incantesimi originali.\nCon la trasmissione di anime come \"Card Captor Sakura\" dal 27 settembre 1999 sembra essere terminata la censura dei riferimenti alla lingua e alla cultura giapponese, a parte l'acquisto dagli Stati Uniti di serie dove tale pratica era gi\u00e0 stata applicata, come \"Yu-Gi-Oh!\", \"Pok\u00e9mon\" (dove per\u00f2 i nomi italiani usati per personaggi e citt\u00e0 sono gli stessi usati per la versione in lingua italiana dei videogiochi) e \"Shaman King\" (vedi 4Kids Entertainment).\nIl periodo MOIGE e ADAM Italia.\nNel 2000 scoppi\u00f2 il \"caso Dragon Ball\": una madre sfogliando un numero di \"Dragon Ball\" comprato dal figlio lesse la parte in cui Bulma fa vedere le mutandine al maestro Muten ignara del fatto che Goku gliele aveva tolte la sera prima e, considerandola non adatta ai bambini, si rivolse all'associazione Cittadinanzattiva, che present\u00f2 un esposto alla Procura della Repubblica di Roma nei confronti dell'editore Star Comics. La scena incriminata fu accusata di favorire la pedofilia perch\u00e9 leggendo quella scena un bambino avrebbe potuto pensare che mostrare le mutandine a un vecchio fosse una cosa normale. Malgrado ci\u00f2, la vicenda si \u00e8 sgonfiata in poco tempo senza alcuna conseguenza, se non che nelle due ristampe successive la Star Comics, per evitare ulteriori polemiche e azioni legali, ha deciso di censurare la scena incriminata e nella pagina iniziale di tutti i manga pubblicati dalla casa editrice \u00e8 stata inserita un'avvertenza (tuttora presente) in cui si specificava che tutti i personaggi, sebbene siano soltanto delle rappresentazioni grafiche, sono maggiorenni, nonostante Goku stesso, protagonista della serie, fosse ancora un bambino.\nAnche l'anime \"Ranma \u00bd\" ha subito alcune censure, tranne su MTV che ha trasmesso tutte le puntate integralmente ed in fascia protetta (la serie ha avuto due edizioni differenti con diverso cast di voci, una fedele all'originale e l'altra un po' rimaneggiata, MTV Italia ha trasmesso l'edizione fedele finch\u00e9 erano disponibili gli episodi, e i rimanenti con quella rimaneggiata).\nNegli ultimi anni si aggiungono alla liste delle censure \"One Piece\" e \"Naruto\". Nel primo anime vengono tagliate scene di violenza e sbiadito il colore del sangue, in alcuni casi i dialoghi. In \"Naruto\" le scene di sangue sono state tagliate gi\u00e0 a partire dal primo episodio, in altri episodi si \u00e8 ricorso all'oscuramento dell'immagine oppure allo sbiadimento del colore del sangue (diventato nero ed opaco). Alcuni dialoghi sono stati rivisitati mentre alcune parole sono state edulcorate con termini pi\u00f9 infantili: \"idiota\" (nell'originale \"baka\", che vuol dire anche 'scemo') \u00e8 stato sostituito da \"testa quadra\" quando \u00e8 riferito a Naruto (sebbene il termine idiota venga usato regolarmente), e termini come \"uccidere\", \"ammazzare\" e \"morire\", sebbene vengano pronunciati, sono stati spesso rimpiazzati con sinonimi come \"togliere di mezzo\", \"eliminare\", \"fare fuori\" o \"perdere la vita\" (fenomeno poi ridotto e quasi estinto, in particolare con le ultime stagioni di \"Naruto Shippuden\"). Inoltre nella serie si discuteva molto dell'umanit\u00e0 dei ninja, ma questo aspetto \u00e8 stato reso meno evidente nelle prime stagioni dell'edizione italiana, rendendoli meno umani e pi\u00f9 \"supereroi\".\nDal luglio 1997 esiste un'associazione che si batte contro la censura negli anime: l'ADAM Italia (\"Associazione Difesa Anime e Manga\"), attiva soprattutto in internet, mantiene contatti con esperti del settore fumettistico o dell'animazione come il giornalista Luca Raffaelli, i Kappa Boys ed anche il doppiatore/direttore di doppiaggio Fabrizio Mazzotta.\nA partire dai primi anni 2000, salvo la parentesi dei \"Pok\u00e9mon\", dei 3 \"Dragon Ball\", \"Naruto\" e \"One Piece\", le emittenti sembrano accontentare i loro fan trasmettendo anime non censurati la sera. Basti citare la trasmissione su Mediaset in notturna di quattro episodi di \"Occhi di gatto\", dei film \"Capitan Harlock - L'Arcadia della mia giovinezza\" e \"Nadia e il mistero di Fuzzy\" nella maratona \"Notte Manga\" (17 ottobre 1999), quella di \"Berserk\", di un paio di film di \"Lupin III\" in prima serata (tra cui \"Un diamante per sempre\", trasmesso con sigla italiana della prima serie su Italia 1 gioved\u00ec 6 settembre 2007 con il 9,37% di share), un film di \"Detective Conan\" (\"\", sabato 5 marzo 2005, con sigla italiana), alcuni episodi di \"Dragon Ball\" e dei film \"Cowboy Bebop - Il film\" e \"Tokyo Godfathers\" alle 2.30 circa del mattino (8 ottobre 2006), e \"Steamboy\" (15 ottobre 2008, 3.35 am). La Yamato Video risulta essere tra gli sponsor del PA2, un progetto per la messa in onda degli anime in fascia serale, da un'idea di Nicola Bartolini Carrassi, successivamente al quale furono trasmessi su Mediaset, dopo le 23, le serie Berserk e Wedding Peach. MTV segu\u00ec la scia, trasmettendo in orario non protetto, previo avviso al pubblico (sempre presente in tutti i programmi con contenuti a rischio), iniziando dalla trasmissione di \"Cowboy Bebop\" e, successivamente, dei vari \"Evangelion\", \"Inuyasha\", \"Ranma \u00bd\", \"Trigun\" senza censure. Tuttavia, proprio l'emittente musicale non ha potuto mandare in onda l'episodio conclusivo di \"Excel Saga\", caratterizzato soprattutto da scene parodistiche del genere hentai.\nPer quel che riguarda la RAI, dopo anni di allontanamento dalle produzioni giapponesi (dopo azioni come la rinuncia alla messa in onda delle repliche di serie come \"Goldrake\" nei periodi in cui deteneva ancora i diritti, a favore delle produzioni Disney o quella delle co-produzioni con studio giapponesi come \"Il fiuto di Sherlock Holmes\") furono varie messe in onda di \"Akira\" su Rai 3 in orario notturno, di alcuni film di \"Dragon Ball\", nel 2000-2001, su Rai 2 e dei film dello Studio Ghibli \"Il castello errante di Howl\" il 29 dicembre 2008 su Rai 3, \"I racconti di Terramare\" il 18 dicembre 2009 alle 23.25 su Rai 2 e \"Ponyo sulla scogliera\" alle 1:55 del 16 ottobre 2011. A partire dal 24 settembre 2009, il canale gratuito sul digitale terrestre Rai 4 ha iniziato a trasmettere, con \"Code Geass\" e \"Sfondamento dei cieli Gurren Lagann\", anime senza censura in seconda serata e successivamente anche alla domenica mattina; finora sono stati mandati in onda, tra gli altri, \"Eureka Seven\", \"Soul Eater\", \"NANA\", \"Lovely Complex\", \"La malinconia di Haruhi Suzumiya\", \"Toradora!\", \"Special A\", \"Tokyo Magnitude 8.0\", \"Welcome to the NHK\", \"Ergo Proxy\", \"Puella Magi Madoka Magica\", \"Ano Hana\", \"Planetes\", \"Mawaru-Penguindrum\", \"Noein\" e \"Dennou Coil\".\n\u00c8 giusto ricordare che per adattare la serie \"UFO Robot Goldrake\" alla sensibilit\u00e0 del pubblico occidentale, non furono, all'epoca della prima messa in onda, trasmessi due episodi. In particolare, nell'episodio 59, Actarus era costretto al fuoco su truppe di Vega composte di bambini.\nEsistono alcuni casi in cui l'anime \u00e8 stato messo in onda prima in versione originale, poi in versione adattata. Uno di questi \u00e8 \"I Cavalieri dello zodiaco\", che, pur comprato da Fininvest, fu trasmesso tra fine anni ottanta e inizio anni novanta da circuiti di TV locali come Odeon TV e Italia 7 senza tagli. Dal 2000, Mediaset torna a trasmetterlo, ma in versione molto adattata. Infine, con le successive repliche del 2008 e la nuova serie \"Hades\", la serie \u00e8 stata ulteriormente censurata: tutte le scene con riferimenti al sangue sono state sbiadite e inoltre, nella sigla, \u00e8 stato offuscato il rivolo di sangue che cola dalla fronte del personaggio di Phoenix (si tratta comunque di censure applicate solo per la trasmissione televisiva di Italia 1, tali censure non sono presenti nelle distribuzioni, o nelle trasmissioni su altre emittenti).\nIn \"Dragon Ball\", che fu uno dei cartoni di punta di Junior Tv nel 1996: dopo un primo adattamento, che comprendeva censure nel parlato per nascondere alcune gag a sfondo sessuale, ma anche tagli di scene fatti in sede di doppiaggio, l'arrivo a Mediaset nel 98 comport\u00f2 una serie ancora pi\u00f9 lunga di censure video (solo per la trasmissione TV), alcune delle quali l'eliminazione dei caratteri katakana (uno dei tre alfabeti nipponici) nelle sette sfere della sigla iniziale. Destino diverso sub\u00ec \"Dragon Ball Z\" che fu prima distribuito in VHS da DeAgostini nel 1998, edito sempre da Mediaset, privo di censure video, ma solo con lievi censure nel parlato (stesso discorso per \"Dragon Ball GT\"). Quando arriv\u00f2 su Italia 1 nel 2000, rispetto alla prima serie furono applicate solo pochissime censure video, questo perlomeno solo nelle prime trasmissioni.\nInfatti nella replica andata in onda nel 2011-2012 tre episodi (79, \"La rabbia di Gohan\", 80, \"L'arrivo di Junior\", e 85, \"L'ultima speranza\") sono stati interamente saltati per la prima volta, su richiesta del MOIGE (Movimento Italiano Genitori) poich\u00e9 considerate troppo cruente. In quest'ultima trasmissione inoltre, rispetto alle precedenti, sono state effettuate pesanti censure video in quasi tutti gli episodi in cui vi \u00e8 presenza di sangue, ed \u00e8 stata tagliata interamente la scena dell'episodio 253 (\"Mr. Satan calma Majin Bu\"), in cui due killer uccidono due vecchietti per puro divertimento, che nella precedente replica era costata alla rete una multa di 100.000 euro.\nAltro caso sono la prima e la seconda serie di \"Lupin III\", inizialmente trasmesse in versione integrale sulle reti regionali, quindi censurate sia a livello di dialoghi che nella parte video.\nUn altro caso di censura \u00e8 \"Hunter \u00d7 Hunter\", che ha avuto due adattamenti. Shin Vision si \u00e8 occupata anche della post-produzione video per la messa in onda televisiva, a cui ha apportato (sulle scene pi\u00f9 violente) dei tagli, rallentamenti, filtri colorati per attenuare il colore del sangue e modifiche, fino ad eliminare particolari dei fotogrammi originali, e i dialoghi sono stati ridoppiati e modificati (\"assassino\" diventa \"mercenario\", \"uccidere\" diventa \"eliminare\"). Mediaset, per\u00f2, ha trasmesso erroneamente la versione non censurata della serie, arrivando fino al famoso episodio \"Sasso \u00d7 Forbici \u00d7 Cuore\" in cui Killua strappa dal petto del suo sfidante il cuore, disintegrandolo. Dopo la messa in onda di questo episodio (\"grazie\" anche alle numerose telefonate di protesta) Mediaset si accorse di aver mandato in onda i master integrali e non quelli preparati appositamente per la trasmissione televisiva: sospende quindi la serie animata dal primo pomeriggio (complici anche gli ascolti non molto incoraggianti) programmandola al sabato/domenica mattina, con episodi in forma censurata. Italia 1, in un secondo momento, ha replicato i primi 32 episodi andati in onda (in modo da trasmettere i rimanenti in prima visione) di nuovo al primo pomeriggio, ma in forma edulcorata (l'episodio incriminato ha quindi cambiato titolo: \"Sasso \u00d7 Forbici \u00d7 Carta\"). Al cambio di editore (da Shin Vision a Mediaset) e casa di doppiaggio (da CVD a Merak Film) per gli OAV della serie, le censure video sono notevolmente aumentate.\nEccezioni.\nA dispetto dello scenario rappresentato, esistono serie quasi mai censurate, come quelle del \"World Masterpiece Theater\", quando trasmesse inizialmente dalla RAI, anche se alcuni di questi anime come \"Spicchi di cielo tra baffi di fumo\" o \"Il lungo viaggio di Porfi\", trasmessi da Mediaset, non sono stati esenti da numerosi tagli.\nAllo stesso modo, il canale televisivo MTV trasmetteva anime prevalentemente in forma integrale (avvisando in caso di contenuti impropri), acquistando i diritti di trasmissione da case editrici come Yamato Video, Dynit, l'ora dismessa Shin Vision e la Panini Video, salvo per serie come \"Golden Boy\", \"Abenobashi\", gli OAV di \"Kenshin samurai vagabondo\", \"Najica Blitz Tactics\", \"Punta al Top 2! Diebuster\" e l'ultimo episodio di \"Death Note\", che sono state trasmesse censurate in prima serata ed in forma integrale in seconda serata o a mezzanotte, in altri casi l'emittente ha richiesto alle case editrici una doppia traccia audio fatta appositamente per la versione televisiva per edulcorare alcuni dialoghi come in \"GTO\" dove ci sono state modifiche sull'et\u00e0 degli alunni, \"Full Metal Panic? Fumoffu\", \"Nana\", \"Aquarion\" e \"Death Note\", le cui versioni integrali sono presenti nei DVD, questa \u00e8 un tipo di censura televisiva applicata in taluni casi anche dalle emittenti giapponesi. Fanno eccezione \"Black Lagoon\" (solo la prima serie) dove pi\u00f9 della met\u00e0 dei dialoghi sono stati edulcorati, sebbene anche l'audio censurato presenti diverse espressioni volgari, e \"Gintama\" le cui versioni audio censurate sono presenti anche nei DVD.\nComunque \u00e8 bene notare che tali censure attuate da MTV sono molto diverse da quelle effettuate da Mediaset o dalle altre televisioni in passato, poich\u00e9 quelle di MTV avevano il solo scopo di non subire ritorsioni per alcuni contenuti a sfondo sessuale o religioso (ad esempio in \"GTO\" perch\u00e9 si parlava di sesso di maggiorenni con ragazze minorenni e in \"Death Note\" il protagonista si auto-definiva Dio).\nDal 2009-2010 i canali Rai 4 e Man-ga, e Ka-Boom dal 2013, hanno cominciato a trasmettere anime incensurati. Il secondo \u00e8 un canale satellitare specializzato e ha trasmesso anche versioni integrali di anime precedentemente censurati. I canali satellitari di Mediaset, Italia Teen Television e Hiro (ora dismessi) trasmettevano moltissimi anime di Italia 1 privi di censure video (solo nei casi in cui i tagli non erano effettuati in sede di doppiaggio), sebbene questi fossero comunque censurati e rimaneggiati irreversibilmente nel parlato, vale lo stesso per le distribuzioni in VHS e DVD di tali anime da parte di De Agostini.\nEdizioni home video integrali dagli anni novanta in poi.\nSebbene la maggior parte degli anime per ragazzi trasmessi nelle varie televisioni subissero delle censure (in genere editi da Rai o Mediaset) per essere adatti ad un target di bambini, gi\u00e0 dagli anni novanta a oggi moltissime case distributrici, che si occupavano, o si occupano ancora, direttamente di distribuire anime per appassionati prima in VHS e poi in DVD, la maggioranza di questi erano, e sono, in formato integrale, privi di semplificazioni culturali, con adattamenti fedeli all'originale e trattati per il giusto target per cui erano stati pensati. Di queste case editrici (alcune oggi dismesse) si possono citare Granata Press, Dynamic Italia (oggi Dynit), Yamato Video, Shin Vision, D/Visual, Panini Video, Kaz\u00e9, Mediafilm e ultimamente Lucky Red che sta portando moltissimi film d'animazione giapponesi al cinema.\nMoltissimi di questi anime venivano, e vengono tuttora, trasmessi da emittenti televisive, tra cui i gi\u00e0 citati \"Anime Night\" di MTV Italia (ora dismesso) e Rai 4 (dismesso), e di recente nei canali satellitari (Cultoon, GXT, Man-ga, Ka-Boom). In particolare il fenomeno di trasmissione di anime incensurati \u00e8 maggiormente aumentato a partire dagli anni 2000.\nConsiderando l'operato di queste case editrici da oltre 20 anni, il fenomeno della censura in Italia si pu\u00f2 definire drasticamente ridotto gi\u00e0 dalla prima met\u00e0 degli anni 2000, se poi si considera che oggi l'unico committente in Italia che ancora adopera massivamente la censura negli anime \u00e8 Italia 1 (questo anche perch\u00e9 negli anni le emittenti che all'epoca trasmettevano serie censurate, si \u00e8 drasticamente ridotto), che tuttavia anch'essa ha notevolmente ridotto la censura e i rimaneggiamenti; le censure video non vengono pi\u00f9 effettuate in sede di doppiaggio ma essenzialmente per le trasmissioni TV in chiaro, mentre le semplificazioni culturali (cambi di nomi, di termini e di cibi) non vengono pi\u00f9 utilizzate, infine anche le censure audio sono decisamente meno repentine, inoltre i testi sono molto pi\u00f9 fedeli all'originale e non presentano aggiunte di alcun tipo.\nStati Uniti d'America.\nNegli USA vengono solitamente censurati negli anime nudit\u00e0, parolacce, scene di violenza e riferimenti a religioni o al Giappone. La censura statunitense \u00e8 pi\u00f9 sofisticata di quella italiana in quanto la computer grafica permette ai censori statunitensi di tagliare scene o a modificare alcune immagini in modo talmente perfetto che molte censure non sono affatto evidenti per lo spettatore.\nNegli USA sono state censurate serie molto famose come \"Dragon Ball Z\", \"Pok\u00e9mon\", \"Yu-Gi-Oh!\" e \"One Piece\". A censurare maggiormente gli anime negli Stati Uniti sono le case editrici \"4Kids Entertainment\" e la VizMedia (quest'ultima joint venture delle case editrici giapponesi Shogakukan e Sh\u016beisha), che ha stravolto completamente serie come \"One Piece\", \"Yu-Gi-Oh!\" e \"Pok\u00e9mon\", rimuovendo i riferimenti al Giappone, traducendo in inglese o rimuovendo completamente con l'ausilio della computer grafica gli ideogrammi e soprattutto non trasmettendo alcuni episodi perch\u00e9 troppo violenti o inadeguati per un pubblico infantile.\nInoltre la 4Kids ha trasmesso \"One Piece\" in versione pesantemente censurata in modo da adattarlo per un pubblico infantile: oltre a non trasmettere molti episodi la 4Kids elimin\u00f2 da questo anime molte scene violente e modific\u00f2 sempre con la grafica computerizzata le immagini sostituendo le pistole vere con pistole ad acqua o spara tappi oppure trasformando le sigarette in lecca lecca e il vino in aranciata. Ora la FUNimation ha ridoppiato l'anime censurandolo, leggermente, solo per la trasmissione televisiva.\n\"Yu-Gi-Oh! Duel Monsters\" venne completamente stravolto: vennero introdotti concetti che non esistevano nella versione originale ma onnipresenti nella versione censurata (il \"Cuore delle Carte\" e il \"Regno delle Ombre\"), vennero tagliate scene violente, sostituite le musiche originali con altre scelte dalla 4Kids, modificate molte immagini e inoltre reinventata quasi completamente la trama con interi dialoghi stravolti.\n\"Dragon Ball Z\", quando venne trasmesso per la prima volta negli Stati Uniti d'America, venne pesantemente censurato con numerose scene violente tagliate. A causa di ci\u00f2 i 291 episodi divennero 276. Inoltre, vennero rimossi riferimenti alla morte dei personaggi e Mr. Satan viene ribattezzato Hercule per evitare ogni riferimento al diavolo. Inoltre quando Goku cade dal serpentone nella versione originale finisce all'Inferno (Hell) mentre nella versione censurata finisce nell'HFIL (\"Home For Infinite Losers\", un luogo di pena per perdenti).\nCorea del Sud.\nFino al 1998, l'importazione di ogni media dal Giappone era vietata in Corea del Sud e gli anime erano doppiati illegalmente, togliendo ogni riferimento al Giappone (ad esempio in \"Sailor Moon\" i nomi giapponesi furono tutti cambiati) e molta gente in Corea del Sud non era a conoscenza che queste serie fossero prodotte in Giappone.\nIn \"Pok\u00e9mon\", l'episodio \"La sfida del samurai\" non fu mandato in onda perch\u00e9 era presente un samurai (in Corea sono vietati i riferimenti di cose che ricordano i difficili rapporti tra Corea e Giappone -includendo anche le raffigurazioni di samurai- nella cultura popolare), mentre altri tre episodi furono tagliati perch\u00e9 erano presenti elementi della cultura giapponese.\nIn \"One Piece\", quando fu trasmesso da KBS 2, oltre alla rimozione degli elementi culturali giapponesi, tutte le scritte in giapponese vennero tradotte in coreano e maggior parte dei contenuti censurati sono quasi gli stessi che furono modificati graficamente nella versione 4Kids (ad esempio: la sigaretta di Sanji sostituita da un leccalecca, gli abiti di alcuni personaggi femminili vennero ridisegnati), l'aggiunta delle stelle su uno sfondo nero durante la connessione delle scene che mostrano quando un personaggio colpisce l'altro al di fuori dalle scene da combattimento e le lame delle varie armi da taglio vennero colorate di nero, grigio o bianco e rese opache. Inoltre, le sigle e canzoni della versione originale sono sostituite da una versione strumentale. Dalla settima stagione in poi, quando la serie venne trasmessa da Tooniverse, la censura era meno presente. Una versione senza tagli venne trasmessa nel canale Champ Tv (maggio 2003- maggio 2007) per sei \"stagioni\" (ciascuna compresa da 30-52 puntate) fino alla puntata 219.\nAustralia e Nuova Zelanda.\nNel 2020, lo streaming di Ishuzoku Reviewers su AnimeLab in Australia e Nuova Zelanda venne trasmesso in ritardo dovuto alla \"regolazione del reperimento di materiale\"."}
{"id": "1364400", "revid": "436907", "url": "https://it.wikipedia.org/wiki?curid=1364400", "title": "Nil Recurring", "text": "Nil Recurring \u00e8 il sesto EP del gruppo musicale britannico Porcupine Tree, pubblicato il 17 settembre 2007 dalla Delerium.\nDescrizione.\nComprende quattro brani per un totale di circa 29 minuti di musica scritte durante le sedute di registrazione di \"Fear of a Blank Planet\". Secondo il frontman Steven Wilson, \"Nil Recurring\" va considerato come un disco a s\u00e9 stante: sebbene collegato al precedente album, conserva dei tratti autonomi, rintracciabili nelle sonorit\u00e0 e in parte anche nei testi, che proseguono l'esplorazione cinica della personalit\u00e0 degli adolescenti. Il brano \"What Happens Now?\" \u00e8 il pi\u00f9 significativo da questo punto di vista: nelle sonorit\u00e0 ricorda \"Burning sky\" sull'album \"Up the Downstair\". Nel brano \"Normal\" un contrappunto chitarristico approfondisce il messaggio dei testi e rende il pezzo pi\u00f9 strutturato. \u00c8 evidente l'influenza degli Opeth nelle aperture improvvise, con riff di chitarra particolarmente aggressivi. Nel brano omonimo compare un tappeto sonoro campionato da Robert Fripp; \u00e8 l'unico brano strumentale. \"Cheating the Polygraph\" \u00e8 stata suonata nel tour promozionale del 2006 \"Arriving Somewhere\", ma poi esclusa dalla scaletta finale del disco, sostituita da \"Way Out of Here\".\nPubblicazione.\nLe prime 5000 copie dell'EP furono distribuite in formato digipak apribile attraverso l'etichetta personale dei Porcupine Tree, la Transmission. La forte richiesta ha fatto programmare una nuova ristampa nei primi mesi del 2008 in regolare formato CD. Inoltre, una versione in 5.1 Surround Sound \u00e8 stata inclusa nell'edizione DVD-A di \"Fear of a Blank Planet\"."}
{"id": "1364406", "revid": "767487", "url": "https://it.wikipedia.org/wiki?curid=1364406", "title": "Nicola Ciacci", "text": "Carriera.\nClub.\nVanta 2 presenze nei preliminari di Coppa UEFA nel 2004.\nHa portato il Pennarossa a vincere in quella stagione Campionato, Coppa Titano e Trofeo Federale; per la squadra di Chiesanuova si tratt\u00f2 di uno storico risultato.\nNazionale.\nHa fatto il suo esordio in Nazionale a Vaduz contro il Liechtenstein il 20 agosto del 2003, segnando anche un gol."}
{"id": "1364409", "revid": "486946", "url": "https://it.wikipedia.org/wiki?curid=1364409", "title": "Taravo", "text": ""}
{"id": "1364412", "revid": "666668", "url": "https://it.wikipedia.org/wiki?curid=1364412", "title": "Sporting Clube de Portugal (calcio a 5)", "text": "Lo Sporting Clube de Portugal \u00e8 la sezione di calcio a 5 della omonima societ\u00e0 polisportiva, meglio nota come Sporting Lisbona.\nStoria.\nLo Sporting nasce nel 1988 come sezione di calcio a 5 dell'omonima sportiva. Negli anni 90 (specie nel primo quinquennio) \u00e8 il dominatore assoluto del neonato Campeonato Nacional, portando a casa quattro delle prime cinque edizioni.\nNel decennio successivo, la comparsa del Benfica porta ad una flessione per i \"neroverdi\", a beneficio proprio dei concittadini. Questa circostanza inizier\u00e0 ad invertirsi dal 2009, quando lo Sporting, dopo aver allestito una formazione di livello, torner\u00e0 a conquistare il titolo di Portogallo, a danno proprio del Benfica (in quella stagione laureatosi campione d'Europa).\nNel 2011, dopo aver conquistato il \"treble\" nazionale, per la prima volta i \"leoni\" arrivano a giocarsi una finale europea, persa per\u00f2 contro il Montesilvano.\nGli anni 2010 segnano un ritorno all'apice del futsal nazionale per lo Sporting, con sei titoli in nove anni (ai quali vanno aggiunte svariate coppe e supercoppe). Nella seconda met\u00e0 del decennio arriveranno anche altre tre finali continentali: dopo le due sconfitte nel 2017 e nel 2018, l'anno successivo, ad Almaty, per la prima volta i \"le\u00f5es\" si laureano campioni d'Europa.\nOrganico.\n\"(Aggiornato al 23 giugno 2019)\"\nAllenatore: Nuno Dias"}
{"id": "1364417", "revid": "125858438", "url": "https://it.wikipedia.org/wiki?curid=1364417", "title": "La terza madre", "text": "La terza madre \u00e8 un film dell'orrore del 2007, diretto dal regista Dario Argento e con protagonista Asia Argento. Il film \u00e8 il capitolo conclusivo della saga de Le tre madri di cui fanno parte \"Suspiria\" (1977) e \"Inferno\" (1980), ovvero la storia di tre streghe sorelle, madri degli inferi: Mater Suspiriorum, Mater Tenebrarum e Mater Lacrimarum. Il tema finale della trilogia riguarda la battaglia personale di Sarah Mandy contro l'ultima delle tre streghe, Mater Lacrimarum.\nTrama.\nSarah Mandy \u00e8 una giovane archeologa americana, venuta a studiare a Roma per passare un esame. Sarah ha perso i genitori all'et\u00e0 di 5 anni, morti apparentemente in un incidente stradale. Giselle la convoca per informarla del ritrovamento di un'urna al cimitero di Viterbo e che l'urna \u00e8 stata spedita proprio al museo. Sarah e Giselle decidono di aprirla in assenza del direttore del museo Michael Pierce.\nAll'apertura dell'urna, Giselle viene sventrata da tre figure deformi e strangolata con le sue stesse budella. Sarah, inseguita da una scimmia, tenta di fuggire ma le porte sono chiuse a chiave e la ragazza sembra non avere speranze, ma all'improvviso una voce misteriosa ordina a Sarah di fuggire e le porte si spalancano da sole.\nLa polizia giunge sul posto, guidata dal detective Enzo Marchi che interroga la donna. Naturalmente la polizia non crede alle parole della donna e gli investigatori decidono di pedinarla ovunque vada. Nel frattempo Sarah ritorna a casa con Michael, col quale \u00e8 fidanzata, e l\u00ec ha un incubo atroce: la ragazza vede una donna pronunciare strane parole in latino e poi la citt\u00e0 impazzisce. La donna si sveglia in preda al panico. Scoprir\u00e0 che il figlio di Michael, il piccolo Paul, \u00e8 stato rapito e i rapitori hanno lasciato una scritta di sangue e dei segni, gli stessi segni presenti sull'urna. A questo punto Sarah capisce di essere vittima di una setta demoniaca. Nel frattempo Michael va a Montefalco per parlare con Padre Johannes, un importante esorcista. Sarah vuole raggiungerlo anche perch\u00e9 capisce che Michael \u00e8 in pericolo: alla stazione di Roma Termini viene pedinata dalla polizia e da Katerina, una giovane strega giapponese che tenta di ucciderla. Di nuovo la misteriosa voce sembra guidare Sarah e la donna si salva, dopo essere sfuggita alla polizia, grazie all'invisibilit\u00e0 garantitale da una misteriosa entit\u00e0; nel treno Katerina uccide un uomo e tenta di uccidere Sarah, ma Sarah riesce a difendersi e a ucciderla.\nLa polizia si fa una strana idea di tutto ci\u00f2: Sarah ha ucciso l'uomo e Katherina perch\u00e9 avevano visto tutto. Arrivata a Montefalco la donna bussa e ad aprirle \u00e8 una giovane, Valeria. L\u00ec incontra Marta Colussi, una sensitiva che le riveler\u00e0 che sua madre Elisa \u00e8 morta assassinata e che adesso lei \u00e8 l'unica in grado di uccidere Mater Lacrimarum perch\u00e9 ha delle doti potentissime.\nMentre imperversa il terrore nella citt\u00e0 di Roma, con streghe che festeggiano giunte da tutto il mondo, Mater Lacrimarum si nasconde nelle fondamenta del suo Palazzo Varelli, preparando la sua vittoria. Verr\u00e0 sconfitta nello stesso modo in cui lo sono state le sue sorelle: Sarah Mandy scopre il covo sotterraneo della strega e brucia la tunica rossa che lei indossa, causando il crollo del Palazzo. Mater Lacrimarum viene uccisa da uno degli obelischi che ornano il tetto che cadendo, a causa del crollo, perfora il tetto della cripta sotterranea infilzandola.\nProduzione.\nPre-produzione.\nIl progetto di questo film risale agli anni settanta, quando Dario Argento decise di realizzare la trilogia delle Tre Madri. L'ispirazione arriv\u00f2 quando il regista lesse una frase del libro \"Suspiria De Profundis\" di Thomas De Quincey nella quale l'autore dichiara di voler scrivere un libro sulla storia delle tre madri degli inferi: Mater Suspiriorum, Mater Lacrimarum e Mater Tenebrarum. I primi due capitoli sono stati realizzati a distanza di pochi anni l'uno dall'altro tuttavia, a causa della decisione di Argento di dedicarsi ad altri film, il terzo lavoro ha dovuto attendere vari decenni prima di essere realizzato.\nUna prima sceneggiatura relativa al capitolo finale della trilogia era stata scritta da Argento con l'allora moglie Daria Nicolodi. Tale sceneggiatura non \u00e8 stata tuttavia utilizzata per il film, come rivela l'assenza di Nicolodi fra gli sceneggiatori dell'opera. Una seconda sceneggiatura \u00e8 stata scritta nel 2003 dallo stesso Argento, il quale decise di trattare temi come il misticismo, l'alchimia, lo gnosticismo e il terrorismo, con particolare riferimento a pratiche un tempo perseguitate dalla chiesa. Al tempo, dopo aver annunciato l'imminente realizzazione del film, Argento rivel\u00f2 che l'opera avrebbe incluso delle scene ambientate nella Roma medievale in cui sarebbe apparsa l'antagonista del film Mater Lacrimarum. Tale parte \u00e8 stata poi tagliata nella sceneggiatura finale.\nLa sceneggiatura del film \u00e8 stata tuttavia completata soltanto nel 2006, dopo che Argento ha affrontato un viaggio nell'Europa del Nord al fine di trarre ispirazione per alcune delle tematiche da trattare nell'opera. Le riprese sono iniziate nel settembre 2006 dopo un lungo casting e la stipulazione di un accordo di distribuzione con Medusa Film. Alcune scene del film sono state girate a Villa Imperiali Becker sulla collina torinese.\nColonna sonora.\nLa colonna sonora del film \u00e8 stata realizzata da Claudio Simonetti. Simonetti, da solo o come membro dei Goblin, ha composto le musiche di molti altri film di Argento, come ad esempio \"Profondo rosso\", \"Tenebre\", \"Phenomena\" e \"Opera\". Inoltre \u00e8 Simonetti che nel 1977 con i Goblin ha composto la colonna sonora di \"Suspiria\", la prima pellicola della trilogia che ha il suo epilogo proprio ne \"La terza madre\". Il brano che accompagna i titoli di coda si intitola \"Mater Lacrimarum\" ed \u00e8 stato scritto in collaborazione con Dani Filth, leader del gruppo symphonic black metal Cradle of Filth, che ha prestato voce e liriche alla canzone.\nDistribuzione.\nPrima di venire distribuito a livello cinematografico, il film \u00e8 stato presentato in maniera parziale durante un evento organizzato dal magazine Fangoria e durante il Festival di Cannes: sebbene l'opera non fosse ancora completata, Argento ha mostrato delle brevi anteprime del film ai presenti. Il teaser trailer de \"La terza madre\" \u00e8 stato distribuito in testa al film \"Grindhouse - A prova di morte\" di Quentin Tarantino per il solo mercato italiano. Il film \u00e8 stato pubblicato nei cinema europei a partire dall'autunno 2007, mentre in USA \u00e8 stato distribuito in maniera limitata soltanto nel 2008.\nAccoglienza.\nIncassi.\nIl film non ha ottenuto il successo di pubblico sperato, guadagnando in tutto nel mercato italiano, incasso di molto inferiore alle aspettative; la pellicola \u00e8 stata l'82\u00ba maggior incasso della stagione cinematografica 2007-2008.\nCritica.\nAlcuni critici lo hanno considerato una conclusione deludente per la trilogia delle tre madri. Pino Farinotti scrive lapidariamente sul suo dizionario, dando una stella al film: \u00abArgento chiude la trilogia iniziata con \"Suspiria\" ed \"Inferno\" a quasi trent'anni di distanza dai capitoli precedenti: conclusione deludente\u00bb. Secondo l'aggregatore di recensioni Rotten Tomatoes, il film ha ottenuto un indice di gradimento del 49% e un voto di 5,3 su 10 sulla base di 73 recensioni. Su Metacritic il film ha invece ottenuto un voto di 52 su 100 sulla base di 18 recensioni."}
{"id": "1364418", "revid": "175558", "url": "https://it.wikipedia.org/wiki?curid=1364418", "title": "Glucoside 3-deidrogenasi", "text": ""}
{"id": "1364424", "revid": "1654832", "url": "https://it.wikipedia.org/wiki?curid=1364424", "title": "Stadio del ghiaccio", "text": "Lo stadio del ghiaccio, o palazzetto del ghiaccio, \u00e8 un'arena sportiva indoor atta a ospitare solitamente le partite di hockey su ghiaccio. Nei Paesi nordamericani, quali gli Stati Uniti d'America o il Canada, ove l'hockey su ghiaccio \u00e8 sport nazionale, spesso tali arene (dette \"ice hockey venues\") nel periodo non invernale sono adattate ad ospitare incontri di pallacanestro, divenendo cos\u00ec degli stadi multifunzionali.\nIl campo da gioco.\nIl campo da hockey pu\u00f2 essere lungo dai 50 ai 76\u00a0m e largo dai 18 ai 33,50\u00a0m. Le porte, larghe 1,83\u00a0m ed alte 1,22, sono poste ad almeno due metri dalla spalla posteriore del rettangolo (ma con vertici arrotondati) di gioco, il quale \u00e8 rivestito da un bordo di assi di legno, infatti il gioco si svolge anche dietro le porte stesse.\nSul ghiaccio sono tracciate, oltre alla linea di centro campo, due linee blu delimitanti la zona d'attacco e di difesa poste a 9,14\u00a0m dal fondo e quattro cerchi, all'interno di tali aree, denominati \"end zone\" ove si tengono gli ingaggi."}
{"id": "1364426", "revid": "200154", "url": "https://it.wikipedia.org/wiki?curid=1364426", "title": "Azilone Ampaza", "text": ""}
{"id": "1364431", "revid": "287204", "url": "https://it.wikipedia.org/wiki?curid=1364431", "title": "Casa Batll\u00f2", "text": ""}
{"id": "1364433", "revid": "8660", "url": "https://it.wikipedia.org/wiki?curid=1364433", "title": "Association Sportive Manu-Ura", "text": "LAssociation Sportive Manu-Ura \u00e8 una societ\u00e0 calcistica di Tahiti. Milita nella Tahiti Division F\u00e9d\u00e9rale, la massima divisione del campionato nazionale.\nHa partecipato a tre edizioni dell'OFC Champions League, la coppa dei Campioni dell'Oceania.\nHa una sezione di football americano che ha vinto il campionato tahitiano nel 2015 e nel 2021.\nPalmar\u00e8s.\nIl club vanta anche tre partecipazioni alla Coppa di Francia nelle stagioni 2003/04, 2005/06 e 2009/10."}
{"id": "1364434", "revid": "1924342", "url": "https://it.wikipedia.org/wiki?curid=1364434", "title": "Yo (Excuse Me Miss)", "text": "Yo (excuse Me miss) \u00e8 il secondo singolo di Chris Brown. La canzone \u00e8 prodotta da Dre &amp; Vidal ed ha raggiunto negli USA la posizione n.7 della Billboard Hot 100. In altri paesi come Regno Unito e Australia si \u00e8 piazzata rispettivamente alla tredicesima e alla decima posizione.\nVideo musicale.\nNel video, Chris vede una ragazza, che attira immediatamente la sua attenzione. Lui la segue dapprima in strada, ballando mentre cammina, poi fino a un campo di basket, dove altri due ragazzi si aggiungono alla danza. Chris entra poi con lei in una macchina e ottiene il suo numero di telefono. Alla fine del video \u00e8 possibile sentire un pezzo del prossimo singolo \"Gimme That\". I cameo sono quelli di Lil JJ, De' Ray e Trey Songz."}
{"id": "1364435", "revid": "716642", "url": "https://it.wikipedia.org/wiki?curid=1364435", "title": "Associazione Sportiva Dilettantistica Varazze Don Bosco 1912", "text": "La S.S.D. a r.l. Varazze 1912 Don Bosco \u00e8 una societ\u00e0 calcistica di Varazze, in provincia di Savona.\nStoria.\nLa societ\u00e0 nasce nel 1912 come \"Varazze FBC\". Ha partecipato a numerosi campionati arrivando fino alla Serie C.\nNegli anni novanta la fusione con l'altra squadra locale, il \"G.S. Don Bosco Varazze\", ha portato alla attuale denominazione sociale. In occasione della fusione i colori storici sociali (neroazzurri) sono stati affiancati al giallo dei Salesiani. Nei suoi trascorsi il Varazze ha annoverato tra le proprie file giocatori quali Maurizio Turone (nel Don Bosco) e Giuseppe Recagno.\nNell'estate 2013 il Varazze Don Bosco rileva il titolo sportivo della Polisportiva Sassello, permettendo alla compagine rivierasca di poter disputare il campionato di Promozione. Nello stesso campionato la squadra si salva ai play-out contro il San Cipriano di Genova, ma l'anno successivo, ai play-out contro il Borzoli, Varazze perde e retrocede nel campionato di Prima Categoria. Nella stagione 2015-2016 il Varazze Don Bosco partecipa al campionato di Prima Categoria Ligure al termine del quale ottiene la promozione ai play-off contro la Ronchese. Tale vittoria gli permette di partecipare al campionato di Promozione Ligure. La stagione seguente, nata sotto buoni auspici, purtroppo, causa una serie di inconvenienti e rivoluzioni a livello societario, termina con la retrocessione nella Prima Categoria.\nIl campionato 2017-2018, che ha visto il Varazze Don Bosco protagonista nel girone C della Prima Categoria Ligure, verr\u00e0 ricordato per la fantastica cavalcata compiuta dalla squadra. Ultima alla 8\u00aa giornata con 4 punti, ha inanellato una serie di vittorie consecutive che le hanno permesso di raggiungere la testa della classifica e vincere il girone, tornando di diritto in Promozione, campionato pi\u00f9 consono alla sua storia calcistica. \nTutto ci\u00f2 \u00e8 stato possibile grazie alla tenacia di mister Calcagno e del suo staff, a un gruppo eccezionale di ragazzi che lo hanno sempre seguito, anche nei momenti di difficolt\u00e0 e al lavoro oscuro del DG Tabacco insieme ai suoi collaboratori. Da non dimenticare che questa stagione \u00e8 stata la prima vinta senza bisogno di passare dalla lotteria dei play-off, sotto la gestione del Presidente Camogli.\nLa stagione seguente vede la riconferma di tutto lo staff tecnico e l\u2019ingresso di Davide Alvino, nuovo Direttore Sportivo. La squadra non subisce radicali cambiamenti. Forte dell\u2019ottimo campionato svolto l\u2019anno precedente, vengono inseriti giocatori d\u2019esperienza e alcuni giovani pronti per disputare la categoria. Tra alti e bassi viene raggiunta la matematica salvezza alla penultima giornata con la vittoria del derby contro la Polisportiva Celle Ligure. "}
{"id": "1364436", "revid": "712828", "url": "https://it.wikipedia.org/wiki?curid=1364436", "title": "Neliel Tu Oderschvank", "text": ""}
{"id": "1364438", "revid": "200154", "url": "https://it.wikipedia.org/wiki?curid=1364438", "title": "Azilonu-Ampaza", "text": ""}
{"id": "1364439", "revid": "124123", "url": "https://it.wikipedia.org/wiki?curid=1364439", "title": "Freeway (rapper)", "text": "\u00c8 legato alla Roc-A-Fella Records di Jay-Z. Egli \u00e8 famoso per le sue rime inserite all'interno dei versi e per la lunga barba che si lascia crescere in armonia con la sua fede nell'Islam. Egli ha preso il suo nome dal trafficante di droga Ricky Ross, simile ad un altro rapper, Rick Ross.\nBiografia.\nNel 1997 Freeway, che inizi\u00f2 la sua carriera da rapper facendo battaglie rap nella mensa della scuola superiore, incontr\u00f2 l'amico di Philadelphia Beanie Sigel mentre rappava sul palco di un nightclub. \"Non ci avevamo ancora dato il numero di telefono o altro, ma mi disse che ero bravo e io dissi che era bravo\", dice Freeway. I due Mcs si scontrarono successivamente ma rimasero amici, tanto che si promisero che il primo di loro a firmare un contratto con una casa discografica avrebbe aiutato l'altro a trovarne una. Mantenendo la promessa, Beanie Sigel torn\u00f2 e prese con s\u00e9 Freeway non molto dopo essersi unito alla Roc-A-Fella Records. Freeway divenne uno dei migliori artisti della casa discografica dopo aver fatto la sua prima apparizione nell'album \"The Dynasty: Roc La Familia\" e apparendo nei cd di altri artisti prima di debuttare con un proprio lavoro, \"Philadelphia Freeway\".\nL'album fu prodotto assieme ad altri artisti della Roc-A-Fella come Just Blaze, Bink! e Kanye West. La maggiore hit dell'album fu \"Flipside\" con Peedi Crack. Dopo l'album iniziale, Freeway fond\u00f2 una crew di Philadelphia, l'Ice City. Oltre Freeway, gli altri suoi componenti sono Peedi Crack, Indy 500, Bars, Hydro e Face Money. Il loro album d'esordio ebbe scarso successo.\nDopo \"Free at Last\" e \"Philadelphia Freeway 2\", pubblica \"The Roc Boys\" in collaborazione con Sigel nel 2010. Negli anni seguenti, escono anche il suo quarto e quinto album in studio, che non riscontrano il successo di critica dei precedenti."}
{"id": "1364445", "revid": "200154", "url": "https://it.wikipedia.org/wiki?curid=1364445", "title": "Cardo Torgia", "text": ""}
{"id": "1364449", "revid": "187", "url": "https://it.wikipedia.org/wiki?curid=1364449", "title": "Ademprivi", "text": ""}
{"id": "1364451", "revid": "200154", "url": "https://it.wikipedia.org/wiki?curid=1364451", "title": "Cardu-Torghja", "text": ""}
{"id": "1364453", "revid": "113706660", "url": "https://it.wikipedia.org/wiki?curid=1364453", "title": "Josef R\u00f6mer", "text": "Biografia.\nPartecipa valorosamente alla prima guerra mondiale raggiungendo il grado di capitano, ed \u00e8 fondatore dei \"Freikorps\", con Ernst e Ludwig Horadam. Nel 1921 entra in contatto con il Partito Comunista di Germania (KPD).\nCon la smobilitazione dei Freikorps che avevano contribuito a reprimere la rivolta armata operaia nella Ruhr all'inizio degli anni venti, R\u00f6mer riprende gli studi e si laurea in legge nel 1922.\nA partire da quel momento R\u00f6mer comincia a scrivere per il KPD su \"Aufbruch\", periodico comunista, e aderisce al KPD nel 1932, diventando redattore capo del periodico. R\u00f6mer si oppone al nazionalsocialismo dall'inizio e, fin dal 1934, partecipa a programmi e cospirazioni per assassinare Hitler che conducono al suo arresto ed imprigionamento a Dachau fino al 1939. Ci sono numerosi nazionalisti che confluiscono nel Partito Comunista Tedesco, uno \u00e8 il conte Alexander Stenbock-Fermor, altri son dirigenti del Movimento contadino, poi Bruno Von Salomon e Bodo Uhse e lo stesso molto noto Josef \u201cBeppo\u201e uno dei capi dei Corpi Franchi (Bund Oberland) e fra i protagonisti dell'assalto all'Annaberg.\nJosef \u201cBeppo\u201e R\u00f6mer fonda e guida il Sozialistische Front, gruppo di ex combattenti dei corpi scelti Freikorps, o Corpi Franchi (Bund Oberland) formato sia da nazionalisti che da militanti di sinistra. A seguito dell'infiltrazione in queste cellule di emissari della Gestapo, R\u00f6mer viene arrestato nel febbraio 1942. Condannato a morte il 16 giugno 1944, viene ghigliottinato il 25 settembre di quello stesso anno. L'ideologia di molti militanti del Sozialistische Front presenta analogie con quella di alcuni gruppi di Arditi del Popolo che sono passati alla lotta antifascista, inserendosi nei posti di comando o con incarichi di responsabilit\u00e0, analogie pure con alcune frange corridoniane (Lega Proletaria Filippo Corridoni, ad es.), o con quelle dannunziane antifasciste, interventiste durante il primo conflitto mondiale. Per gli italiani la figura pi\u00f9 conosciuta del nazional-bolscevismo \u00e8 probabilmente quella di Mario Carli. Anche in Germania esiste un filone nazionalista filobolscevico (\"da non confondere nel modo pi\u00f9 assoluto con l'attuale Nazionalbolscevismo\") che passer\u00e0 alla lotta contro il nazionalsocialismo. \"Beppo\" Romer \u00e8 il collegamento fra tale filone ed il KPD. I casi italiano e tedesco, in cui ex militari dell'estrema destra nazionalista saltando il fosso, passeranno alla lotta antifascista, non sono unici: eclatante in Francia \u00e8 la traiettoria politica e umana di non pochi militanti della Cagoule che, attestati inizialmente su posizioni filo-fasciste, aderiranno successivamente alla Resistenza Francese, lo stesso Fran\u00e7ois Mitterrand era membro del gruppo estremista di destra e pass\u00f2 all'antifascismo, nel prosieguo, ovvero nel dopoguerra, testimoniato fra l'altro in un documentario televisivo, fu implicato nella assoluzione penale di Jean-Marie Bouvyer, uno dei membri della Cagoule, che fu fra il gruppo che assassin\u00f2 Carlo Rosselli e che partecip\u00f2 all'agguato teso all'antifascista italiano, di cui il Mitterrand era amico.\nLa lotta al nazionalsocialismo.\nFra le correnti nazional-bolsceviche all'interno del KPD, quella amburghese sorta nel 1919 \u00e8 di evidente importanza. Nasce durante la tentata insurrezione spartachista come conseguenza della rovinosa sconfitta germanica nella prima guerra mondiale. Fondatori ne sono Heinrich Laufenberg e Friedrich Wolffheim che nel novembre del 1918 (rivoluzione di novembre) avevano guidato ad Amburgo marinai ed operai nella presa di potere e nella proclamazione della Repubblica socialista. I due formeranno una corrente antagonista, all'interno del movimento comunista, in netta contrapposizione agli Spartachisti. Espulsi dal partito, daranno vita al Partito Comunista Operaio Tedesco\u201d, KAPD, con rappresentante al Comintern fino al 1922.\n\"Beppo\" R\u00f6mer \u00e8 il collegamento, per l'organizzazione della Lotta militare contro il nazionalsocialismo, fra il KAPD ed il KPD.\nIl nazional-bolscevismo riprende quota all'interno del KPD all'inizio degli anni trenta permettendo l'avvicinamento di frange nazionaliste nemiche del nazionalsocialismo e Heinz Neumann sar\u00e0 il fautore di questa svolta. In Italia il caso pi\u00f9 emblematico \u00e8 quello di Vittorio Ambrosini. In Germania, negli stessi anni, confluiscono nel Partito Comunista Tedesco il conte Alexander Stenbock-Fermor, Bruno Von Salomon e Bodo Uhse, capi del movimento contadino, grazie al \"Programma di aiuto ai contadini tedeschi\" proposto dal KPD. Anche Beppo Romer, molto conosciuto, proveniente dai Freikorps prender\u00e0 la tessera del Partito comunista nel 1932, in piena ascesa nazionalsocialista e alla vigilia delle elezioni presidenziali in Germania."}
{"id": "1364455", "revid": "200154", "url": "https://it.wikipedia.org/wiki?curid=1364455", "title": "Cognocoli Monticchi", "text": ""}
{"id": "1364459", "revid": "2149408", "url": "https://it.wikipedia.org/wiki?curid=1364459", "title": "Barrow", "text": ""}
{"id": "1364464", "revid": "200154", "url": "https://it.wikipedia.org/wiki?curid=1364464", "title": "Grosseto Prugna", "text": ""}
{"id": "1364466", "revid": "200154", "url": "https://it.wikipedia.org/wiki?curid=1364466", "title": "Grussetu-Prugna", "text": ""}
{"id": "1364469", "revid": "287204", "url": "https://it.wikipedia.org/wiki?curid=1364469", "title": "Ersan Ilyasova", "text": ""}
{"id": "1364470", "revid": "228587", "url": "https://it.wikipedia.org/wiki?curid=1364470", "title": "Labroides dimidiatus", "text": "Labroides dimidiatus, conosciuto a volte con il nome comune di pesce pulitore, \u00e8 un piccolo pesce tropicale d'acqua salata appartenente alla famiglia Labridae.\nBiologia.\nIl labride pulitore \u00e8 lungo 8-10 cm ed \u00e8 diffuso lungo le coste dell'Indo-Pacifico tropicale dal Mar Rosso, il golfo Persico e l'Africa orientale alla Polinesia raggiungendo a nord il Giappone meridionale.\nFrequenta soprattutto le barriere coralline sia nelle lagune che nelle parti esterne, profondit\u00e0 fra 1 e 40 metri, di solito per\u00f2 non oltre i 30.\nUna particolare forma di simbiosi mutualistica diffusa nell\u2019ambiente acquatico, sia marino che d\u2019acqua dolce, \u00e8 rappresentata dal comportamento di pulizia effettuato dai cos\u00ec detti pesci pulitori. Le operazioni di pulizia costituiscono una modalit\u00e0 di rapporto in cui il pesce pulitore si ciba degli ectoparassiti, dei lembi di tessuto cutaneo ormai morti e dei residui alimentari dell\u2019ospite, che si sottopone alle sue cure. Il \"cliente\", ovvero il pesce che si fa pulire, guadagna una tenuta migliore del suo corpo, mentre il pulitore guadagna nutrimento.\nRiproduzione.\nDopo un complesso rituale nuziale, la femmina depone piccole uova galleggianti. Le larve conducono un periodo di vita in acque aperte, prima di insediarsi in un tratto di scogliera corallina."}
{"id": "1364475", "revid": "4239", "url": "https://it.wikipedia.org/wiki?curid=1364475", "title": "Circolo di qualit\u00e0 (ISTAT)", "text": "I circoli di qualit\u00e0 sono \u00aborganismi consultivi di cui si avvale l'ISTAT per l'approntamento e il monitoraggio del Programma statistico nazionale\u00bb. Attualmente ne esistono 25, divisi per settore, e rappresentano l'integrazioni dei dati statistici in Italia.\nSono membri permanenti di ciascun circolo di qualit\u00e0: "}
{"id": "1364477", "revid": "120440792", "url": "https://it.wikipedia.org/wiki?curid=1364477", "title": "Mammofauna della Sardegna", "text": "La mammofauna della Sardegna \u00e8 l'insieme delle specie animali presenti in Sardegna e appartenenti alla classe dei Mammiferi.\nClassificazione.\nIl criterio di classificazione fondamentale \u00e8 quello tassonomico, tuttavia, ai fini della caratterizzazione, in questa sede si adotta uno schema pratico basato sul ruolo ecologico ricoperto dalle diverse specie. Sulla base di questo criterio si possono distinguere quattro raggruppamenti:\nUngulati.\nGli ungulati selvatici rappresentano un elemento faunistico di grande interesse naturalistico perch\u00e9 possono essere specie vulnerabili o a rischio di estinzione oppure vincolate al destino degli ecosistemi forestali o minacciate dal bracconaggio oppure perch\u00e9 rappresentano un particolare contesto di rarit\u00e0. Non si pu\u00f2 comunque fare a meno di citare le razze autoctone degli ungulati domestici in quanto presentano particolari doti di specificit\u00e0 per il loro adattamento all'ambiente naturale dell'isola.\nArtiodattili selvatici.\nGli Artiodattili sono rappresentati da quattro specie, tutte associate ad ambienti di macchia o di foresta.\nIl Cervo sardo, endemismo sardo-corso come sottospecie, \u00e8 senza dubbio l'animale di maggior interesse per le vicende storiche che lo hanno interessato. In passato diffuso in gran parte del territorio della Sardegna e della Corsica ha sfiorato l'estinzione nel corso del XX secolo a causa del bracconaggio e della contrazione dell'habitat naturale: negli anni settanta la sua popolazione era ridotta a meno di 300 esemplari confinati nelle foreste del Sulcis e del Sarrabus. L'opera di salvaguardia dell'ex A.F.D.R.S e del WWF hanno risollevato le sorti del cervo a partire dagli anni ottanta. Attualmente la popolazione isolana conta oltre 6000 esemplari distribuiti nelle foreste del Sulcis e del Sarrabus-Gerrei, nelle macchie dell'Arburese e, dal 2003, nella Foresta demaniale di Monte Lerno, in provincia di Sassari. \u00c8 in corso la sua reintroduzione nella Barbagia e nel Mandrolisai, per il momento confinato in recinti faunistici. Negli anni Ottanta \u00e8 stato reintrodotto anche in Corsica. Il suo status di rischio \u00e8 uscito dall'emergenza, ma la specie \u00e8 considerata minacciata in quanto l'areale \u00e8 frammentato e privo di corridoi naturali.\nIl Daino \u00e8 l'altro Cervide rappresentato nella fauna sarda. Introdotto probabilmente in pi\u00f9 riprese dai Fenici e dai Romani, il daino era largamente diffuso nell'isola, ma si estinse completamente alla fine degli anni sessanta a causa di una caccia eccessiva. In seguito \u00e8 stato \"reintrodotto\" grazie ad altri esemplari provenienti dalla penisola.&lt;br&gt; \nSull'origine genetica delle popolazioni attuali sussiste un dubbio: secondo voci non ufficiali, queste popolazioni deriverebbero da esemplari di origine sarda confinati in recinti del Corpo Forestale dello Stato, tuttavia questa ipotesi non ha alcun fondamento ufficiale. Attualmente il daino \u00e8 classificato come specie rara in ambito regionale ed \u00e8 presente in diverse stazioni di patrimonio pubblico o privato, confinato in recinti faunistici. \nAllo stato libero \u00e8 presente nel Parco naturale regionale di Porto Conte e nella foresta di Assai, presso Neoneli. In realt\u00e0 pi\u00f9 che selvatiche le popolazioni di Daino sono assimilabili ad animali domestici allevati allo stato semi-brado. Dal punto di vista ecologico occupa la stessa nicchia del cervo sardo, perci\u00f2 \u00e8 un suo competitore alimentare. Per tale motivo, nelle aree popolate dal cervo, il daino \u00e8 confinato in recinti faunistici.\nIl Muflone \u00e8 il terzo ungulato di grande importanza faunistica ed \u00e8 il simbolo faunistico della Barbagia. Secondo alcune fonti \u00e8 ritenuto un originario endemismo sardo-corso introdotto poi nel continente, ma questa ipotesi \u00e8 controversa. In Sardegna \u00e8 presente fin dal Neolitico, probabilmente originato dall'inselvatichimento di un ovino domestico e trovava il suo habitat naturale negli ambienti impervi delle montagne, con una maggiore preferenza per gli ambienti di macchia, le steppe dei piani cacuminali e le zone rocciose. Meno frequente era la sua presenza nella foresta fitta. Rispetto al cervo ha una maggiore versatilit\u00e0 alimentare e occupa una nicchia ecologica differente, senza entrare perci\u00f2 in competizione. &lt;br&gt;\nDal censimento del 2015, risultano presenti in Sardegna, circa 6.000 capi; attualmente per\u00f2 occupano areali geograficamente distinti. Il muflone \u00e8 diffuso nelle Barbagie, nel Supramonte, in Ogliastra e nel Monte Albo.&lt;br&gt; \nNegli ultimi decenni, numerose \"reintroduzioni\" sono state effettuate nelle aree in cui si era estinto per l'eccessiva caccia; ad esempio, uno degli ultimi rilasci \u00e8 stato effettuato sul Monte Limbara.\nIl Cinghiale sardo \u00e8 diffuso in tutta l'isola e in alcune isole minori, in generale in ambienti di foresta o macchia alternati a radure e pascoli. \u00c8 pressoch\u00e9 assente nelle pianure del Campidano e nelle aree fortemente antropizzate. Animale onnivoro, si nutre per lo pi\u00f9 dei prodotti del sottobosco e di ghiande o, talvolta, di prodotti delle coltivazioni, perci\u00f2 occupa una nicchia ecologica nettamente differente da quelle degli altri ungulati. Sottospecie endemica della Corsica e della Sardegna, la sua origine viene fatta risalire al Neolitico dall'inselvatichimento di suini domestici. Dal punto di vista filogenetico rappresenta perci\u00f2 una popolazione nettamente distinta da quelle europee. Non offre particolari minori problemi di rischio ambientale: \u00e8 infatti ammessa la caccia in un periodo limitato all'interno del calendario venatorio regionale, ma \u00e8 oggetto di un'indiscriminata persecuzione da parte dei bracconieri. Il problema principale risiede nel rischio della sua purezza genetica in quanto il cinghiale sardo si ibrida facilmente con i maiali allevati allo stato brado. Nell'isola esiste infatti una spiccata eterogeneit\u00e0 fenotipica delle popolazioni e probabilmente quelle pi\u00f9 pure geneticamente sono diffuse nelle foreste meridionali, dove la frequenza degli incroci \u00e8 minore.\nPerissodattili selvatici.\nI Perissodattili selvatici fanno capo alle due specie cosmopolite dell'Asino e del Cavallo, ma gli esemplari presenti in Sardegna allo stato selvatico rappresentano due genotipi dotati di peculiarit\u00e0 tali da poterli considerare unici al mondo.\nL'Asinello bianco \u00e8 un ceppo albino morfologicamente affine alla razza domestica sarda, che ha invece un mantello grigio. Rappresenta l'unica forma selvatica di asino presente in Europa. Di origine incerta, la sua popolazione \u00e8 composta da circa 90 esemplari stanziati nell'isola dell'Asinara e poche decine di capi nella Foresta demaniale di Porto Conte. I caratteri morfologici pi\u00f9 evidenti, oltre al mantello bianco crema, sono il pelo folto e morbido e, soprattutto, la mole ridotta, con un'altezza al garrese di circa un metro. Gli asinelli bianchi rappresentano l'attrazione turistica pi\u00f9 importante del Parco nazionale dell'Asinara. Animale dotato di una straordinaria rusticit\u00e0, si \u00e8 adattato perfettamente alla vegetazione tipica delle zone semiaride del suo areale mostrando una notevole versatilit\u00e0 dal punto di vista dietetico.\nIl Cavallino della Giara \u00e8 una razza equina selvatica, riconosciuta nella lista ufficiale delle razze italiane. \u00c8 talvolta definito impropriamente un fossile vivente in quanto mostra affinit\u00e0 con i caratteri ancestrali dell'evoluzione del cavallo, in particolare la ridotta statura. L'origine \u00e8 alquanto incerta e controversa e in ogni modo non \u00e8 autoctona. Le tracce della sua presenza si perdono nel tardo periodo nuragico e s'ipotizza che sia stato introdotto dai Fenici. Il suo areale naturale \u00e8 molto ristretto e circoscritto all'altopiano basaltico della Giara di Gesturi. L'habitat tipico \u00e8 rappresentato da \"su pauli\" (\"la palude\"), elemento paesaggistico tipico della giara: si tratta di una conca a copertura vegetale erbacea, acquitrinosa durante l'inverno, che si alterna alla macchia e alla foresta. Animale dotato di una notevole rusticit\u00e0 vive allo stato selvatico puro, ma tradizionalmente, fino agli anni novanta, era oggetto di propriet\u00e0 privata e sottoposto alla marchiatura. La popolazione ammonta a circa 500 esemplari. Una popolazione ridotta \u00e8 stanziata nella Foresta demaniale di Porto Conte, ma non riesce ad adattarsi alle difficili condizioni della macchia e vive perci\u00f2 allo stato semibrado, alimentato dagli addetti forestali. Animale dal temperamento nervoso e combattivo, il suo carattere selvatico \u00e8 probabilmente insito nel suo patrimonio genetico per una peculiarit\u00e0 ricorrente: il processo di domesticazione del cavallino della Giara \u00e8 lento e difficile, nel contempo, i soggetti addomesticati riacquistano rapidamente il carattere selvatico se lasciati allo stato brado.\nUngulati domestici.\nGli ungulati domestici sono presenti in Sardegna con razze autoctone, la cui origine si perde nel Neolitico o, in epoca storica, in un periodo che va dall'et\u00e0 Nuragica a quella Romana, con probabili meticciamenti. Meticciamenti successivi si sono avuti negli ultimi due secoli, con modifiche anche drastiche dei caratteri originari in buona parte delle popolazioni. Una razza \"Sarda\" \u00e8 presente nella specie bovina, in quella ovina, in quella caprina, in quella asinina e in quella equina."}
{"id": "1364481", "revid": "287204", "url": "https://it.wikipedia.org/wiki?curid=1364481", "title": "Ibrahim Kutluay", "text": ""}
{"id": "1364482", "revid": "729019", "url": "https://it.wikipedia.org/wiki?curid=1364482", "title": "Gian Battista Mantegazzi", "text": "Biografia.\nInizi\u00f2 suonando il trombone e il flicorno tenore nella Filarmonica Liberale del borgo natale e nella Fanfara militare del Battaglione 94. Studi\u00f2 quindi presso il Conservatorio di Ginevra e, trasferitosi in Italia, presso il Conservatorio Giovanni Battista Martini di Bologna.\nRientrato in Svizzera per le sue scelte politiche avverse al regime fascista, fu direttore della Filarmonica di Riva San Vitale, della Stadtmusik di Sciaffusa e soprattutto della Arbeitermusik e della Stadtmusik di Zurigo.\nAutore di musica per banda, tra le sue composizioni pi\u00f9 famose vi sono la marcia \"Bellinzona\" e il \"Festspiel\" \"Sacra Terra del Ticino\", eseguito in prima assoluta all'Esposizione Nazionale di Zurigo del 1939, diretto dall'autore.\nDurante la seconda guerra mondiale, fu direttore della \"Arm\u00e9e-Symphonie-Spiel\"."}
{"id": "1364486", "revid": "804", "url": "https://it.wikipedia.org/wiki?curid=1364486", "title": "Intero libero da quadrati", "text": ""}
{"id": "1364490", "revid": "322321", "url": "https://it.wikipedia.org/wiki?curid=1364490", "title": "Cappella Maggiore", "text": "Cappella Maggiore (\"Cap\u00e8a\" in veneto) \u00e8 un comune italiano di abitanti della provincia di Treviso in Veneto.\nSi trova a 40\u00a0km a nord-est del capoluogo provinciale, alle pendici meridionali del Bosco del Cansiglio.\nMonumenti e luoghi d'interesse.\nArchitetture religiose.\nChiesa parrocchiale di Cappella.\nSituata in posizione elevata nel cuore del centro, la parrocchiale di Cappella, dedicata alla patrona santa Maria Maddalena, \u00e8 una struttura in stile neoclassico, sviluppo avvenuto nel XIX secolo del vecchio edificio quattrocentesco; \u00e8 caratterizzata dalla presenza di due facciate su due lati adiacenti.\nChiesa parrocchiale di Anzano.\nCostruita nel 1771, l'attuale parrocchiale di Anzano, dedicata ai santi martiri Vito e Modesto, \u00e8 sorta in luogo della precedente chiesa documentata gi\u00e0 nel XVI secolo; da segnalare la presenza di una pala d'altare di Francesco da Milano, risalente al primo Cinquecento.\nChiesa della Santissima Trinit\u00e0 (Chiesetta della Mattarella).\nAntico edificio di epoca longobarda, la chiesa dedicata alla Santissima Trinit\u00e0 \u00e8 il luogo sacro che diede nome a Cappella Maggiore. L'interno della chiesa \u00e8 in gran parte affrescato.\nOratorio di Santa Apollonia.\nPiccola struttura votiva situata presso un borgo di Anzano, l'oratorio di Santa Apollonia si caratterizza per una facciata a capanna timpanata aperta da due monofore rettangolari a lato del portale in cornice lapidea. Sul lato sinistro \u00e8 presente una cella campanaria aperta\u2014Congregazione cristiana dei Testimoni di Geova\u2014Esiste sin dai primi anni 80 una comunit\u00e0 che si raduna nella sala del regno sita in via Livel n.47\nArchitetture civili.\nCastelletto.\nFortificazione risalente al X secolo, quando fu ricostruito su una struttura preesistente, il Castelletto, con l'originaria funzione di difesa dalle invasioni dei popoli nordici, domina ancora oggi i rilievi collinari del territorio comunale.\nVille venete.\nDi seguito \u00e8 riportato un elenco delle ville venete presenti sul territorio comunale di Cappella Maggiore:\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano 273, ovvero il 5,8% della popolazione. Di seguito sono riportati i gruppi pi\u00f9 consistenti:\nAmministrazione.\nAltre informazioni amministrative.\nLa denominazione del comune fino al 1867 era Cappella."}
{"id": "1364491", "revid": "729019", "url": "https://it.wikipedia.org/wiki?curid=1364491", "title": "Ferrovia Mandas-Arbatax", "text": "La ferrovia Mandas-Arbatax \u00e8 una linea ferroviaria turistica a scartamento ridotto della Sardegna, gestita dall'ARST nell'ambito del servizio Trenino Verde. Si tratta della pi\u00f9 lunga ferrovia turistica d'Italia, nonch\u00e9 della pi\u00f9 lunga linea a scartamento ridotto d'Europa.\nStoria.\nLa Mandas-Arbatax nacque per iniziativa della Societ\u00e0 italiana per le Strade Ferrate Secondarie della Sardegna nel XIX secolo, come diramazione della ferrovia da Cagliari per Isili e per Sorgono. Realizzata a binario unico non elettrificato con scartamento da 950\u00a0mm come le altre linee delle SFSS, i lavori iniziarono attorno al 1890, procedendo con due tronconi, uno partito dal capolinea di Arbatax e uno dalla stazione di Mandas, sulla linea principale.\nI primi pezzi di linea vennero inaugurati il 1\u00ba aprile 1893, e collegavano Mandas a Nurri e Arbatax a Gairo. I lavori interessavano anche una breve diramazione da Gairo a Jerzu, che fu inaugurata il 16 novembre 1893 insieme alla Nurri-Villanova Tulo e alla Gairo-Ussassai. I due tronchi ferroviari vennero infine uniti con l'apertura all'esercizio della Villanova Tulo-Ussassai, cos\u00ec il 20 aprile 1894 l'intera ferrovia divenne percorribile, permettendo di raggiungere Cagliari dall'Ogliastra in treno. La popolazione locale poteva adesso raggiungere il capoluogo regionale in tempi decisamente inferiori rispetto al passato, ma non mancarono le critiche per il fatto che numerose stazioni furono costruite parecchio distanti dai rispettivi centri abitati.\nNel 1921 la linea pass\u00f2 alle Ferrovie Complementari della Sardegna, e durante la seconda guerra mondiale sulla ferrovia i convogli viaggiarono spesso a pieno carico trasportando coloro che scappavano da Cagliari, bombardata nel 1943; a tal proposito anche la stazione di Arbatax fu bersaglio degli aerei statunitensi in quello stesso anno.\nRitornata la normalit\u00e0, nel 1956 fu chiusa la diramazione Gairo-Jerzu, inoltre con il boom economico e l'avvento della motorizzazione di massa la ferrovia cominci\u00f2 a dimostrare problemi di competitivit\u00e0: infatti per via del tracciato particolarmente tortuoso le velocit\u00e0 medie dei treni erano piuttosto basse, e di conseguenza anche i tempi per coprire l'intera relazione tra Cagliari e Arbatax erano relativamente lunghi. La fornitura di nuovi veicoli a trazione diesel, introdotti nella linea nel 1962, miglior\u00f2 la situazione, ma ci\u00f2 nonostante pi\u00f9 volte in quei decenni fu proposta la chiusura della ferrovia.\nNello stesso tempo per\u00f2 inizi\u00f2 a svilupparsi una forma di turismo ferroviario, attratta dai luoghi e dagli scenari attraversati dai treni lungo questa linea, che fu una delle ragioni che port\u00f2 negli anni ottanta alla nascita del progetto Trenino Verde. Intanto per via della fusione tra FCS e Strade Ferrate Sarde nel 1989 la linea pass\u00f2 alle neonate Ferrovie della Sardegna, dal 2008 ufficialmente note come ARST Gestione FdS, confluite poi nell'ARST nell'ottobre 2010.\nIl 16 giugno 1997 infine la Mandas-Arbatax venne chiusa al traffico passeggeri ordinario, diventando una linea esclusivamente turistica, inoltre con alcuni finanziamenti dell'ESIT e della CEE furono ristrutturate in quegli anni parecchie stazioni della linea. La Mandas-Arbatax da allora \u00e8 attiva principalmente d'estate e in particolari occasioni, oltre che su richiesta di comitive di turisti. Nel 2016, a seguito di periodici controlli sulla linea, \u00e8 stata chiusa al traffico la tratta Seui-Arbatax a causa delle cattive condizioni dell'armamento nella tratta Lanusei-Arbatax e per lo stato di usura di alcuni ponti metallici nella tratta Seui-Ussassai. In attesa dei lavori sul ponte San Sebastiano (rio Bau is Corruttus), il 2017 ha visto l'effettuazione di treni sulle tratte Mandas-Seui e Gairo-Arbatax. Su tutta la tratta sono stati avviati in quell'anno lavori di manutenzione ordinaria e straordinaria, con la sostituzione delle traversine e degli organi di attacco, oltre che la posa di rotaie 27 UNI nel tratto Tortoli-Arbatax per uniformarne l'armamento a quello del resto della linea.\nCaratteristiche.\nLa ferrovia si estende complessivamente per circa 159\u00a0km tra gli scali di Mandas ed Arbatax (di cui i primi \u00a0m comuni alla linea Cagliari-Isili) interamente a binario unico a scartamento da 950\u00a0mm e senza elettrificazione. Il tracciato, che \u00e8 quasi integralmente lo stesso realizzato a fine Ottocento (fa eccezione la breve variante per il ponte sul lago basso del Flumendosa che nel 1960 sostitu\u00ec il viadotto originario), presenta un differenziale altimetrico superiore agli 800\u00a0m, con estremi posti nella stazione di Arbatax (quota minima posta a 3 ) e nel tracciato tra Gairo e Villagrande, in cui \u00e8 posto il culmine a quota 870. Le pendenze raggiungono valori massimi prossimi al 30\u2030 in vari punti del tracciato, con curve dal raggio minimo di 80\u00a0m.\nPer quanto concerne l'armamento i binari sono composti da rotaie Vignoles da 27 e 21\u00a0kg/m, montate su traverse in legno, in particolare le rotaie pi\u00f9 leggere sono le stesse posate durante la costruzione della ferrovia.\nLa gestione del movimento \u00e8 affidata a dirigenti movimento locali ed \u00e8 basata sul distanziamento temporale dei treni e su ordini di servizio. Lungolinea \u00e8 possibile effettuare gli incroci fra treni in sedici impianti, tra cui quello di Seui, di norma impiegato per gli incroci tra treni turistici.\nPercorso.\nLa linea ha origine dalla stazione di Mandas, uno degli scali principali posti sul tracciato della ferrovia Cagliari-Isili, dotata anche di impianti di rimessaggio rotabili nonch\u00e9 capolinea per i convogli delle linee del Trenino Verde della sede ferroviaria cagliaritana dell'ARST. Tuttavia l'inizio vero e proprio della ferrovia \u00e8 ubicato a poco pi\u00f9 di un chilometro a nord della stazione lungo la SS 128: in quest'area \u00e8 infatti posto il bivio in cui la linea per Arbatax si lascia ad ovest quella per Isili, proseguendo poi in direzione di Orroli con un tracciato dalla ascesa modesta ma comunque tortuoso. Dalla locale stazione, distante quasi venti chilometri dal capolinea di Mandas, si raggiunge quella di Nurri (preceduta dalla dismessa fermata di Strintaxolu), laddove la ferrovia inizia una discesa lungo il vallone di Garullo caratterizzata dalla presenza di varie opere d'arte (tra cui un viadotto a cinque luci sul rio Stupara), terminando nella isolata stazione di Villanova Tulo, posta ad alcuni chilometri di distanza dall'omonimo abitato nei pressi del lago basso del Flumendosa.\nDa Villanova Tulo la ferrovia riprende a salire di quota costeggiando il lago, in corrispondenza del quale \u00e8 posta l'unica variante realizzata al percorso della ferrovia: i treni dal 1960 transitano su un ponte promiscuo stradale/ferroviario in cemento realizzato negli stessi anni in cui fu creato l'invaso artificiale; precedentemente il percorso ferroviario valicava la gola poco pi\u00f9 a nord con un viadotto a sei luci in muratura con travata metallica, poi sommerso dal lago dopo la dismissione. Il tracciato raggiunge in quest'area la fermata posta in corrispondenza della ex casa cantoniera numero 73 detta \"Palarana\", posta tra due gallerie e in passato luogo di lavoro a cui venivano destinati i cantonieri indisciplinati, per poi risalire verso nord e raggiungere la fermata di Betilli, nell'omonima foresta, e la stazione di Esterzili.\nLa ferrovia prosegue verso nord-est nella Barbagia di Se\u00f9lo lungo l'altipiano di Pranu Murdegu giungendo a Sadali e da qui, dopo aver lambito l'area della ex miniera di antracite di San Sebastiano (per cui era operativa una piattaforma di carico sui treni) si superano gli 800 arrivando nella stazione di Seui, uno degli scali principali della linea ed abituale punto di incrocio dei treni. Il tracciato prosegue verso est scendendo di quota: si \u00e8 nelle vicinanze del Gennargentu e aumenta la presenza di ponti, gallerie (tra cui quella di Arcuer\u00ec, la maggiore della linea con i suoi 511 m di lunghezza) e curve. Gli impianti successivi sono tutti in posizione isolata ai piedi della montagna, si tratta nell'ordine delle fermate di Anul\u00f9 e di quelle di San Girolamo e Niala, queste ultime attivate dopo la destinazione a linea turistica della ferrovia nei pressi del viadotto sul rio San Girolamo, una delle opere d'arte pi\u00f9 rilevanti di tutta la Mandas-Arbatax con i suoi quattro archi a tutto sesto sorreggenti una travata metallica di cinquanta metri di lunghezza. La discesa (con punte del 29\u2030 di dislivello) lungo la valle di San Sebastiano termina nella stazione di Ussassai, uno dei non pochi impianti della linea posto a notevole distanza dal relativo centro abitato; da qui con un'ascesa altrettanto ripida viene raggiunta Gairo la cui stazione, situata nella frazione di Gairo Taquisara, sino al 1956 fu capolinea della dismessa diramazione per Jerzu.\nNella porzione di tracciato verso lo scalo di Villagrande viene raggiunta la quota pi\u00f9 alta della ferrovia (870 ), che dalla successiva stazione di Arzana inizia una costante discesa lunga oltre 45 km verso il mare dell'Ogliastra. Dopo l'impianto arzanese viene affrontata la galleria elicoidale di Pitzu 'e Cuccu, una delle due di questo tipo presenti in Sardegna, e si raggiunge Lanusei, uno dei centri pi\u00f9 importanti dell'area. Oltre alla locale stazione (dotata di rimessa rotabili) era in passato attiva nel comune una fermata nel quartiere di Corosa, dopo la quale i binari lasciano il centro ogliastrino giungendo nella vicina Elini e da qui, sempre in tortuosa discesa, verso la stazione di Sella Elecci, a poco pi\u00f9 di 200 metri di quota.\nDa questo impianto viene raggiunta la citt\u00e0 di Tortol\u00ec, il comune pi\u00f9 popoloso raggiunto dalla ferrovia che prima raggiunge l'abitato principale con la sua stazione ed in seguito la frazione marittima di Arbatax, dotata in passato di una fermata in coincidenza della locale ex cartiera che precedeva il capolinea, realizzato nel porto commerciale in luogo della originaria stazione terminale posta ai piedi della torre di San Miguel.\nTraffico.\nSulla linea le relazioni vengono espletate dall'ARST sia con automotrici diesel elettriche (ADe) che con materiale ordinario, ovvero treni composti da locomotori diesel elettrici LDe con carrozze V2D, utilizzati normalmente per il servizio di trasporto pubblico. In aggiunta ad essi sulla linea viaggiano anche mezzi d'epoca restaurati: la sede ferroviaria di Monserrato, che controlla questa linea, ha a disposizione una locomotiva gruppo 400 delle FCS prodotta negli anni trenta dalle Officine Reggiane e delle carrozze Bauchiero del 1913. Tuttavia i mezzi a vapore non possono essere utilizzati durante la stagione estiva a causa della legislazione regionale in materia di prevenzione degli incendi.\nCon riferimento all'estate 2017 da giugno a settembre per 6 giorni alla settimana la linea prevede una coppia di corse al giorno tra le stazioni di Mandas e Seui ed altrettante sulla tratta Gairo-Arbatax, orario condizionato dalla stato delle travate metalliche di alcuni ponti nel tracciato dopo Seui che impedisce relazioni sull'intero percorso della ferrovia. Con la ferrovia completamente percorribile i treni coprono l'intero tragitto in poco meno di cinque ore."}
{"id": "1364493", "revid": "339392", "url": "https://it.wikipedia.org/wiki?curid=1364493", "title": "Yuriy Yehanurov", "text": ""}
{"id": "1364494", "revid": "287204", "url": "https://it.wikipedia.org/wiki?curid=1364494", "title": "Rimantas Kaukenas", "text": ""}
{"id": "1364495", "revid": "200154", "url": "https://it.wikipedia.org/wiki?curid=1364495", "title": "Petreto Bicchisano", "text": ""}
{"id": "1364496", "revid": "200154", "url": "https://it.wikipedia.org/wiki?curid=1364496", "title": "Pila Canale", "text": ""}
{"id": "1364500", "revid": "104458", "url": "https://it.wikipedia.org/wiki?curid=1364500", "title": "Julija Timo\u0161enko", "text": ""}
{"id": "1364507", "revid": "104458", "url": "https://it.wikipedia.org/wiki?curid=1364507", "title": "Viktor Janukovi\u010d", "text": ""}
{"id": "1364513", "revid": "599013", "url": "https://it.wikipedia.org/wiki?curid=1364513", "title": "Didier Zokora", "text": "Carriera.\nClub.\nInizia la carriera dell ASEC Abidjan, per poi approdare in Belgio, al RC Genk disputando 31 partite. Vi resta per 4 anni, dal 2000 al 2004 e vince anche il campionato nel 2002. Nel 2004 approda al Saint-\u00c9tienne disputando alla prima stagione 35 partite e nella successiva 31. \u00c8 nel 2006 che Zokora lascia il Saint-\u00c9tienne per vestire la maglia del Tottenham. Gioca 31 partite nella prima stagione dove ha l'opportunit\u00e0 di giocare anche in Coppa UEFA, in cui disputa 9 partite.\nL'8 luglio 2009 passa alla squadra spagnola del Siviglia e firma un contratto per quattro anni. Il 31 maggio 2011 viene ufficializzato il suo passaggio alla squadra turca del Trabzonspor. il 29 aprile 2014 lascia il Trabzonspor e rimane svincolato. Successivamente approda al Akhisar Belediyesport, squadra turca militante in S\u00fcper Lig, e al Pune City, societ\u00e0 calcistica indiana.\nNazionale.\nHa disputato i mondiali tedeschi del 2006 giocando tutte e tre le partite della sua Nazionale per un totale di 270 minuti e venendo ammonito una volta. Con 123 presenze \u00e8 il primatista della Nazionale ivoriana.\nStatistiche.\nPresenze e reti nei club.\n\"Statistiche aggiornate al 17 luglio 2017.\""}
{"id": "1364525", "revid": "306856", "url": "https://it.wikipedia.org/wiki?curid=1364525", "title": "Andrew Huxley", "text": "Membro della Royal Society dal 1955, Huxley vinse nel 1963 il Premio Nobel in Fisiologia o Medicina, insieme a Alan Lloyd Hodgkin, per le sue ricerche sulle basi della conduzione del potenziale d'azione nei nervi, condividendolo con John Carew Eccles.\nBiografia.\nNato nel 1917 da Leonard Huxley e Rosalind Bruce, e pertanto fratellastro del biologo Julian e dello scrittore Aldous - nonch\u00e9 nipote del naturalista Thomas -, Andrew Huxley studi\u00f2 al Trinity College di Cambridge. Nel 1947 spos\u00f2 Richenda Gammell Pease, figlia del genetista Michael Pease.\nNegli anni quaranta, esegu\u00ec con Hodgkin una serie di esperimenti sugli assoni giganti di calamaro, allo scopo di misurare i cambiamenti del potenziale d'azione durante la trasmissione nervosa. Il loro pionieristico esperimento, che sfrutt\u00f2 l'allora innovativa tecnica del \"voltage clamp\", permise di stabilire che, durante la trasmissione dell'impulso nervoso, il potenziale di membrana non viene ad annullarsi (come era creduto fino ad allora) bens\u00ec cambia di segno. Questa importante scoperta, corredata da tutta una serie di modelli matematici che permisero alla coppia di ricercatori anche di misurare l'entit\u00e0 del potenziale di membrana, e soprattutto le sue variazioni nel tempo, venne pubblicata nel 1952 e pass\u00f2 alla storia della fisiologia come modello di Hodgkin-Huxley. I due condivisero nel 1963 il premio Nobel per i loro studi, insieme a John Carew Eccles.\nHuxley continu\u00f2 i suoi esperimenti di fisiologia al Trinity College fino al 1960, anno in cui gli fu affidata la direzione del Dipartimento di Fisiologia allo University College di Londra. Egli rimase comunque parte dell'organico direzionale del College di Cambridge, come \"fellow\" ed insegnante di fisiologia, medicina e scienze naturali.\nNel 1974 venne nominato \"Sir\" da Elisabetta II, e nel 1983 gli fu riconosciuto l'Ordine al Merito."}
{"id": "1364527", "revid": "2131310", "url": "https://it.wikipedia.org/wiki?curid=1364527", "title": "Trencad\u00eds", "text": "Il trencad\u00eds (in catalano trencat che significa rotto, frammentato) \u00e8 un tipo di applicazione ornamentale che impiega frammenti di ceramica. Molto spesso erroneamente viene ricondotta al mosaico, dal quale differisce per l'assenza di una grammatica compositiva. Il trencad\u00eds \u00e8 molto frequente nell'architettura modernista catalana.\nStoria.\nGli architetti modernisti erano gi\u00e0, forse per rispetto alle risorse estetiche della tradizione edilizia del Mediterraneo, affini all'uso di piastrelle di ceramica, ma fu Antoni Gaud\u00ed a proporre una tecnica considerata inedita: il \u00abtrencad\u00eds\u00bb. Secondo un aneddoto della vita dell'artista, Gaud\u00ed si trovava al laboratorio di Llu\u00eds Br\u00fa e, vedendo come venivano collocati i pezzi, afferr\u00f2 una piastrella e un vaso e rompendoli esclam\u00f2: \u00abBisogna metterle a manciate, se no non finiremo mai\u00bb. Josep Maria Jujol fu colui che realizz\u00f2 nella pratica questo stile e che gli diede la personalit\u00e0 caratteristica.\nVeniva utilizzato il materiale di scarto della fabbrica Pujol i Bausis, situata a Esplugas de Llobregat, cos\u00ec come i frammenti dei piatti e delle tazzine da caff\u00e8 di ceramica bianca di diversa provenienza. Venivano utilizzate anche piastrelle di ceramica e il mosaico con la tecnica dell\u2019\"opus tessellatum\".\nCon lo scopo di ottenere un cromatismo, si opt\u00f2 per l'uso di ceramica smaltata, che offre colori vivi, accostando la loro superficie liscia e pulita con la superficie tridimensionale degli edifici, per ottenere il massimo effetto di luminosit\u00e0 al passaggio della luce sulla composizione.\nLa tecnica del trencad\u00eds fu utilizzata per la prima volta sul battente all'entrata dei Padiglioni G\u00fcell, nel viale di Pedralbes a Barcellona. In questo edificio, l'architettura sinuosa impose la necessit\u00e0 di rompere le piastrelle dove non potevano essere utilizzate intere.\nLa rottura di piastrelle decorate e la realizzazione di una nuova composizione senza nessuna relazione con la decorazione dei frammenti, insieme all'utilizzo di frammenti di elementi diversi, danno come risultato un effetto visivo peculiare e distintivo di questa tecnica. Attualmente si continua a utilizzare questa tecnica in nuove opere."}
{"id": "1364528", "revid": "94902", "url": "https://it.wikipedia.org/wiki?curid=1364528", "title": "Andrew Fielding Huxley", "text": ""}
{"id": "1364530", "revid": "1719883", "url": "https://it.wikipedia.org/wiki?curid=1364530", "title": "Tre trattati tedeschi di alchimia", "text": "Nel 1625 esce in Germania il Musaeum Hermeticum che riuniva una serie di scritti in latino tradotti dal tedesco.\nFra questi: \nI tre trattati che troviamo tradotti da Paolo Lucarelli e che si intitolano rispettivamente: \"Trattato Aureo della Pietra Filosofale\" di anonimo; \"Aureo Secolo Redivivo\" di Enrico Madhatanus e \"Idrolito Sofico o L'Acquario dei Saggi\" di anonimo, vengono attribuiti alla \u00abRosacroce d'Oro\u00bb (\"Golden und Rosenkreutz\") che non va confusa con il cosiddetto movimento rosacruciano, movimento celeberrimo per i suoi due manifesti. Questi tre libri di alchimia assumono particolare valore perch\u00e9 \u00absi incomincia a perdere il \"laboratorio\" in favore dell\"'oratorio\"\u00bb, vale a dire che inizia in essi quella tendenza deleteria che porter\u00e0 il necessario spirito sperimentale a cedere il passo al solo spirito devozionale."}
{"id": "1364532", "revid": "339392", "url": "https://it.wikipedia.org/wiki?curid=1364532", "title": "Divisione Garibaldi Mingo", "text": ""}
{"id": "1364533", "revid": "767487", "url": "https://it.wikipedia.org/wiki?curid=1364533", "title": "The Protector - La legge del Muay Thai", "text": "The Protector - La legge del Muay Thai (\"Tom-Yum-Goong\") \u00e8 un film del 2005 diretto da Prachya Pinkaew.\nIl film thailandese vede il ritorno di Tony Jaa come attore-protagonista nei film della Sahamongkol Film International.\nTrama.\nIl padre di un giovane tailandese di nome Kham cresciuto sin da piccolo a stretto contatto con gli elefanti partecipa ad un concorso per l'elefante dell'imperatore. Ma il concorso si rivela tutta una trappola dei bracconieri, per catturare l'elefante. Il giovane Kham sar\u00e0 costretto a partire per l'Australia per riprendere i suoi 2 fratellini (i due elefanti).\nBox office.\nIl film \u00e8 uscito nelle sale thailandesi col nome di Tom-Yum-Goong, guadagnando la prima settimana di proiezione ben 1.609.720 di dollari, e rimanendo per due settimane campione d'incassi in madre patria, nazione in cui ha guadagnato in totale 4.417.800 di dollari, rivelandosi quindi un discreto successo sia al cinema che in home video\nLa Weinstein Company ha distribuito il film in Nord America, usando il nome \"The Protector\", ritenendolo pi\u00f9 commerciale. Quentin Tarantino ha presentato il film in anteprima.\nIl film \u00e8 stato proiettato negli Stati Uniti in 1.541 cinema, guadagnando nel primo fine settimana 5.034.180 ml di dollari: secondo la Weinstein Company il film ha incassato 12.044.087 ml di dollari.\nIl film ha incassato globalmente 25.715.096 ml di dollari, divenendo un successo per la cinematografia thailandese sia negli Stati Uniti che in Oriente, fino a quel momento povera di successo e di produzione."}
{"id": "1364535", "revid": "339392", "url": "https://it.wikipedia.org/wiki?curid=1364535", "title": "Formazione partigiana", "text": ""}
{"id": "1364543", "revid": "709565", "url": "https://it.wikipedia.org/wiki?curid=1364543", "title": "Barnell Bohusk", "text": "Barnell Bohusk meglio conosciuto come Becco (\"Beak\") o come il supereroe Blackwing \u00e8 stato creato da Grant Morrison ed Ethan Van Sciver. La sua apparizione come Becco avviene in \"New X-Men\" (vol. 1) n. 117 (ottobre 2001).\nBiografia del personaggio.\nBarnell nacque nei Paesi Bassi, e durante la pubert\u00e0 scopr\u00ec di essere un mutante, quando vide il suo corpo trasformarsi in quello di un umanoide dall'aspetto di uccello, con tanto di piume, artigli e becco (che poi diverr\u00e0 il suo nome in codice).\nIn seguito si trasfer\u00ec negli States e divenne uno studente dell'Istituto Xavier. Quando Cassandra Nova s'impadron\u00ec della scuola, sotto il suo controllo malmen\u00f2 Hank McCoy con una mazza da baseball. Dopo che Cassandra venne sconfitta e col riprendere della regolarit\u00e0 a scuola venne baciato da Angel Salvadore, una ragazzina con le ali da mosca, che lo aveva baciato tuttavia solo per vincere una scommessa.\nTempo dopo si dichiar\u00f2 colpevole del tentato omicidio di Emma Frost, tentando di coprire Angel, che aveva sparato a Emma sotto l'influenza mentale di Esm\u00e9. Quando Magneto ritorn\u00f2 e distrusse l'istituto, Angel e Barnell stavano inizialmente dalla sua parte. In seguito Barnell, disgustato dalla mania assassina contro gli esseri umani del signore del magnetismo, gli si rivolse contro. Dopo questi eventi, nonostante tutto, il rapporto tra Angel e Barnell diventer\u00e0 pi\u00f9 intimo, finch\u00e9 i due non metteranno su famiglia.\nExiles.\nIl mutante divenne in seguito un membro degli Exiles, un gruppo di mutanti che lavorano per impedire alla realt\u00e0 di cambiare, lasciando per\u00f2 sola sua moglie, in quanto si ritrover\u00e0 scardinato dalla sua linea temporale.\nBecco salv\u00f2 molte terre da un Hyperion malvagio che aveva preso il controllo di una base che era collegata a molte realt\u00e0 mandandogli contro altre versioni, buone, di se stesso. Finalmente torn\u00f2 nella sua dimensione, che per\u00f2 era stata trasformata grazie a Wanda Maximoff, dove incontr\u00f2 Proteus che s'impossess\u00f2 del corpo di sua moglie, uccidendola. Fortunatamente, quando la realt\u00e0 torno alla normalit\u00e0, Barnell e Angel tornarono alla vita di sempre, sebbene entrambi non avessero pi\u00f9 poteri e acquisirono un aspetto umano, totalmente normale.\nNew Warriors.\nBarnell adotter\u00e0 l'identit\u00e0 di Blackwing per combattere i criminali e le forze della registrazione con i New Warriors, dotato dal nuovo Night Trasher, un costume che gli permette di volare.\nPoteri e abilit\u00e0.\nQuando Barnell era un mutante aveva l'aspetto di un uccellino appena nato e poteva compiere voli per brevi tratti, grazie alle sue braccia piumate. Inoltre possedeva una discreta agilit\u00e0 ed un robusto becco e degli artigli affilati come arma offensiva.\nAttualmente ha un aspetto umano e si \u00e8 impossessato di un costume datogli dai New Warriors, il Blackwing, che gli permette di volare.\nAltri media.\nBecco faceva parte del cast di comprimari del film \"X-Men le origini - Wolverine\". Nella pellicola sarebbe stato interpretato da Dominic Monaghan, che interpreta invece Bolt, mentre Barnell Bohusk non compare."}
{"id": "1364545", "revid": "599013", "url": "https://it.wikipedia.org/wiki?curid=1364545", "title": "Diego Lugano", "text": "Biografia.\nLugano \u00e8 di origini piemontesi.\nCarriera.\nClub.\nMuove i primi passi nel calcio professionistico nel Nacional Montevideo e nel 2001 si trasferisce al Plaza Colonia con cui disputa due campionati.\nNel 2003 viene ingaggiato dal San Paolo, con cui debutta l'11 maggio 2003 nell'1-1 contro l'Atl\u00e9tico Mineiro. Nel Brasileir\u00e3o viene utilizzato poco dall'allenatore Oswaldo de Oliveira. Dopo l'addio dell'allenatore, a fine 2003, trova pi\u00f9 spazio e viene impiegato sempre con maggior frequenza, fino a diventare un titolare inamovibile della squadra brasiliana. Nel 2005 vince il Campeonato Paulista, la Coppa Libertadores e trionfa anche in Giappone nel Mondiale per club con la vittoria per 1-0 sul Liverpool. Lo stesso anno riceve anche il premio di miglior difensore del Sud America. Nel 2006 Lugano conduce nuovamente il San Paolo al secondo turno della Coppa Libertadores.\nIl 21 agosto 2006 viene acquistato dai turchi del Fenerbah\u00e7e insieme al suo compagno Edu Dracena. Alla prima stagione vince il Campionato turco e nel 2007-2008 giunge fino ai quarti di finale della Champions League persi contro il .\nIl 27 agosto 2011 viene ufficializzato il suo passaggio al Paris Saint-Germain per 3 milioni di euro.\nIl 21 gennaio 2013 passa in prestito al Malaga. Terminato il prestito, torna al PSG.\nIl 3 agosto 2013 viene reso ufficiale il passaggio dal Paris Saint-Germain al West Bromwich Albion. Esordisce con la nuova squadra il 28 settembre 2013 contro il Manchester United subentrando al posto del compagno di squadra Anichebe.\nNel maggio 2014 si svincola dal West Bromwich Albion. Alcuni mesi pi\u00f9 tardi, nel marzo 2015, firma un contratto con gli svedesi dell'H\u00e4cken fino a giugno con opzione per il rinnovo. Dopo 11 partite, lascia la squadra e nel mese di luglio approda in Paraguay al Cerro Porte\u00f1o. Nel gennaio 2016 torna al San Paolo con un contratto valido fino al 30 giugno 2017.\nNazionale.\nEntrato a far parte della nazionale Celeste dal novembre del 2004, diventato titolare inamovibile e capitano della Nazionale uruguaiana dal 2007, ha partecipato alla Coppa America nel 2007, ai Mondiali di calcio in Sudafrica nel 2010 e alla Coppa America del 2011 in Argentina che ha visto la sua nazionale vincere. Partecipa limitatamente ai Mondiali di calcio in Brasile nel 2014 dove raggiunge gli ottavi di finale.\nStatistiche.\nPresenze e reti nei club.\n\"Statistiche aggiornate al 16 giugno 2016.\""}
{"id": "1364546", "revid": "729019", "url": "https://it.wikipedia.org/wiki?curid=1364546", "title": "Christophe Dominici", "text": "Biografia.\nNato a Tolone e figlio di un calciatore (suo padre giocava come portiere), fu proprio della federazione calcistica il primo tesserino che Dominici ebbe, a Solli\u00e8s-Pont, all'et\u00e0 di 13 anni. L'esperienza giovanile di maggior rilievo di Dominici fu un quarto di finale di un torneo contro l'AS Monaco che schierava un altrettanto giovane Lilian Thuram, suo coetaneo.\nIn occasione di un altro incontro, dopo una rissa in campo in cui rimase con un solo compagno a fianco contro undici avversari, decise di passare a una disciplina dove trovare pi\u00f9 solidariet\u00e0 e meno violenza, e si orient\u00f2 al rugby, presso un club sempre di Solli\u00e8s-Pont, dove inizi\u00f2 come mediano d'apertura e si mise in luce dapprima nel campionato regionale, poi, in prima squadra, in terza divisione nazionale.\nFu ingaggiato poi da un club di La Valette-du-Var, raggiungendo la seconda divisione e spostandosi nella posizione di tre quarti centro, sfiorando la promozione a termine stagione.\nDopo due anni nella cittadina del Varo, pass\u00f2 al Tolone, dove conobbe la sua definitiva evoluzione come tre quarti ala; l\u00ec esord\u00ec in campionato contro il Perpignano da subentrato; disput\u00f2 il primo incontro da titolare contro il Bordeaux.\nIn occasione del passaggio al professionismo, il club non seppe venire incontro alle richieste salariali dei giocatori, molti dei quali lasciarono la societ\u00e0; Dominici accett\u00f2 la proposta di Max Guazzini, che aveva rilevato lo Stade fran\u00e7ais in seconda divisione e lo aveva appena ricondotto in massima serie.\nNelle undici stagioni trascorse a Parigi Dominici vinse cinque titoli di campione nazionale, e si mise in luce in ambito internazionale: nel 1998 fu convocato per la , nel corso del Cinque Nazioni; quello fu il primo di otto tornei, sei dei quali del ribattezzato Sei Nazioni, con quattro vittorie finali, tre delle quali con il Grande Slam.\nPartecip\u00f2 alla in Galles (5 presenze, finalista contro l' campione), a quella del 2003 in Australia (idem, quarto posto) e del 2007 in Francia (ibidem); alla fine di tale ultima competizione Dominici si \u00e8 ritirato dall'attivit\u00e0 internazionale dopo 67 incontri e 125 punti.\nDopo il ritiro definitivo, avvenuto al termine della stagione 2007/08, Dominici \u00e8 divenuto allenatore in seconda del club parigino.\nIl 24 novembre 2020 viene trovato morto all'et\u00e0 di 48 anni nel parco di Saint-Cloud., probabilmente suicida."}
{"id": "1364553", "revid": "34392", "url": "https://it.wikipedia.org/wiki?curid=1364553", "title": "Katia Follesa e Valeria Graci", "text": ""}
{"id": "1364554", "revid": "729019", "url": "https://it.wikipedia.org/wiki?curid=1364554", "title": "Kevin Maggs", "text": "Biografia.\nInglese di Horfield, sobborgo di Bristol, Kevin Maggs militava nella squadra cittadina dal 1993 quando il suo connazionale Brian Ashton, all'epoca alla guida dell', fu messo a conoscenza della provenienza da Limerick dei suoi nonni materni e lo convinse ad accettare la convocazione della Nazionale in maglia verde, per la quale esord\u00ec nel 1997 durante i test di fine anno (sconfitta 15-63 dalla ).\nNel 1998 pass\u00f2 al e l'anno successivo prese parte alla che si tenne nel Regno Unito; fu anche alla in Australia e, nel 2004, si trasfer\u00ec all' con cui vinse la Celtic League, l'unico trofeo della sua carriera.\nFu all'Ulster per tre stagioni per poi tornare a Bristol nel 2007, ma nella prima stagione non pot\u00e9 essere impiegato con regolarit\u00e0 per via degli infortuni e per la scoperta di una forma di leucemia che colp\u00ec la sua figlia di tre anni, e che a fine 2010 ne provoc\u00f2 la morte.\nNel 2009 lasci\u00f2 Bristol per trasferirsi al e nel 2010 fu al Moseley, nel quale termin\u00f2 la carriera agonistica e inizi\u00f2 quella da allenatore, dopo che gi\u00e0 l'anno precedente era stato giocatore e tecnico a Rotherham.\nNella sua carriera vanta anche diversi inviti nei tra il 2001 e il 2010."}
{"id": "1364555", "revid": "858648", "url": "https://it.wikipedia.org/wiki?curid=1364555", "title": "Mykola Azarov", "text": "Giovent\u00f9 e carriera.\nMykola Azarov nacque a Kaluga, nella RSSF Russa (facente parte dell'Unione Sovietica) da famiglia russa e estone ; si laure\u00f2 all'Universit\u00e0 statale di Mosca, ottenendo poi il dottorato in geologia e mineralogia; si trasfer\u00ec a vivere stabilmente in Ucraina nel 1984.\nCarriera politica.\nAzarov ricopr\u00ec la carica di capo del comitato economico della Verchovna Rada (il Parlamento ucraino) dal 1995 al 1997; fu anche per un lungo periodo capo dell'amministrazione delle tasse statali. Insieme all'allora ministro Kyrpa, Azarov riusc\u00ec a mantenere legami molto stretti con Leonid Ku\u010dma durante i suoi due mandati presidenziali.\nPi\u00f9 tecnocrate che politico, Azarov fu nominato vice primo ministro e ministro delle finanze alla fine del novembre 2001 nel governo di Viktor Janukovy\u010d; durante questo governo, fu implementato un insieme di riforme economiche, tra cui riforme fiscali, delle tasse e delle pensioni. La crescita annuale del PIL raggiunse il 9,6% nel 2003 e il 12,1% nel 2004 (2,7% nel 2005), e gli investimenti crebbero del 31,3% e del 28% (1,9% nel 2005).\nAzarov ricopr\u00ec la carica di Primo ministro ad interim dal 7 dicembre al 28 dicembre 2004, dopo che Janukovy\u010d fu dimesso dal Presidente Ku\u010dma nel mezzo delle controverse elezioni presidenziali. Dopo il turno di ballottaggio, Janukovy\u010d cerc\u00f2 di riassumere la propria carica di Primo Ministro, ma non riuscendovi, si dimise il 31 dicembre 2004. Il governo si dimise ufficialmente il 5 gennaio 2005, e Azarov fu nominato di nuovo Primo Ministro ad interim. Ricopr\u00ec tale posizione fino all'inaugurazione del Presidente Viktor Ju\u0161\u010denko; fu sostituito nella carica il 24 gennaio da Julija Tymo\u0161enko.\nAzarov rimase un forte alleato di Janukovy\u010d, e rest\u00f2 deputato per il Partito delle Regioni. Quando Janukovy\u010d divenne di nuovo Primo Ministro il 4 agosto 2006, Azarov fu nominato Vice Primo Ministro e Ministro delle Finanze.\nA seguito delle elezioni presidenziali in Ucraina del 2010, Janukovy\u010d propose il 21 febbraio tre candidati alla carica di Primo ministro: Serhij Tihipko, il deputato di Ucraina Nostra Arsenij Jacenjuk e Mykola Azarov.\nLa Verchovna Rada ha nominato Azarov Primo Ministro l'11 marzo 2010. 242 su 343 deputati hanno votato in favore della nomina. A seguito degli eventi di \"Euromaidan\" ha rassegnato le dimissioni il 28 gennaio 2014 lasciando il paese per trasferirsi in Austria."}
{"id": "1364557", "revid": "729019", "url": "https://it.wikipedia.org/wiki?curid=1364557", "title": "Duncan Jones (rugbista)", "text": ""}
{"id": "1364558", "revid": "729019", "url": "https://it.wikipedia.org/wiki?curid=1364558", "title": "Juno Beach", "text": "Juno Beach \u00e8 stato il nome in codice alleato di una delle cinque spiagge scelte per l'operazione Neptune, che ebbe luogo il 6 giugno 1944 e che fu la parte anfibia dell'operazione Overlord. La spiaggia era una linea di costa lunga pi\u00f9 di sette chilometri che andava da Saint-Aubin-sur-Mer, a est, a Courseulles-sur-Mer, a ovest, nel dipartimento del Calvados, in Bassa Normandia.\nLo sbarco a Juno Beach fu competenza delle truppe canadesi e fu affidato in particolare alla 3\u00aa Divisione fanteria e alla 2\u00aa Brigata corazzata. Fino al luglio, i canadesi avrebbero operato alle dipendenze del comando britannico.\nLo sbarco incontr\u00f2 inizialmente una forte resistenza tedesca, simile a quella ad Omaha Beach. Nella sola prima ora, le perdite furono circa met\u00e0 delle forze impiegate. Tuttavia, una volta riusciti ad uscire dalla spiaggia, i canadesi avanzarono molto pi\u00f9 agevolmente di quanto fossero riusciti gli statunitensi ad Omaha.\nObiettivi.\nGli obiettivi della divisione canadese erano di stabilire una testa di ponte e catturare i tre centri abitati lungo la costa (Saint-Aubin-sur-Mer, Courseulles-sur-Mer e Berni\u00e8res) e avanzare nell'interno per circa 15\u00a0km. L\u00ec, avrebbero dovuto tagliare la via di collegamento tra Caen e Bayeux, impadronirsi dell'aeroporto di Carpiquet, a ovest di Caen, e unirsi con le truppe inglesi sbarcate a Gold e Sword Beach.\nLa spiaggia di Juno era stata suddivisa in tre aree: \"Nan\" (a sua volta suddivisa nei tre settori \"White\", \"Red\" e \"Green\"), tra Saint-Aubin-sur-Mer e Courseulles-sur-Mer, \"Mike\" (comprendente i settori \"Green\" e \"Red\"), a ovest di Courseulles-sur-Mer e l'area \"Love\", ancora pi\u00f9 a ovest.\nDifese tedesche.\nLe fortificazioni del Vallo Atlantico sulla spiaggia di Juno consistevano in una serie di postazioni d'artiglieria protette da costruzioni in calcestruzzo, dalle quali la fanteria poteva colpire gli invasori con mitragliatrici pesanti, lungo tutta la costa. Le fortificazioni erano circondate da trincee con altre mitragliatrici e mortai. La spiaggia e il territorio circostante erano tappezzati di ostacoli, come cavalli di Frisia, filo spinato e mine. I tedeschi dispiegarono lungo quel tratto di costa tre battaglioni della 716\u00aa Divisione di fanteria, con una forza di pi\u00f9 di 7\u00a0000 uomini. Gli ordini per la divisione tedesca erano di ostacolare l'invasione alleata finch\u00e9 non fossero giunte in soccorso la 21\u00aa Divisione panzer e la 12\u00aa Divisione panzer SS. Al termine della giornata, la 716\u00aa Divisione, che ebbe contatto proprio con la zona principale dell'assalto canadese, fu virtualmente distrutta perdendo l'80% della sua artiglieria.\nLo sbarco.\nL'assalto canadese trov\u00f2 subito una fiera resistenza tedesca e dovette superare diversi campi minati ed altri ostacoli. A sbarcare in Francia inizialmente furono la 7\u00aa e l'8\u00aa Brigata seguite dalla 9\u00aa, di riserva, fino agli obiettivi loro assegnati. L'ora scelta per lo sbarco della 7\u00aa Brigata fu le 07:35 mentre per l'8\u00aa le 07:45. I carri armati modificati per lo sbarco anfibio, DD Sherman, sbarcarono alle 07:30; cinque minuti dopo, assieme alla fanteria, sbarcarono i genieri e i bulldozer corazzati per ripulire le vie d'uscita dalla spiaggia. La brigata di riserva sbarc\u00f2 alle 7:55. I soldati dovettero attraversare la spiaggia sotto il fuoco delle mitragliatrici MG42, prendendo poi d'assalto le postazioni tedesche. Dopo duri scontri ravvicinati, il Reggimento \"North Shore\" riusc\u00ec a conquistare Saint-Aubin-sur-Mer, mentre Courseulles-sur-Mer venne liberata dai reggimenti \"Regina Rifles\" e \"Royal Winnipeg Rifles\" e Berni\u00e8res dal Reggimento \"Queen's Own Rifles\", i quali poi avanzarono nell'entroterra e proseguire con l'estensione della testa di ponte. Mentre i britannici tentavano di catturare la citt\u00e0 cardine di Caen, i canadesi dovettero catturare delle posizioni indispensabili per respingere un eventuale contrattacco tedesco. La battaglia fu dura per i canadesi, dato che i tedeschi avevano trasformato il litorale in una fortezza con continuit\u00e0 di armi, casematte e filo spinato, piazzando mine e ostacoli ovunque sulla spiaggia.\nContrattacco tedesco.\nIl 25\u00ba Reggimento panzergrenadier della 12\u00aa Divisione panzer SS, comandato dal colonnello Kurt Meyer avanz\u00f2 verso l'area ad ovest di Caen, il 7 giugno. Da l\u00ec, attacc\u00f2 la 9\u00aa Brigata canadese che cercava di conquistare l'aeroporto di Carpiquet, utilizzando due battaglioni supportati dai carri armati. Il vigoroso attacco tedesco obblig\u00f2 i canadesi, dopo una battaglia casa per casa, a ritirarsi da Authie e Buron. I canadesi si difesero con tenacia, tanta quanta fu impiegata dai loro avversari, specialmente quando riuscirono a portare la loro artiglieria a tiro dei tedeschi, causando loro complessivamente pesanti perdite. Con l'aiuto del fuoco di un incrociatore britannico e dei dodici carri rimasti del Reggimento \"Sherbrooke Fusiliers\" inglese, la brigata riusc\u00ec ad aprirsi una strada per ripiegare e costringere i tedeschi, a loro volta, a ritirarsi da Buron. L'avanguardia della 9\u00aa Brigata canadese fu decimata: il Reggimento \"Nova Scotia Highlanders\" perse 84 uomini, 30 rimasero feriti e 128 furono catturati. Il Reggimento corazzato \"Sherbrooke Fusiliers\" perse 26 uomini e 34 rimasero feriti, mentre 28 carri furono distrutti o danneggiati. I tedeschi persero un numero imprecisato di uomini e 35 carri armati.\nAll'alba dell'8 giugno, il 26\u00ba Reggimento panzergrenadier, sempre della 12\u00aa Divisione panzer SS, attacc\u00f2 la 7\u00aa Brigata sulla strada tra Caen e Bayeux. I tedeschi attaccarono Putot-en-Bessin con due battaglioni circondando il Reggimento \"Royal Winnipeg Rifles\". In soccorso ai canadesi giunsero, dopo uno sbarramento d'artiglieria, il Reggimento \"Canadian Scottish\" con il 1\u00ba Reggimento corazzato \"Hussars\", i quali dopo due ore di combattimento ricatturarono il paese e si riunirono con i propri compagni che erano stati circondati dal nemico. Un terzo battaglione tedesco attacc\u00f2 Bretteville-l'Orgueilleuse dove il Reggimento \"Regina Rifles\", che difendeva la zona, dovette combattere per le vie del paese per tutta la notte. All'alba, la 12\u00aa Divisione tedesca si ritir\u00f2, avendo subito pesanti perdite. Anche i canadesi pagarono un pesante prezzo: il \"Royal Winnipeg Rifles\" sub\u00ec 256 vittime di cui 105 uccisi, il \"Canadian Scottish\" perse 125 uomini di cui 45 rimasti uccisi, mentre il \"Regina Rifles\" fu l'unico reggimento a subire poche perdite.\nMolti uomini del Reggimento \"Royal Winnipeg Rifles\" furono fatti prigionieri e 45 di questi furono giustiziati dalla 12\u00aa Divisione panzer SS all'Abbazia d'Ardenne, il monastero di Saint-Germain-la-Blanche-Herbe, l'8 giugno. Il giorno precedente, altri 23 prigionieri canadesi (del \"North Novas\" e del \"Sherbrooke Fusiliers\") furono fucilati dagli uomini della medesima divisione tedesca. Dopo la guerra Kurt Meyer fu ritenuto responsabile di tali fatti, considerati crimini di guerra, e fu condannato a morte, pena mitigata poi in ergastolo.\nConclusioni.\nIl 6 giugno sbarcarono a Juno Beach un totale di 21\u00a0000 canadesi. Inaspettatamente rispetto alla durezza degli scontri, vi furono un numero di vittime ridotto: 340 uomini persero la vita, 574 rimasero feriti e 47 furono fatti prigionieri.\nNonostante il basso costo in vite umane, non tutti gli obiettivi furono raggiunti. La 3\u00aa Divisione canadese riusc\u00ec ad impossessarsi della via di comunicazione principale tra Caen e Bayeux e ad unirsi con la 50\u00aa Divisione britannica, sbarcata a Gold Beach. Non riusc\u00ec invece ad unirsi con gli inglesi sbarcati a Sword Beach e a conquistare l'aeroporto di Carpiquet.\nMemoria.\nOggi nei pressi della spiaggia sorge il Juno Beach Centre, museo e centro culturale canadese che ricorda lo sbarco e, in generale, il contributo canadese sui vari fronti della seconda guerra mondiale."}
{"id": "1364561", "revid": "729019", "url": "https://it.wikipedia.org/wiki?curid=1364561", "title": "Joe Roff", "text": "Biografia.\nCompiuti gli studi superiori al Marist College di Canberra, dove inizi\u00f2 la pratica rugbistica, divenendo anche capitano della squadra locale; nel 1996 fece parte della formazione dei Brumbies che inaugur\u00f2 il Super 12.\nMilitante, a livello di club, nel Tuggeranong Vikings, squadra del territorio della capitale australiana, esord\u00ec ancora dilettante negli \"Wallabies\": fu nel corso della in Sudafrica che Roff disput\u00f2 la prima delle sue 86 partite internazionali; l'esordio, con meta, gli valse anche il titolo statistico di marcatore pi\u00f9 giovane della competizione, battuto solo nella dal gallese George North.\nNel 1999 si laure\u00f2 campione del mondo nel corso della Coppa che si tenne in Galles.\nNell'interstagione 2000-01 Roff ebbe una breve esperienza nel campionato francese nelle file del Biarritz, l\u00ec chiamato dalla coppia di tecnici Lagisquet-Rodriguez.\nDi nuovo in Australia, con i Brumbies si aggiudic\u00f2 il Super 12 2001, il primo a essere vinto da una \"franchise\" non neozelandese: la finale vide proprio Roff, autore di due mete ai sudafricani Sharks, tra i protagonisti dell'incontro.\nNel 2003 fu, ancora, in squadra nella sua terza Coppa del Mondo consecutiva, che l' disputava in casa e nella quale giunse fino alla finale, poi persa contro l'; le ultime esperienze internazionali e nel Super 12 furono nel 2004, quando Roff vinse il suo secondo titolo con i Brumbies e disput\u00f2 il suo ottantaseiesimo incontro con gli \"Wallabies\", contro i Pacific Islanders ad Adelaide.\nTerminata la carriera in Australia, si trasfer\u00ec in Giappone ai Kubota Spears in Top League nel 2005 e, nel 2006, decise di smettere con il rugby professionistico per un post-dottorato in economia, scienze politiche e filosofia all'Universit\u00e0 di Oxford, nel Regno Unito.\nEntr\u00f2 quindi a far parte della squadra di rugby dell'Universit\u00e0 e, nel 2007, fu chiamato a rappresentare Oxford nel consueto \"match\" di fine anno a Twickenham contro Cambridge, il \"Varsity Match\".\nIl 2007 fu anche l'anno in cui la Fondazione Australia Day confer\u00ec a Roff l'onorificenza di \"Giovane australiano di maggior successo dell'anno nel Regno Unito\"; nel periodo inglese fu convocato anche dai Barbarians in diverse occasioni, l'ultima delle quali nel giugno 2007 come capitano nell'incontro celebrativo del centenario della squadra di rugby della British Army, l'esercito britannico.\nDell'agosto 2010, infine, \u00e8 la notizia dell'ammissione di Roff nella \"ACT Brumbies Hall of Fame\", galleria di figure celebri del club di Canberra."}
{"id": "1364562", "revid": "729019", "url": "https://it.wikipedia.org/wiki?curid=1364562", "title": "Stephen Larkham", "text": "Biografia.\nInizialmente estremo, Larkham rappresent\u00f2 nel campionato provinciale australiano il Territorio meridionale del Nuovo Galles del Sud e quello della capitale australiana fin dall'et\u00e0 di 16 anni; nel 1996 divenne professionista e, con l'esordio nel Super 12, giunse anche quello negli \"Wallabies\", in un incontro con il a Sydney: la seconda presenza giunse un anno pi\u00f9 tardi, sempre a Sydney, contro la , e poco pi\u00f9 tardi disput\u00f2 il Tri Nations 1997, il suo primo.\nNel 1998 fu spostato nel ruolo di mediano d'apertura e fu in tale posizione che entr\u00f2 nella rosa della Nazionale che prese parte alla in Galles, in cui Larkham scese in campo in cinque incontri, compresa la finale di Cardiff vinta contro la , che diede all' la Coppa; nel 2001 Larkham vinse altres\u00ec il suo primo titolo del Super Rugby con i .\nOrmai affermato come apertura, nel luglio 2002 Larkham giunse a quota 50 incontri in Nazionale e l'anno seguente fu titolare anche nella che l' disput\u00f2 in casa propria.\nIn tale torneo Larkham disput\u00f2 6 incontri, giungendo per la seconda volta consecutiva alla finale, che l' perse 17-20 contro l' allo scadere dei tempi supplementari.\nNel 2004 giunse anche il secondo titolo del Super Rugby, ancora con i Brumbies, e nel 2005, in occasione dei primi dieci anni di professionismo del rugby a 15, Larkham fu indicato da una commissione di addetti ai lavori come il miglior mediano d'apertura australiano del decennio appena trascorso.\nIl 2007 fu l'ultimo anno di Larkham in Australia: alla fine del Super 14 annunci\u00f2 il trasferimento in Europa all', ma l'operazione non ebbe seguito; il 7 luglio disput\u00f2 contro il il suo 100\u00ba incontro con gli \"Wallabies\", e ultimo in patria, che coincise anche con l'annuncio del termine dell'attivit\u00e0 internazionale dopo la in Francia.\nIn tale competizione, la terza consecutiva per lui, Larkham disput\u00f2 solo un incontro, quello di apertura contro il , l'8 settembre: fu il suo 102\u00ba e ultimo, perch\u00e9 un infortunio al ginocchio lo tenne fuori per il resto del torneo, che vide l' eliminata ai quarti di finale dall'.\nLa fine della carriera internazionale di Larkham coincise anche con quella del suo compagno di cerniera, il mediano di mischia George Gregan: i due giocatori detengono insieme il record della coppia di mediani pi\u00f9 presenti in Nazionale australiana, 79 incontri; entrambi dei Brumbies, al loro ritiro il governo del Territorio della Capitale Australiana, proprietario del Canberra Stadium, intitol\u00f2 la tribuna orientale dell'impianto \"Gregan-Larkham Stand\"\nNel gennaio 2008 firm\u00f2 un contratto triennale con la squadra giapponese dei Ricoh Black Rams, in Top League e, pochi mesi pi\u00f9 tardi, fu invitato dai Barbarians per tre incontri internazionali con altrettanti XV dell'Irlanda, dell'Inghilterra e del Belgio.\nLarkham annunci\u00f2 il suo ritiro dall'attivit\u00e0 di giocatore alla fine del 2010 e il contestuale inizio dell'attivit\u00e0 di tecnico: entr\u00f2 nel 2011 nello staff tecnico dei come allenatore dei tre quarti, venendo promosso per la stagione 2014 ad allenatore-capo; a tale incarico affianc\u00f2 quello di assistente allenatore della Nazionale australiana sotto la direzione di Michael Cheika, in coppia con l'altro vice Nathan Grey."}
{"id": "1364565", "revid": "124123", "url": "https://it.wikipedia.org/wiki?curid=1364565", "title": "Anatolij Kinach", "text": ""}
{"id": "1364568", "revid": "1086846", "url": "https://it.wikipedia.org/wiki?curid=1364568", "title": "Societ\u00e0 Sportiva Lazio 1937-1938", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1937-1938.\nStagione.\nLa Lazio partecip\u00f2 al campionato di Serie A 1937-1938 classificandosi all'ottavo posto con 32 punti.\nIn Coppa Italia la Lazio fu eliminata in casa dal Brescia nei sedicesimi di finale.\nOrganigramma societario.\nArea direttiva\nArea tecnica"}
{"id": "1364571", "revid": "1305772", "url": "https://it.wikipedia.org/wiki?curid=1364571", "title": "Gimme That", "text": "Gimme That \u00e8 il terzo singolo di Chris Brown, pubblicato dall'omonimo album, uscito in aprile 2006, solamente in versione \"Remix\" con la collaborazione del rapper Lil Wayne.\nLa canzone.\n\u00c8 stata prodotta da Scott Storch e scritta da Sean Garret. Originariamente doveva essere il secondo singolo dell album, quando \u00e8 stata rimpiazzata da \"Yo (Excuse Me Miss)\".\nLa versione scelta come singolo \u00e8 col rapper Lil' Wayne.\nNegli USA, \"Gimme that\" ha debuttato alla posizione n.80 della Billboard Hot 100 ed \u00e8 poi salita rapidamente fino alla n.15, diventando il primo singolo dell'artista a non arrivare tra le prime dieci.\nIl video musicale si ispira a \"Smooth Criminal\" di Michael Jackson."}
{"id": "1364578", "revid": "34392", "url": "https://it.wikipedia.org/wiki?curid=1364578", "title": "Katia e Valeria", "text": ""}
{"id": "1364585", "revid": "131358", "url": "https://it.wikipedia.org/wiki?curid=1364585", "title": "Spartak Ordzhonikidze", "text": ""}
{"id": "1364589", "revid": "2056951", "url": "https://it.wikipedia.org/wiki?curid=1364589", "title": "\u017deleznodoro\u017enyj", "text": "\u017deleznodoro\u017enyj, con il significato di \"ferroviario\", \u00e8 un toponimo russo, che indica:"}
{"id": "1364593", "revid": "173617", "url": "https://it.wikipedia.org/wiki?curid=1364593", "title": "Alessandro Mazzinghi", "text": "Biografia.\nCarriera da dilettante.\nInizia a frequentare la palestra e a praticare il pugilato nel 1954, sulle orme del fratello Guido Mazzinghi, pugile di buon valore. Il suo primo maestro \u00e8 Alfiero Conti, presso la palestra pugilistica del vicino paese di Cascina, dove Mazzinghi inizia ad allenarsi di nascosto dalla madre. Conti ne intuisce il talento e profetizza ad un quindicenne Mazzinghi che un giorno diventer\u00e0 campione del mondo. Nel proseguire della carriera, il fratello Guido diventa allenatore e maestro di Sandro. \nNel periodo giovanile \u00e8 campione italiano juniores nel 1958. Debutta nella nazionale dilettanti nel 1959 ma, nei superwelter, \u00e8 chiuso da Nino Benvenuti, pi\u00f9 volte campione italiano e due volte campione europeo. \nNel torneo eliminatorio per le Olimpiadi di Roma 1960 Benvenuti \u00e8 dirottato nella categoria dei pesi welter ma Mazzinghi \u00e8 sconfitto da Carmelo Bossi e non partecipa ai giochi.\nDopo le Olimpiadi resta ancora un anno dilettante. Sandro , poi va a Fort Dix (USA) e vince i Campionati mondiali militare per i superwelter. Ai campionati Europei dilettanti, disputati a Belgrado, \u00e8 eliminato ai quarti di finale.\nCarriera da professionista.\nPassa professionista nel settembre 1961 con i colori della Ignis, di propriet\u00e0 di Giovanni Borghi. Borghi lo sponsorizzer\u00e0 per tutta la carriera, rendendolo ambasciatore del marchio Ignis nel mondo. Il suo allenatore e mentore \u00e8 il fratello Guido, il suo procuratore \u00e8 Adriano Sconcerti.\nCombatte inizialmente nei pesi medi, il cui limite (kg 72,270), tra i professionisti, \u00e8 di poco superiore a quello fissato tra i dilettanti per i pesi superwelter (kg 71). Il 27 luglio 1962 subisce una prima sconfitta ai punti in otto riprese da Giampaolo Melis. Batte due volte Fabio Bettini, sempre ai punti.\nBatte il quotato statunitense Tony Montano, il 5 aprile 1963, al Palazzo dello Sport di Roma, ai punti in dieci riprese, facendo registrare al peso kg 71,300 contro i 73 dell'avversario. Il 5 maggio 1963 al Vigorelli di Milano, batte anche il fortissimo Don Fullmer per KO tecnico all'ottava ripresa, a seguito di tre atterramenti nello stesso round. \nDopo tali eccellenti risultati, Mazzinghi viene designato sfidante ufficiale al titolo mondiale della categoria dei pesi medi junior. Tale classe di peso, nella quale Mazzinghi militer\u00e0 per tutta la carriera, era stata istituita solo l'anno precedente, tra i professionisti, con un limite di 154 libre pari a kg 69,853. Il detentore del titolo \u00e8 lo statunitense Ralph Dupas, proveniente dai pesi welter, che lo \u00e8 diventato battendo due volte il connazionale Denny Moyer con verdetti risicati. \nIl match \u00e8 allestito dalla SIS di Vittorio Strumolo il 7 settembre 1963 al Velodromo Vigorelli di Milano. Gi\u00e0 alla prima ripresa Mazzinghi centra l'avversario con un gancio destro. Dupas si riprende e accetta lo scambio. Il toscano inizia a sanguinare dalle sopracciglia, grazie ad alcune testate che causano due richiami al campione. Alla nona ripresa un destro d\u2019incontro manda al tappeto Dupas. Lo statunitense si rialza al sei ma l'arbitro Neuhold non lo ritiene in grado di proseguire. Sandro Mazzinghi \u00e8 Campione del Mondo dei medi junior battendo Ralph Dupas per KO tecnico alla nona ripresa. \u00c8 il quarto italiano, dopo Carnera, D'Agata e Loi a indossare una cintura mondiale di pugilato. \nIl 2 dicembre successivo si svolge la rivincita a Sydney (Australia) e Mazzinghi vince di nuovo per KO tecnico alla tredicesima ripresa. Anche in tale occasione, Mazzinghi \u00e8 ferito alla sesta ripresa da una testata dell'avversario che, per\u00f2, non \u00e8 richiamato dall'arbitro. Quest'ultimo, anzi, sembra intenzionato a interrompere il match per ferita a vantaggio dell'ex campione. \u00c8 distolto dalle veementi proteste di Guido Mazzinghi, all'angolo del detentore. Nella tredicesima ripresa, Mazzinghi mette Dupas al tappeto dopo una lunga serie di colpi al corpo. Lo statunitense \u00e8 contato e si rialza. Mazzinghi lo investe nuovamente con una serie di pugni. Dupas cade ed \u00e8 contato ancora. Si rialza ma \u00e8 colpito da un poderoso destro che induce l\u2019arbitro a interrompere il combattimento e a decretare la vittoria in favore di Sandro Mazzinghi.\nProprio in quel periodo, riprende e si ingigantisce la rivalit\u00e0 con Nino Benvenuti. La stampa caldeggia uno scontro fra i due campioni, accentuandone le diversit\u00e0 stilistiche nel modo di affrontare il pugilato: Benvenuti preferisce la scherma, Mazzinghi si esalta nella lotta. Addirittura confrontandoli sul lato umano, ottenendo di peggiorare ancor pi\u00f9 il loro difficile rapporto. \nPurtroppo, inizialmente Mazzinghi ha gravi problemi extrasportivi per poter affrontare il triestino. Si sposa nel febbraio 1964 ma, dopo soli dieci giorni di matrimonio, la sua auto slitta sul fondo stradale reso scivoloso dalla pioggia e la vettura si schianta contro un albero. La moglie Vera Maffei muore sul colpo; Sandro \u00e8 sbalzato fuori dall'abitacolo e si salva, ma riporta una frattura della scatola cranica e il labirinto auricolare chiuso. \nAncora sotto shock, il 24 aprile successivo incontra, senza titolo in palio, il poco pi\u00f9 che discreto Charley Austin che, alla seconda ripresa, lo sorprende e lo mette knock-down con un destro. Il campione del mondo si rialza e prende l'iniziativa del match. Alla nona ripresa, una provvidenziale ferita sull'arco sopracciliare dell'avversario gli consente di averne ragione. Nel successivo mese di giugno concede la rivincita a Austin che, dopo tre richiami ufficiali, viene squalificato per trattenute alla settima ripresa.\nMazzinghi mette in palio il titolo per la prima volta contro Tony Montano, il 3 ottobre 1964, al Palazzo dello Sport di Genova. Il match \u00e8 preceduto da un \"giallo\": lo sfidante non riesce a rientrare nel peso, segnando alla bilancia 71\u00a0kg. Ci\u00f2 significa che, in caso di vittoria, lo statunitense sarebbe riconosciuto Campione del Mondo solo dall'EBU, che aveva mantenuto la suddivisione dei dilettanti, mentre Mazzinghi resterebbe campione per la WBA e la WBC. Il problema per\u00f2 non si pone, in conseguenza della chiara vittoria del detentore per KO tecnico alla tredicesima ripresa.\nAffronta poi il campione europeo dei pesi welter Fortunato Manca, al Palazzo dello Sport di Roma, l'11 dicembre dello stesso anno. \u00c8 la prima volta che due italiani si sfidano con in palio una corona mondiale. Mazzinghi conduce il match con la sua boxe generosa, acquisendo un chiaro vantaggio. All'ultima ripresa, per\u00f2, Manca lo mette alle corde e lo colpisce con una serie micidiale. Solo l'orgoglio e il gong riescono a salvare il campione toscano da una clamorosa sconfitta prima del limite. Il verdetto decreta la vittoria di Mazzinghi con un vantaggio di due o tre punti. \nNel frattempo, per mettere pressione a Mazzinghi, Benvenuti affronta tutti i pi\u00f9 forti possibili avversari del toscano: l'ex Campione del Mondo dei medi junior Denny Moyer, lo sfidante n. 1 al titolo mondiale Abr\u00e3o De Souza, l'argentino Juan Carlos Duran. Mazzinghi non si sottrae al confronto, ma a posteriori sosterr\u00e0 e rimproverer\u00e0 il rivale e il suo clan di averlo voluto incontrare troppo a ridosso dell'incidente stradale, da cui, a sua opinione e di molti altri, non si era ancora ripreso. In realt\u00e0 tra l'incidente e il primo match con Benevenuti trascorrono circa diciotto mesi e, nel frattempo, Mazzinghi aveva sostenuto dieci incontri, mettendo anche due volte in palio il titolo mondiale con altri due avversari (Montano e Manca).\nIl match \u00e8 comunque fissato per il 18 giugno 1965 allo stadio di San Siro a Milano. Sotto il profilo economico, la borsa per il detentore del titolo \u00e8 di 22 milioni e mezzo; 15 quella dello sfidante.\nBenvenuti si \u00e8 preparato scrupolosamente per il match mondiale. Desiderando di abbattere il rivale prima del limite ha studiato il \u201ccolpo perfetto\u201d: per sorprendere Mazzinghi, anzich\u00e9 il montante sinistro si \u00e8 allenato a colpire con il montante destro. Per tutte le prime cinque riprese Mazzinghi da sfogo al suo impeto di combattente, il triestino attende che il suo avversario si scopra per piazzare il colpo decisivo. Infatti il Campione del Mondo conquista un leggero vantaggio. Poi, alla sesta ripresa, con un magistrale montante destro, Benvenuti mette al tappeto Mazzinghi che rimane a terra per il conto totale, perdendo cos\u00ec l'incontro e il titolo mondiale dei medi junior per KO.\nLa rivincita, obbligatoria per contratto, si svolge al Palazzo dello Sport di Roma, il 17 dicembre 1965. L'impianto \u00e8 strapieno e, tra i quindicimila spettatori, sono presenti Delia Scala, Mina, Nicola Pietrangeli, Aldo Fabrizi, Renato Salvatori, Renato Rascel, Franco Interlenghi e Walter Chiari grande appassionato e amico di Mazzinghi.\nAlla fine della seconda ripresa un sinistro di Benvenuti alla mascella fa toccare il tappeto a Mazzinghi con un ginocchio. Il toscano si rialza prontamente ma \u00e8 contato sino all'otto dall'arbitro Aniello. L'ex campione si riprende e incomincia a martellare l'avversario aggiudicandosi le fasi centrali fino alla 13\u00aa ripresa. Benvenuti nel corso del match avr\u00e0 due ammonizioni e a due riprese dal termine, l'incontro sembra ancora aperto ma Benvenuti, con un finale brillante, conclude in bellezza il durissimo combattimento. Il verdetto tarda ad essere emesso e ci vorr\u00e0 circa un'ora. Mazzinghi \u00e8 una maschera di sangue ma anche Benvenuti \u00e8 costretto a utilizzare una bomboletta ad ossigeno. Alla fine il punteggio in favore del Campione del Mondo \u00e8 unanime ma sul ring del Palazzo dello Sport vola di tutto. L'arbitro Aniello vede vincitore Benvenuti per due punti; il giudice Brambilla soltanto per uno mentre il giudice Ferrara per quattro. Sul momento, il toscano si congratula con il vincitore ma poi le polemiche si trascineranno ancora per lungo tempo.\nIn particolare, Mazzinghi e non solo lui contesta che l'atterramento da lui subito al secondo round sia stato determinato da una scivolata; poich\u00e9 normalmente un KD comporta una penalizzazione di due punti, ecco che - secondo il toscano e una parte della stampa dell'epoca - la sua presunta irregolarit\u00e0 sarebbe stata decisiva ai fini del verdetto finale. Per molti anni di distanza dalle antiche sfide i due pugili hanno continuato a scontrarsi a pi\u00f9 riprese con i loro libri autobiografici e sulla carta stampata. Solo dopo oltre mezzo secolo i coetanei campioni sembrano essersi riconciliati.\nIl 17 giugno 1966, a Roma, Mazzinghi conquista il titolo europeo contro il francese Yoland L\u00e9v\u00e8que. \u00c8 un'altra battaglia. Il toscano inizia con circospezione per tenere a bada il superiore allungo del detentore. Al 5\u00ba round un destro d\u2019incontro di rara potenza del francese gli fa rischiare l'atterramento. Nella sesta ripresa Mazzinghi inizia a colpire duramente al corpo. All'ottava un destro fra il fegato e lo stomaco manda il francese al tappeto. L\u00e9v\u00e8que riprende a fatica il combattimento. Ancora nella undicesima ripresa riesce a portare un altro destro che Mazzinghi accusa vistosamente. Poi l'ex Campione del Mondo mette nuovamente l\u2019avversario knock-down e poi, alla dodicesima ripresa, definitivamente KO con una lunga serie di colpi. \nMazzinghi difende vittoriosamente la cintura l'11 novembre a Stoccolma, contro lo svedese Bo H\u00f6gberg, vincendo per KO tecnico alla quattordicesima ripresa; contro il francese Jean Baptiste Rolland, il 3 febbraio 1967 a Milano (vittoria per KO tecnico alla decima ripresa); contro il britannico Wally Swift, il 9 settembre a Milano (vittoria per KO tecnico alla sesta ripresa) e contro il francese Jo Gonzales, il 1\u00ba dicembre 1967 a Roma (vittoria per KO alla quarta ripresa).\nA questo punto il coreano Ki-Soo Kim, che aveva scalzato Benvenuti dal trono mondiale dei medi junior \u00e8 costretto a mettere in palio il titolo mondiale contro il campione europeo. Il coreano accetta di combattere in Italia solo al prezzo di una borsa di 55.000 dollari; anche per Mazzinghi la borsa sar\u00e0 la pi\u00f9 alta della sua carriera. \nL'incontro, disputatosi il 26 maggio 1968, a Milano, allo stadio San Siro, con grande affluenza di pubblico (oltre 30.000 spettatori, di cui 26.971 paganti, per un incasso di 99.150.000 di lire), \u00e8 rimasto nella memoria degli appassionati per la sua grande spettacolarit\u00e0. \nMazzinghi inizia furiosamente e al terzo round costringe il campione in carica alle corde, scaricandogli una serie di colpi terrificanti. L'arbitro Harold Valan conta il coreano e il match sembra finito, ma questi riesce a recuperare e i due pugili iniziano a picchiarsi per 15 lunghe riprese con una violenza selvaggia e terrificante; soltanto all'ultima ripresa, Mazzinghi riesce a prevalere. Il verdetto, ai punti, non \u00e8 unanime (il giudice coreano aveva visto vincitore Kim) ma consente a Mazzinghi di vincere questo grande match e di rientrare in possesso del titolo mondiale dei medi junior.\nIl 25 ottobre 1968, Mazzinghi mette il palio il suo titolo contro lo sfidante n. 1 della categoria, il temibilissimo Freddie Little, ancora infuriato per un precedente ingiusto verdetto ai punti subito, a suo dire, proprio da parte di Ki-Soo Kim, a Seul, che lo avrebbe privato del titolo mondiale. \nIl match si combatte al Palazzo dello Sport di Roma. Lo statunitense, scatenato, ferisce Mazzinghi su entrambe le orbite sopracciliari; il toscano non \u00e8 pi\u00f9 in grado di proseguire e l'arbitro interrompe l'incontro. Tuttavia, anzich\u00e9 assegnare la vittoria allo sfidante, per KO tecnico, decreta un verdetto di no contest che consente a Mazzinghi di conservare il titolo. \nIn realt\u00e0 l'interruzione \u00e8 giunta alla fine dell'ottava ripresa e, cio\u00e8, nella seconda parte del match. Per regolamento, quindi, non poteva essere decretato il no contest. Sorgono immediatamente altre polemiche che si placano solo con la privazione del titolo di Mazzinghi \"a tavolino\" da parte delle due principali federazioni mondiali del pugilato, per evidente errore tecnico.\nUn successivo incontro, il 28 marzo 1969 a Roma, contro il modesto cubano Wilfredo Hurst, si conclude con un nuovo polemico verdetto di no contest e mette Mazzinghi definitivamente fuori dal grande giro mondiale.\nNel 1969 sposa Marisa, dalla quale avr\u00e0 due figli e nel 1970 Mazzinghi cessa l'attivit\u00e0 per sei anni; riprender\u00e0 poi dal 1976 al 1979, anno in cui lascia definitivamente la boxe per raggiunti limiti di et\u00e0. \nHa disputato complessivamente 69 incontri, vincendone 64, di cui 42 per KO; ha sub\u00ecto 3 sconfitte e 2 no contest. Ha disputato 5 incontri per il titolo d'Europa, vincendoli tutti, e 8 per il titolo Mondiale, vincendone cinque, perdendone due, con un no contest.\nCarriera musicale.\nNel 1968 Mazzinghi esord\u00ec nel mondo della canzone con i brani \"Fuoco spento\" e \"Almeno in sogno\" da lui scritti ed orchestrati dal maestro Gianfranco Intra, riscuotendo un ottimo gradimento del pubblico.\nCarriera letteraria.\nSandro Mazzinghi ha scritto diversi libri. Nel 1964 ha dato alle stampe \"La boxe in 23 lezioni\", per i tipi dell'editore De Vecchi di Milano e, nel 2003, \"Sul tetto del Mondo. Diario di un pugile nei suoi ricordi\", a cura di Michelangelo Corazza. Di lui sono state scritte svariate biografie, tra le quali \"Pugni amari\", di Michelangelo Corazza e Mario Braccini, pubblicato nel 1993 e vincitore del Premio Bancarella Sport 1994.\nMorte.\nMazzinghi \u00e8 deceduto in seguito a un ictus nell'estate del 2020 a Pontedera, dove risiedeva.\nCaratteristiche tecniche.\nSecondo il giornalista Claudio Colombo: \"\u00abSandro Mazzinghi \u00e8 stato l\u2019esempio del pugile coraggioso, combattente, leale. L\u2019imperfezione tecnica elevata a sistema: boxe ribelle, da zigomi gonfi e sopraccigli scheggiati, da brividi sulla schiena e pronostico aperto\u00bb\". \nRomolo Mombelli, \"matchmaker\" della SIS di Vittorio Strumolo e \"mazzinghiano\" dichiarato, cos\u00ec lo ha definito: \u00ab\"Un guerriero senza paura, un uomo di spettacolo, un pugile inimitabile in quanto a forza pura. \u00c8 vero che incassava troppi colpi, che qualche volta \"sbarellava\", che sapeva difendersi sommariamente ma, alla fine, chi cadeva in ginocchio era l'avversario\u00bb\".\nDario Torromeo, giornalista ed esperto della boxe europea e mondiale, ha cos\u00ec descritto alcuni momenti dell'incontro tra Mazzinghi e Ki-Soo-Kim: \"\u00ab\"[Mazzinghi] \"gli chiude ogni via di fuga, lo schiaccia sulle corde, lo bracca, lo costringe a rifugiarsi all\u2019angolo per una disperata difesa. Tira decine di colpi, serie che sembrano infinite. Il coreano ha un solo pensiero nella testa. \u201cSignore, fa che questo ciclone scatenato finisca in fretta\u201d\u00bb\". Lo stesso Torromeo ha cos\u00ec sintetizzato la carriera del campione toscano, al momento del ritiro dalla boxe: \"\u00abSandro ha affrontato la vita a testa bassa, fondendo in una grande sintesi l'uomo e il pugile. Tre parole lo hanno sempre accompagnato. Nato per combattere. \u00c8 un uomo che non ha mai avuto paura. Neppure quando si \u00e8 trattato di piangere\u00bb\".\nDi se stesso Mazzinghi ha detto: \"\u00abIo sono stato un pugile generoso. E andavo sempre all\u2019attacco, per questo piacevo alla gente. La mia boxe non prevedeva il risparmio di energie, non indietreggiavo mai. Cercavo sempre di lavorare i miei avversari al corpo per fargli abbassare la guardia e trovare lo spiraglio per entrare con i miei colpi. Combattevo all\u2019americana: scambio e corta distanza, \"(mi mancava)\" il colpo veloce e secco del ko\u00bb\"."}
{"id": "1364601", "revid": "339392", "url": "https://it.wikipedia.org/wiki?curid=1364601", "title": "Movimento identit\u00e0 transessuale", "text": ""}
{"id": "1364603", "revid": "339392", "url": "https://it.wikipedia.org/wiki?curid=1364603", "title": "Movimento Italiano Transessuali", "text": ""}
{"id": "1364605", "revid": "767487", "url": "https://it.wikipedia.org/wiki?curid=1364605", "title": "Chirurgia d'urgenza", "text": "La chirurgia d'urgenza \u00e8 una branca della chirurgia generale che si occupa di casi traumatologici gravi, e di ogni altra emergenza sanitaria di interesse chirurgico, che richiedano un intervento d'urgenza.\nGli interventi pi\u00f9 eseguiti in chirurgia d'urgenza sono le laparotomie, ma possono anche essere eseguiti altri tipi di interventi, tutti al fine di stabilizzare un paziente in imminente pericolo di vita.\nSpesso la chirurgia d'urgenza viene applicata a pazienti arrivati nell'unit\u00e0 di medicina d'urgenza. Per un lavoro completo e nei casi pi\u00f9 difficili, tuttavia, il chirurgo d'urgenza \u00e8 affiancato da altri tipi di medici o chirurghi specializzati in altri ambiti come ortopedia, cardiochirurgia e altre."}
{"id": "1364622", "revid": "741067", "url": "https://it.wikipedia.org/wiki?curid=1364622", "title": "Vinicio Sofia", "text": "Biografia.\nIl suo primo film fu \"Camicia nera\" (1933), diretto da Giovacchino Forzano. Piccolo, tozzo, dal volto grosso ed espressivo, e la voce sottile e insinuante, a partire dalla met\u00e0 degli anni quaranta Vinicio Sofia sarebbe divenuto uno dei pi\u00f9 validi e riconoscibili \"caratteristi\" del nostro cinema, soprattutto accanto a Tot\u00f2: tra le diverse pellicole ricordiamo \"Fifa e arena\" (1948), nella parte del manager del torero Paquito, \"Tot\u00f2 al Giro d'Italia\", (1948), nella parte del cuoco e \"Un turco napoletano\" (1953), nella parte del vero turco, tutti e tre diretti da Mario Mattoli. Ma lavor\u00f2 anche con Alberto Sordi in \"Ladro lui, ladra lei\" (1957) di Luigi Zampa, e Macario in \"L'innocente Casimiro\" (1948) di Carlo Campogalliani.\nLavor\u00f2 soprattutto come doppiatore, grazie alla sua voce particolarmente duttile, quasi sempre in ruoli da caratterista. Diede la sua voce ad attori come James Whitmore, Andy Devine, Jack Carson, Slim Pickens, William Conrad e Eddie Cantor.\nInterpret\u00f2 anche personaggi del cinema d'animazione Disney: Compare Orso ne \"I racconti dello zio Tom\" (doppiaggio originale), l'araldo in \"Cenerentola\" (doppiaggio originale), il Carpentiere e Pinco Panco in \"Alice nel Paese delle Meraviglie\" (1951), Spugna ne \"Le avventure di Peter Pan\" (doppiaggio originale) ed Orazio ne \"La carica dei cento e uno\" (1961)."}
{"id": "1364623", "revid": "729019", "url": "https://it.wikipedia.org/wiki?curid=1364623", "title": "Stazione di Baiano", "text": "La stazione di Baiano \u00e8 il capolinea della linea Napoli\u2013Nola\u2013Baiano della Circumvesuviana. \u00c8 situata al centro di Baiano.\nStoria.\nLa stazione fu inaugurata nel 1885, un anno dopo l'apertura della tratta che fino ad allora arrivava a Nola."}
{"id": "1364625", "revid": "834", "url": "https://it.wikipedia.org/wiki?curid=1364625", "title": "Uke", "text": ""}
{"id": "1364628", "revid": "120820215", "url": "https://it.wikipedia.org/wiki?curid=1364628", "title": "Arnaldo Calzolari", "text": "Giocava nel ruolo di centromediano.\nCarriera.\n\u00c8 stato a lungo tempo considerato quale uno dei giocatori della (Enrico Calzolari) della stagione 1927-1928 per omonimia in mancanza dei dati anagrafici e del nome di battesimo. I due giocatori non erano parenti e in quella stagione sono stati tesserati per societ\u00e0 notevolmente distanti.\nDurante la carriera ha militato con le maglie di SPAL, Messina e Vigevano.\nInizia la carriera con la casacca della SPAL, squadra del capoluogo della sua provincia d'origine, che in quella stagione ed in quelle immediatamente successive partecipava alla Prima Divisione, che per\u00f2 era nel frattempo divenuto un torneo a carattere interregionale. A Ferrara Calzolari resta fino al 1932.\nTra il 1932 ed il 1936 disputa quattro stagioni in Serie B nel Messina; si trasferisce poi al Vigevano, rimanendovi fino al 1941."}
{"id": "1364632", "revid": "2122884", "url": "https://it.wikipedia.org/wiki?curid=1364632", "title": "Claudio Moneta", "text": "Biografia.\nInizia la sua carriera nel 1988. In teatro \u00e8 assiduo interprete, lavorando come attore e regista in pi\u00f9 di cento spettacoli. Ha doppiato numerosi personaggi in molti cartoni animati: \u00e8 il doppiatore di SpongeBob SquarePants nell'omonima serie e nei film a lui dedicati, doppia Kakashi Hatake nell'anime \"Naruto\" e sua \u00e8 inoltre la voce italiana dell'attore Neil Patrick Harris (Barney Stinson) nella serie televisiva americana \"How I Met Your Mother\". Nel 2016 viene scelto come successore di Paolo Torrisi per il doppiaggio di Goku in \"Dragon Ball Super\", serie nella quale, come il predecessore, cura anche la direzione del doppiaggio a partire dall'episodio 53.\nNel campo dei videogiochi ha doppiato Christof Romuald in ', Thomas Angelo in ', Kessler in \"Infamous\", Shadow nella serie \"Sonic\" (da \"Sonic Forces\"), Shen in \"League of Legends\", comandante Shepard in \"Mass Effect\" e \"Mass Effect 3\" (in \"Mass Effect 2\" sostituito a causa di un incidente), Haytham E. Kenway in \"Assassin's Creed III\" e ', Charlie Cutter in ', Genichiro Ashina in \"\" e altri.\nCome attore televisivo ha preso parte ad alcune sit-com per Mediaset, lavorando anche in alcune occasioni per il cinema."}
{"id": "1364638", "revid": "228587", "url": "https://it.wikipedia.org/wiki?curid=1364638", "title": "Giannettino", "text": "Giannettino \u00e8 un libro scritto da Carlo Collodi, la cui prima edizione fu pubblicata dalla Libreria Editrice Felice Paggi nel 1877, primo di una serie dei libri che si concluse nel 1890, l'anno della morte del Collodi:\nTre libri della serie descrivono \"Il viaggio per l'Italia di Giannettino\": il primo \u00e8 dedicato a \"L'Italia superiore\"; il secondo a \"L'Italia centrale\" ed il terzo a \"L'Italia meridionale\". \nQuesta serie faceva parte della \"Biblioteca Scolastica\" dell'editore Felice Paggi: un libro era venduto a due lire e, se era \"Legato in tela con placca a oro\", a tre lire.\nI periodici dell'epoca fecero di questo libro una critica favorevole.\nLa prima parte del \"Viaggio di Giannettino\" giunse all'ottava edizione nel 1894, il libro fu poi ripubblicato da Bemporad e, nel 1902, fu \"riordinato in un solo volume da Ferronio\" nella \"Biblioteca Azzurra Bemporad\". Poi fu pubblicato in Collezioni Bemporad per i ragazzi e nel 1939 nella \"Biblioteca Marzocco per i ragazzi\".\nNel \"Carteggio Martini\", che si trova nella Biblioteca Nazionale Centrale di Firenze, \u00e8 custodita una lettera del Collodi a Ferdinando Martini, al quale il Collodi successe come direttore del \"Giornale per i bambini\". Nella lettera si parla di una inesattezza scritta nella prima edizione del \"Viaggio\", relativa ad una pagina sulla citt\u00e0 di Udine. Questa inesattezza fu rilevata da un ignoto \"Udinese\", che invi\u00f2 una protesta a Ferdinando Martini, direttore del \"Fanfulla della domenica\", giornale che il 19 settembre 1880 aveva pubblicato una recensione del \"Viaggio\" nella rubrica \"Libri nuovi\". L'inesattezza era data dalla descrizione di fossati colmi d'acqua fatta dal Collodi che l\"'Udinese\" asseriva non essere mai esistiti. Perci\u00f2 il Collodi tolse la descrizione di questi fossati, nella seconda edizione del libro (1882). Ma ad Udine erano veramente esistiti questi fossati ripieni d'acqua, in seguito interrati.\nIl Collodi rispose a Ferdinando Martini il 25 ottobre 1880 e rifer\u00ec ci\u00f2 che Karl Baedeker nella \"Guida dell'Italia settentrionale (VIII \u00e9dition refondue, 1878)\" affermava; disse inoltre che avrebbe tenuto conto delle osservazioni di tutti nella prossima ristampa del libro. Riferendosi poi al fatto che l'\"Udinese non consegn\u00f2 il libro alla figlia, dicendo, nella sua lettera di protesta: mi sono messo via il libro, il Collodi aggiunse: Povero Paggi, se tutti i babbi italiani fossero timorati di Dio e dei fossati d'acqua, come il tuo Udinese!.\"\nPer apportare correzioni al libro, il Collodi si era rivolto a Giuseppe Augusto Cesana, fondatore de \"Il Fanfulla\" e a Giuseppe Carrara. L'editore Felice Paggi, per la quarta edizione della prima parte del \"Viaggio\" (1886), chiese correzioni e aggiunte a colleghi librai ed editori (alla Libreria Enrico Trevisini di Milano e al libraio editore Vincenzo Porta da Piacenza.\nLa parte seconda del \"Viaggio\" dedicata all'Italia centrale ebbe una recensione nel \"Fanfulla della domenica\" del 3 dicembre 1882.\nIl 4 novembre 1882 il Collodi parl\u00f2 del \"Secondo Viaggio di Giannettino\" in una lettera all'amico Guido Biagi:...\"questo libro non \u00e8 fatto n\u00e9 per i ruminanti di notizie storico-artistico-vegetali, n\u00e9 per...quei sapientissimi, che son nati apposta per dar sapore al sale e odore all'ammoniaca. Il mio libro \u00e8 un libro, per intendersi, \u201cad usum Delphini\u201d, fatto modestamente per dare ai ragazzi una mezza idea di quell'Italia, che \u00e8 la loro nuova e gloriosa patria, e che \u201cper conseguenza\u201d non ne sanno nulla di nulla. Quanto al resto, fai tu: io so di essere in buone mani e me ne fido. Tutto tuo Collodi\"."}
{"id": "1364643", "revid": "785863", "url": "https://it.wikipedia.org/wiki?curid=1364643", "title": "Renata Marini", "text": "Biografia.\nNacque a Bologna nel 1904. Ancora ventenne si trasfer\u00ec a Milano, dove frequent\u00f2 l'Accademia di Arte Drammatica, e tra il 1925 e il '35 fece teatro di prosa; giovanissima entr\u00f2 a far parte, tra l'altro, della compagnia di Marta Abba. Attorno al 1935 inizi\u00f2 a dedicarsi al doppiaggio e negli anni quaranta entr\u00f2 a far parte della C.D.C. Fu attiva anche in teatro e nella prosa radiofonica EIAR e Rai negli anni trenta-quaranta, e saltuariamente nel cinema.\nAlcuni dei doppiaggi pi\u00f9 importanti furono quelli di Audrey Hepburn in \"Vacanze romane\" e \"Sabrina\", Deborah Kerr in \"Da qui all'eternit\u00e0\", Vivien Leigh in \"Il ponte di Waterloo\" e Olivia de Havilland in \"Via col vento\". Nel cinema d'animazione Disney doppi\u00f2 Mary Darling ne \"Le avventure di Peter Pan\".\nDurante gli ultimi anni di vita dirad\u00f2 l'attivit\u00e0 di attrice, ma fino all'ultimo si dedic\u00f2 al doppiaggio."}
{"id": "1364644", "revid": "38120", "url": "https://it.wikipedia.org/wiki?curid=1364644", "title": "Nostos - Il Ritorno", "text": ""}
{"id": "1364647", "revid": "394", "url": "https://it.wikipedia.org/wiki?curid=1364647", "title": "Clitocybe cerussata", "text": ""}
{"id": "1364652", "revid": "2038157", "url": "https://it.wikipedia.org/wiki?curid=1364652", "title": "American Cryptogram Association", "text": "L'American Cryptogram Association (nota anche come ACA) \u00e8 un'organizzazione statunitense senza fini di lucro dedicata all'hobby della crittografia, in particolare ai \"messaggi\" cifrati (noti come crittogrammi) che possono esseri risolti sia con carta e matita (e gomma per cancellare), sia usando il computer, ma non soltanto mediante l'utilizzo di un computer. I crittogrammi da risolvere proposti contengono di solito brevi citazioni, motti di spirito e simili. La maggioranza dei membri \u00e8 americana, ma appartengono all'ACA persone che risiedono in altri 25 paesi, inclusa l'Italia.\nStoria.\nL'ACA fu fondata il 1\u00ba settembre 1929. All'inizio l'interesse primario era rivolto alla soluzione di crittogrammi compilati utilizzando sostituzioni mono-alfabetiche (nelle quali una lettera dell'alfabeto rappresenta solo un'altra lettera dell'alfabeto), ma il numero di cifrature differenti utilizzate \u00e8 dell'ordine di grandezza della sessantina.\nPubblicazioni e attivit\u00e0.\nL'associazione possiede un archivio di libri e articoli sulla crittografia e argomenti connessi, presso il Dipartimento Collezioni Speciali e Archivi, Servizi di Biblioteca e Media, alla Kent State University (Ohio, USA).\nUn convegno annuale ha luogo in agosto, normalmente in una citt\u00e0 degli Stati Uniti o del Canada.\nNel 2003 la riunione \u00e8 stata tenuta in settembre a Bletchley Park in UK, luogo in cui durante la seconda guerra mondiale \u00e8 stato svolto un importante lavoro crittografico.\nL'ACA pubblica un giornalino bimestrale chiamato \"The Cryptogram\", il cui primo numero \u00e8 uscito nel febbraio 1932; consta di 32 pagine, contiene articoli di interesse crittografico e un centinaio di crittogrammi da decifrare. Tra le pubblicazioni destinate ai membri, \u00e8 notevole \"Novice Notes\", che raccoglie una serie di articoli apparsi su \"The Cryptogram\", i quali spiegano come affrontare la decifrazione dei differenti sistemi di cifratura.\nTerminologia.\nPoich\u00e9 alcuni dei suoi membri appartenevano a un'organizzazione simile, la National Puzzlers' League, una parte della terminologia NPL \u00e8 stata adottata dall'ACA. Altri termini sono stati coniati strada facendo.\nPossiamo ricordare:\nThe Cryptogram.\nIl giornalino \"The Cryptogram\" \u00e8 diviso in varie rubriche, ciascuna preparata da un membro nella sua residenza e raccolte per la pubblicazione da un redattore. Ciascuna rubrica contiene un tipo di crittogramma, e sono inoltre presenti articoli tecnici, statistiche dei solutori, recensioni di libri di crittografia. Citiamo alcune rubriche."}
{"id": "1364653", "revid": "94647", "url": "https://it.wikipedia.org/wiki?curid=1364653", "title": "Orologio astronomico di Messina", "text": "L\u2019orologio astronomico di Messina, parte della cattedrale della citt\u00e0, fu costruito dalla ditta Ungerer di Strasburgo nel 1933. \u00c8 integrato nel campanile della chiesa (ricostruito all'inizio del secolo dopo il terremoto), di cui costituisce l'elemento pi\u00f9 caratteristico.\nLa parte tecnica \u00e8 stata concepita da Fr\u00e9d\u00e9ric Klinghammer, mentre dal punto di vista artistico si basa su piani di Th\u00e9odore Ungerer. I meccanismi riprendono in parte quelli dell'orologio astronomico di Strasburgo. Fu commissionato dall'arcivescovo della citt\u00e0 (Angelo Paino) in occasione del rifacimento del campanile di Messina, sotto consiglio di papa Pio XI, che gli regal\u00f2 un modello funzionante dell'orologio di Strasburgo.\n\u00c8 articolato in parecchie parti distribuite ai diversi livelli della torre campanaria. Alcune sono costruite sul lato del campanile che d\u00e0 sulla piazza, altre si trovano sul lato rivolto verso la facciata della chiesa. \nDescrizione del campanile.\nParte bassa dell'edificio.\nIl lato rivolto alla piazza \u00e8 caratterizzato dalla ricchezza di rappresentazioni allegoriche.\nParte alta dell'edificio.\nDalla parte della piazza, si ritrovano i meccanismi pi\u00f9 strettamente legati alla funzione del campanile. Data l'altezza, le sue figure hanno dimensioni superiori rispetto a quelle dei primi piani (anche 3-4 metri di altezza). Viene ancora ripreso il metodo della rappresentazione allegorica, stavolta riferito pi\u00f9 alla storia messinese che non a vicende religiose.\nLa parte superiore del lato rivolto alla cattedrale (destra) \u00e8 meno appariscente:\nL'orologio nel tempo.\nSi presenta come la somma di diverse parti azionate dal blocco centrale, posto all'altezza di Dina, Clarenza e il gallo. Il mantenimento del sistema \u00e8 sempre stato molto oneroso, e i diversi restauri non hanno mirato a preservarne l'originalit\u00e0, ma a aumentarne la spettacolarit\u00e0. Nel tempo, i sistemi meccanici per la produzione del ruggito del leone e del canto del gallo sono stati sostituiti da sistemi audio a nastro prima e stato solido dopo, che danno un suono pi\u00f9 realistico ma meno \"autentico\" per gli appassionati di storia della meccanica. Un'altra modifica effettuata \u00e8 l'ordine di funzionamento: come si vede sia dallo schema originale di Ungerer sotto e dal video dell'istituto Luce girato per l'inaugurazione, l'orologio seguiva l'ordine dal basso verso l'alto, stupendo lo spettatore con il canto del gallo e il ruggito del leone. In tempi recenti \u00e8 stata inserita l'Ave Maria di Schubert, e per non far collidere gli effetti sonori con la musica, si \u00e8 pensato di far eseguire agli animali i loro movimenti, e poi far partire normalmente gli altri meccanismi.\nNel campanile non sono pi\u00f9 presenti i meccanismi sonori originali."}
{"id": "1364657", "revid": "1910023", "url": "https://it.wikipedia.org/wiki?curid=1364657", "title": "Marina di Capitana", "text": "Marina di Capitana \u00e8 una localit\u00e0 del comune di Quartu Sant'Elena. Dista circa 10\u00a0km dal centro della citt\u00e0 ed \u00e8 raggiungibile tramite la strada panoramica (SP 17) in direzione Villasimius.\nIl territorio di Capitana \u00e8 caratterizzato da piccole spiagge, lunghe in media una decina di metri.\nQui sorge inoltre un porticciolo turistico, l'omonima Marina di Capitana, con circa 500 posti, protetto da due moli, uno maggiore articolato ad elle e l'altro minore e rettilineo.\nLa localit\u00e0 \u00e8 servita da tutti i principali servizi. Nella zona \u00e8 molto sviluppato il turismo: sorgono infatti in questa zona un hotel a quattro stelle, un centro di turismo equestre, un agriturismo e un campeggio."}
{"id": "1364659", "revid": "1632387", "url": "https://it.wikipedia.org/wiki?curid=1364659", "title": "Abducted", "text": "Abducted \u00e8 il quarto album in studio del gruppo musicale svedese Hypocrisy, pubblicato il 13 febbraio 1996 dalla Nuclear Blast.\nIn questo disco, considerato uno dei migliori della band, il cantante e chitarrista Peter T\u00e4gtgren cambia il proprio stile vocale, alternando growl e scream.\nL'album \u00e8 stato prodotto e mixato dallo stesso T\u00e4gtgren nei suoi Abyss Studio, mentre il mastering \u00e8 stato curato da Peter In de Betou al Cuttingroom di Solna.\nLa Nuclear Blast ha pubblicato l'album anche in digipack, contenente quattro canzoni registrate al Nuclear Blast Festival del 25 settembre 2000.\nTracce.\nTutte le tracce scritte da Peter T\u00e4gtgren eccetto dove indicato."}
{"id": "1364663", "revid": "75775", "url": "https://it.wikipedia.org/wiki?curid=1364663", "title": "Forze fondamentali", "text": ""}
{"id": "1364664", "revid": "1522738", "url": "https://it.wikipedia.org/wiki?curid=1364664", "title": "Dalmati italiani", "text": "I dalmati italiani sono gli abitanti italiani autoctoni della Dalmazia, una regione storico-geografica adriatica che dagli anni novanta \u00e8 compresa nei confini di Croazia, Bosnia-Erzegovina e Montenegro. All'inizio del XXI secolo sono ridotti ad alcune centinaia nella loro terra, a cui vanno ad aggiungersi diverse migliaia dell'esodo giuliano-dalmata, ma quest'ultimi ormai generalmente integratisi e assimilatisi nelle comunit\u00e0 d'adozione.\nStoria.\nNell'odierna Dalmazia sopravvivono comunit\u00e0 italiane di modesta entit\u00e0 numerica, divise tra gli Stati di Croazia e Montenegro, ultima testimonianza di una presenza bimillenaria di genti prima illirico-latine e poi neoromanze, che ha enormemente influenzato la regione e che ha le sue radici nelle popolazioni sopravvissute alle invasioni slave, o con quest'ultimi fusesi pur mantenendo caratteri distintivi propri.\nGli attuali dalmati italiani sono, infatti, gli ultimi epigoni dei latini e delle popolazioni che parlavano lingue neoromanze nella regione (lingua dalmatica), oltre che dei veneti e, in misura minore, dei pugliesi, marchigiani, romagnoli, friulani, toscani trapiantatisi nei territori adriatici d'oltremare della Repubblica di Venezia e della Repubblica di Ragusa.\nSecondo il linguista Matteo Bartoli, all'inizio delle guerre napoleoniche (1803), l'italiano era l'idioma parlato come prima lingua da circa il 33% della popolazione dalmata.\nAlle valutazioni di Bartoli si affiancano anche altri dati: Auguste de Marmont, il Governatore francese delle Province Illiriche commission\u00f2 un censimento nel 1809 attraverso il quale si scopr\u00ec che i dalmati italiani, concentrati soprattutto nelle citt\u00e0, costituivano oltre il 29% della popolazione totale della Dalmazia.\nLa comunit\u00e0 italiana nel corso del XIX secolo era ancora consistente. Secondo il censimento austriaco del 1865 raggiungeva il 12,5% del totale nella regione: un dato inferiore al 20% stimato nel 1816.\nVa notato come per secoli, almeno dall'inizio dell'et\u00e0 moderna e fino alla prima met\u00e0 dell'800, tra molti dalmati ed in particolare tra la componente romanza o romanzizzata, si svilupp\u00f2 un peculiare senso di appartenenza ed identit\u00e0 regionale, di dalmaticit\u00e0. Tanto da poter parlare di \"nazione dalmata\".\nCon l'affermarsi del concetto di nazionalismo romantico e l'affiorare delle coscienze nazionali, cominci\u00f2 il processo d'identificazione di singoli e comunit\u00e0, e la lotta fra gli italiani e gli slavi per il dominio sulla Dalmazia.\nLa comunit\u00e0 italiana \u00e8 stata praticamente cancellata da questo scontro fra opposti nazionalismi, che ha conosciuto diverse fasi:\nLa comunit\u00e0 italiana in Dalmazia.\nDiminuzione dei dalmati italiani dall'Ottocento.\nLa diminuzione degli Italiani venne registrata dalle statistiche ufficiali austriache dell'Ottocento, che rilevarono la \"lingua d'uso\" della popolazione, ovvero la lingua pi\u00f9 spesso adoperata nel corso della giornata.\nSecondo tali statistiche, la lingua italiana in Dalmazia era parlata nelle seguenti percentuali (escluse le isole quarnerine: Cherso, Lussino, Veglia):\nL'asterisco * indica i censimenti nei quali venne rilevata sul campo la lingua d'uso. Gli altri dati sono invece contenuti negli annuari statistici dell'impero austriaco.\nPer valutare la variazione del numero dei dalmati italiani sono indicativi alcuni dati locali relativi alla lingua d'uso in municipalit\u00e0 specifiche:\nIn altre localit\u00e0 dalmate, stando ai censimenti austriaci, gli italiani conobbero una diminuzione ancor pi\u00f9 repentina: nel solo ventennio 1890-1910, nel comune di Arbe passarono da 225 a 151, a Lissa da 352 a 92, a Pago da 787 a 23, a Risano da 70 a 26, sparendo completamente in quasi tutte le localit\u00e0 dell'entroterra.\nI dalmati italiani nel XXI secolo.\nLa comunit\u00e0 italiana in Dalmazia, secondo i censimenti del 2011, \u00e8 costituita da 349 residenti in Croazia e da 135 residenti in Montenegro.\nQuesto numero sale per la Croazia a circa , considerando i dati forniti dalle locali \"Comunit\u00e0 degli Italiani\" e a circa 450 nella costa del Montenegro. \nLa comunit\u00e0 del Montenegro, concentrata principalmente a Cattaro e Perasto, discende direttamente dai Veneti della storica Albania veneta e rappresenta il gruppo italiano pi\u00f9 forte in Dalmazia. Si stima per\u00f2 che nella Dalmazia croata il numero effettivo sia maggiore, in quanto esiste tuttora un diffuso timore nel dichiararsi italiani. Inoltre le giovani e medie generazioni, spesso cresciute in famiglie miste, tendono a conformarsi ed assimilarsi alla maggioranza, di conseguenza l'et\u00e0 media degli italiani e italofoni autodichiaratisi tali \u00e8 particolarmente elevata.\nA seguito del crollo del regime comunista e alla dissoluzione della Jugoslavia, si \u00e8 verificato un timido risveglio dell'identit\u00e0 degli ultimi italiani che hanno costituito delle Comunit\u00e0 italiane a Zara, Spalato, Lesina, quelle dell'area quarnerina a Cherso, Lussinpiccolo, Veglia e quella in Montenegro. A Spalato \u00e8 presente inoltre il Centro Ricerche Culturali Dalmate che nasce nel 2007 con lo scopo di occuparsi di storia e cultura dalmata, con la sua specifica matrice culturale latina e veneta. Pi\u00f9 a sud a Ragusa esiste una comunit\u00e0 non ufficiale di italiani che fa riferimento al locale Vice Consolato Onorario d'Italia (il cui responsabile \u00e8 un raguseo italiano) (ed alla Societ\u00e0 Dante Alighieri), mentre a Sebenico i pochissimi (qualche decina) italiani sono iscritti alla Comunit\u00e0 della vicina Spalato. In Montenegro, a Perasto, recentemente \u00e8 stato creato il gruppo \"Amici di Perasto\", a ricordo del fatto che i perastini erano i custodi del Gonfalone di Venezia fino al 1797.\nIn Dalmazia opera la Societ\u00e0 Dante Alighieri importante istituzione culturale italiana che ha lo scopo di tutelare e diffondere la lingua e la cultura italiana nel mondo. \u00c8 presente con quattro sedi: Zara, Spalato, Ragusa e Cattaro.\nIl Ministero dell'Istruzione croato, dopo un travagliato iter durato alcuni anni, ha autorizzato dall'anno scolastico 2009/2010 l'apertura di una sezione in lingua italiana in uno degli asili di Zara, a causa delle resistenze dell'amministrazione e di parte dell'opinione pubblica locali, l'asilo italiano \"Pinocchio\" di Zara \u00e8 stato inaugurato appena nel 2013.\nItalofoni nell'odierna Dalmazia croata.\nSecondo il censimento del 2011 i dalmati italiani sono in leggero incremento, dai 304 censiti nel 2001 ai 349 del 2011. A questi si aggiungono 705 abitanti che si dichiarano genericamente dalmatini, ossia popolazione mistilingua.\nIl problema dell'identificazione nazionale.\nLa moderna storiografia croata \u00e8 tuttora affetta da pregiudizi che hanno le loro radici nei conflitti nazionali del XIX secolo.\nIn Croazia non si riconosce una presenza autoctona italiana, n\u00e9 presente, n\u00e9 passata. Si sostiene che la Dalmazia fosse gi\u00e0 totalmente croatizzata sin dall'Alto Medioevo e che la \"successiva\" presenza italiana (ritenuta peraltro limitata) sarebbe esclusivamente dovuta a emigrazioni straniere (prevalentemente veneziani) o all'italianizzazione dell'elemento slavo locale. I dalmati sarebbero dunque da considerarsi tutti croati e gli italiani di Dalmazia dei \"croati italianizzati\", compresa la totalit\u00e0 dei letterati dalmati, presentati come \"scrittori croati in lingua italiana\".\nL'evidenza storica della presenza romanza dopo le invasioni barbariche viene ammessa, ma si sostiene per\u00f2 che queste popolazioni, parlanti la lingua dalmatica, non sarebbero state connesse con gli italiani e si sarebbero successivamente assimilate ai croati. Gli effetti di queste teorie sono visibili nella storiografia croata, che spesso \u00e8 purgata di qualsiasi riferimento all'Italia e agli italiani, cos\u00ec come sono state ricostruite a posteriori le storie nazionali di tutti i dalmati famosi, inseriti nell'alveo della storia croata: il filosofo di Cherso Francesco Patrizi \u00e8 stato ribattezzato \"Frane Petri\u0107\", lo scrittore di Lesina Giovanni Francesco Biondi, oggi in Croazia \u00e8 noto come \"Ivan Franjo Bjundovi\u0107\", e l'architetto e scultore fiorentino Niccol\u00f2 di Giovanni Fiorentino, che lavor\u00f2 prevalentemente in Dalmazia, oggi \u00e8 identificato come \"Nikola Firentinac\", ipotizzandone la sua ascendenza croata."}
{"id": "1364670", "revid": "666668", "url": "https://it.wikipedia.org/wiki?curid=1364670", "title": "Solomon R. Guggenheim", "text": "Biografia.\nNacque a Filadelfia, nella Pennsylvania, da Meyer Guggenheim; suoi fratelli furono Simon, Benjamin (padre di Peggy Guggenheim), e Daniel, oltre ad altri quattro non noti. Dopo aver completato gli studi in Svizzera, fece ritorno negli Stati Uniti e inizi\u00f2 a lavorare per l'azienda estrattiva di famiglia: successivamente fond\u00f2 la Yukon Gold Company in Alaska. And\u00f2 in pensione nel 1919, per iniziare a collezionare opere d'arte, e nel 1937 fond\u00f2 la Solomon R. Guggenheim Foundation con lo scopo di incoraggiare e preservare l'arte moderna. Tra i suoi figli pi\u00f9 noti figurano Eleanor Guggenheim (poi conosciuta come Lady Castle Stewart), e Gertrude Guggenheim. Mor\u00ec nel 1949.\nCostituzione collezione Guggenheim.\n1929\u201330.\nAll'et\u00e0 di 66 anni Guggenheim comincia a dar forma a una collezione d'arte moderna con importanti dipinti di artisti come Vasilij Kandinskij, Paul Klee e Marc Chagall. In questo progetto si avvale della guida di una giovane artista e studiosa tedesca, Hilla Rebay (al secolo Baronessa Hilla Rebay von Ehrenwiesen), che nel luglio del 1930 lo accompagna nello studio di Kandinskij a Dessau, dove Guggenheim acquista numerosi dipinti e opere su carta dell'artista, del quale raccoglier\u00e0 infine pi\u00f9 di 150 opere.\nAnni \u201830.\nLa sempre pi\u00f9 nutrita collezione trova una sistemazione nell'appartamento privato presso il Plaza Hotel di New York, dove piccole mostre delle nuove opere acquistate vengono sporadicamente allestite per il pubblico. Rebay organizza una storica mostra itinerante intitolata \u201cLa collezione d'arte non-oggettiva di Solomon R. Guggenheim\u201d, presentata a Charleston, Filadelfia e Baltimora.\n1937.\nNasce la Fondazione Solomon R. Guggenheim con lo scopo di \"promuovere, incoraggiare, educare all'arte e illuminare il pubblico\". Costituitasi presso il Consiglio governativo dello Stato di New York, alla Fondazione \u00e8 concessa la gestione di uno o pi\u00f9 musei. Guggenheim viene eletto primo presidente della Fondazione, mentre Rebay ne \u00e8 nominata curatrice.\n1938.\nAll'et\u00e0 di 40 anni Peggy Guggenheim, nipote di Solomon, inaugura a Londra la galleria d'arte Guggenheim Jeune, dove espongono artisti d'avanguardia come Jean Cocteau, Kandinsky e Yves Tanguy. Consigliata inizialmente da Herbert Read e Marcel Duchamp, Peggy inizia presto a raccogliere un'importante collezione di arte surrealista e astratta.\n1939.\nPatrocinato dalla Fondazione Solomon R. Guggenheim, il Museo di pittura non-oggettiva apre in spazi presi in affitto al n\u00b024 della 54\u00aa Strada Est. Il museo, diretto da Rebay e decorato con del velure grigio plissettato alle pareti e una fitta moquette grigia, e con un sottofondo di musica classica e profumo d'incenso, espone le opere astratte di artisti americani ed europei della collezione di Solomon.\n1943.\nGuggenheim e Rebay incaricano Frank Lloyd Wright di progettare una struttura permanente che ospiti il Museo di pittura non-oggettiva. Nei successivi quindici anni, Wright realizzer\u00e0 circa 700 schizzi e sei distinti gruppi di disegni preparatori per l'edificio. A New York, la Fondazione acquista un tratto di terreno tra la 88a e 89a Strada Est sulla Fifth Avenue ma la costruzione, per vari motivi, come l'inflazione del dopoguerra, verr\u00e0 rinviata al 1956. Il Solomon R. Guggenheim Museum sar\u00e0 completato tre anni pi\u00f9 tardi."}
{"id": "1364671", "revid": "96527090", "url": "https://it.wikipedia.org/wiki?curid=1364671", "title": "San Magno", "text": ""}
{"id": "1364672", "revid": "767487", "url": "https://it.wikipedia.org/wiki?curid=1364672", "title": "GoodMorningBoy", "text": "Biografia.\nMarco Iacampo nasce a Venezia il 17 gennaio 1976.\nInizia la sua carriera artistica nel 1997 come cantante della band veneta Elle con cui pubblica due album. Dopo quattro anni lascia la band ed intraprende la carriera solista.\nRecita come protagonista nel film \"La settimana di Vespuccio\", primo lungometraggio di Bibi Bozzato. \u00c8 la sua unica esperienza come attore.\nNel 2001, pubblica l'album d'esordio intitolato semplicemente \"GoodMorningBoy\", 13 canzoni fra rock e pop totalmente suonate e prodotte.\nNel 2002 esce , EP con canzoni che erano rimaste fuori dal primo album e due video live.\nNel novembre 2004 GoodMorningBoy pubblica il suo secondo album Hamlet Machine. Il tour che ne seguir\u00e0 lo porter\u00e0 a suonare anche all'estero in Svizzera e Germania, alternando performance da solo con chitarra e pianoforte o con la band.\nNel 2006 partecipa al singolo di Marco Parente \"Neve Ridens\" e nel 2009 alla compilation con l'inedito \"Che bella Carovana\".\nNel 2010 lascia la \"Urtovox\" ed esce ad aprile per l'etichetta \"Adesiva Discografica\" il disco intitolato semplicemente \"Marco Iacampo\" (senza comparire pi\u00f9 come \"GoodMorningBoy\").\nIl 16 novembre 2012 esce il secondo album da solista intitolato \"Valetudo\" per l'etichetta Urtovox/The Prisoner Rec."}
{"id": "1364673", "revid": "20564", "url": "https://it.wikipedia.org/wiki?curid=1364673", "title": "Goodmorningboy", "text": ""}
{"id": "1364676", "revid": "767487", "url": "https://it.wikipedia.org/wiki?curid=1364676", "title": "Eamon", "text": "Biografia.\nEamon \u00e8 nato a New York nel 1984 da padre irlandese e mamma italiana. Suo padre era membro di un gruppo doo wop con il quale, ad appena 9 anni, si esibiva, e catturando l'attenzione del produttore Milk Dee all'et\u00e0 di quindici, che aveva gi\u00e0 lavorato con cantanti come Janet Jackson e Mary J. Blige. Insieme al suo collaboratore Mark Passy ha lavorato per migliorare la voce di Eamon e gli ha permesso di firmare un contratto con la casa discografica Jive Records.\nSuccesso.\nIl singolo di debutto di Eamon, \"Fuck It (I Don't Want You Back)\", fu diffuso nelle radio americane a partire dalla fine del 2003 e cattur\u00f2 subito l'attenzione degli ascoltatori. L'anno successivo il singolo fu esportato anche all'estero diventando una delle hit mondiali di quell'anno. Il successo del singolo ha incentivato anche l'acquisto dell'album d'estrazione, \"I Don't Want You Back\", che debutt\u00f2 nella top 10 della classifica degli album americana. Il singolo fu inoltre reinciso in italiano con il titolo di \"Solo\", in collaborazione con la band Articolo 31. Ci fu anche una risposta alla canzone da parte di una ragazza, Frankee, che con il singolo \"F.U.R.B. (Fuck You Right Back)\" rivendic\u00f2 di essere l'ex fidanzata del cantante, fatto smentito da Eamon stesso. Questa canzone valse a Eamon anche una presenza nel \"Guinnes dei primati\" come canzone dal testo pi\u00f9 esplicito che ha raggiunto la posizione numero 1 delle classifiche. Dopo questo primo fortunatissimo singolo ha pubblicato il successivo, \"I Love Them Ho's (Ho-wop)\", che per\u00f2 non suscit\u00f2 un grande interesse.\nIl secondo album del cantante, \"Love &amp; Pain\", avrebbe dovuto vedere la luce negli Stati Uniti il 1\u00ba agosto 2006, ma fu rimandato all'infinito e reso disponibile solo tramite Internet."}
{"id": "1364688", "revid": "1708406", "url": "https://it.wikipedia.org/wiki?curid=1364688", "title": "Funzione trascendente di Lerch", "text": "In matematica, la funzione trascendente di Lerch \u00e8 una generalizzazione della funzione zeta di Hurwitz\ne della funzione polilogaritmo. Fu studiata da Lipschitz nel 1857 e poi da Lerch nel 1887.\n\u00c8 definita con la serie:\nformula_1\ncon formula_2. La serie \u00e8 convergente per formula_3. Per formula_4, la serie \u00e8 convergente solamente per formula_5.\nOvviamente:\nformula_6, la funzione zeta di Hurwitz.\nPer formula_7, si ha formula_8, la funzione polilogaritmo.\n\u00c8 possibile dimostrare che:\nformula_9\nsviluppando formula_10.\nLa funzione zeta di Lerch \u00e8 definita come"}
{"id": "1364689", "revid": "4106", "url": "https://it.wikipedia.org/wiki?curid=1364689", "title": "San Magnus", "text": ""}
{"id": "1364690", "revid": "104458", "url": "https://it.wikipedia.org/wiki?curid=1364690", "title": "Chioccia con i pulcini", "text": "La Chioccia con i pulcini \u00e8 un'opera di oreficeria longobarda risalente al V o al VI secolo. \u00c8 conservata nel Museo del tesoro del duomo di Monza.\nOpera.\nL'opera, raffigurante una gallina e sette pulcini intenti a beccare, \u00e8 in argento dorato, rubini e zaffiri. La chioccia, molto probabilmente pi\u00f9 antica del resto della composizione, fu lavorata a sbalzo mentre i pulcini, pi\u00f9 recenti, furono ottenuti per fusione. L'occhio sinistro della chioccia \u00e8 costituito da una gemma romana del I secolo a.C. con la figura di un guerriero.\nOrigine.\nLa tradizione vuole che questo lavoro di oreficeria appartenesse alla regina Teodolinda, che fosse stato rinvenuto nella sua primitiva sepoltura e che presso i Bavari, popolazione germanica dell'odierna Baviera da cui Teodolinda proveniva, questo soggetto fosse considerato il simbolo del rinascere della vita.\nL'immagine della chioccia \u00e8 anche scolpita sulla lunetta del portale del Duomo monzese."}
{"id": "1364691", "revid": "93556", "url": "https://it.wikipedia.org/wiki?curid=1364691", "title": "International Motor Sports Association", "text": "La International Motor Sports Association (generalmente abbreviata come IMSA) \u00e8 una federazione statunitense che disciplina ed organizza competizioni e campionati nell'ambito dell'automobilismo, ha sede a Daytona Beach in Florida (Stati Uniti). \u00c8 stata fondata da John Bishop, un ex impiegato del SCCA (Sports Car Club of America), da sua moglie Peggy nel 1969 con l'aiuto di Bill France responsabile NASCAR. Il magnate statunitense Don Panoz aveva acquisito la totale propriet\u00e0 di questa federazione nel 2001 ponendola all'interno del \"Panoz Motor Sports Group\", insieme a tutta una serie di altre societ\u00e0 operanti nell'ambito del motorismo sportivo. Alla fine del 2012 il \"Panoz Motor Sports Group\" (e quindi anche la IMSA) si \u00e8 fuso con la \"Grand American Road Racing Association\", una organizzazione che \u00e8 posta sotto il controllo della NASCAR allo scopo di dar vita a un campionato nordamericano unificato per le vetture sport, denominato \"United Sportscar Racing\".\nStoria.\nIn passato la pi\u00f9 importante serie organizzata dall'IMSA \u00e8 stato il proprio \"Campionato GT\", lanciato ufficialmente nel 1971 e terminato nel 1998, inizialmente era disciplinato da norme FIA ed era riservato a vetture GT (Gruppo 3 e 4) e Turismo (Gruppo 1 e 2), nel 1977 furono introdotte anche le vetture Gruppo 5 sovralimentate denominate \"GTX\".Nel 1980 l'IMSA introdusse nel regolamento la categoria \"Gran Turismo Prototipo\" (GTP), concepita di concerto con gli organizzatori della 24 Ore di Le Mans e riservata alle vetture sport prototipo, con regolamento separato da quello \"Gran Turismo\" (GT). Dalla stagione successiva essa diventa la nuova classe di vertice del campionato, con vetture simili a quelle che sarebbero rientrate l'anno seguente nel Gruppo C della FIA, ma senza limitazioni sul consumo di carburante, in quanto Bishop non era d'accordo con il regolamento di quest'ultima, che limitava le prestazioni mediante il controllo dei consumi.\nNel 1987, dopo che John Bishop fu sottoposto a un intervento di by-pass cardiaco e acconsent\u00ec che le regole vennissero modificate per favorire l'ingresso di nuovi Costruttori, a discapito delle squadre private per le quali il campionato era stato originariamente concepito dal suo ideatore, nonostante le sue perplessit\u00e0 sul fatto che tale scelta fosse nociva al campionato in un'ottica a lungo termine.\nNel gennaio 1989 ai coniugi Bishop subentrarono Mike Cone e Jeff Parker, organizzatori della gara IMSA di St. Petersburg, e da l\u00ec a poco lo stesso John Bishop cedette anche la presidenza dell'IMSA a Mark Raffauf, suo vice e delegato presso l'ACCUS (Automobile Competition Committee for the United States), un ente sportivo riconosciuto dalla FIA. Cone e Parker a loro volta cedettero l'organizzazione a Charles Slater nei primi anni novanta\nCi\u00f2 condurr\u00e0 ad un inevitabile declino quando all'inizio degli anni novanta le case automobilistiche giapponesi protagoniste del Campionato, si ritirarono perch\u00e9 afflitte dalla recessione economica del proprio paese, la classe GTP venne soppressa al termine della stagione agonistica 1993.Nel 1994, l'IMSA introdusse un nuovo tipo di vetture per la classe di vertice, le WSC (\"World Sport Car\"), barchette con motori derivati da unit\u00e0 di serie, la classe rimase attiva fino al 1998 e sostituita poi nel 1999 dal nuovo campionato American Le Mans Series organizzato sempre dell'IMSA.\nL'indebitata IMSA era stata intanto ceduta nel 1996 da Slater a altri acquirenti, tra cui Andy Evans, pilota e team manager del Team Scandia World Sports Car e impegnato anche nell'IndyCar, con molti membri del consiglio d'amministrazione che lasciarono l'organizzazione. Lo stesso Evans fu tra i fautori del cambio di denominazione in \"Professional Sports Car Racing\" (PSCR)\nNel 1998 la PSCR dovette fronteggiare la concorrenza dell'USRRC e dello Sports Car Club of America, che idearono un nuovo campionato alternativo promosso da persone in precedenza legate alla stessa IMSA, come John Bishop, Bill France Jr., Rob Dyson, Roger Penske, Skip Barber e Ralph Sanchez, che per\u00f2 non riuscirono nel loro intento, tanto che Don Panoz e Skip Barber strinsero poi un accordo con la PSCR. Un anno dopo ci fu un secondo e pi\u00f9 realistico tentativo da parte della famiglia France (proprietari della NASCAR) e da altri soci, che idearono la Grand-Am, la quale, nonostante i difficili esordi, col tempo \u00e8 cresciuta di importanza facendo leva su un regolamento tecnico basato su vetture pi\u00f9 semplici ed economiche da gestire per i team privati, che hanno riempito le griglie di partenza.\nTale scisma, per\u00f2, ha fatto s\u00ec che l'attenzione globale di pubblico, media e finanziatori sulle corse delle vetture sport sia andata scemando, quindi i proprietari delle scuderie e la dirigenza della PSCR forzarono la mano a Evans, che nel 2001 cedette l'organizzazione a Don Panoz che rafforz\u00f2 il suo campionato American Le Mans Series sostenuto dalla PSCR a partire dal 1999. Don Panoz decise di ritornare al vecchio nome di IMSA.\nNel 2012 Don Panoz ha venduto l'ALMS ai rivali della Grand-Am Road Racing e si \u00e8 prodigato per la fusione tra la stessa ALMS e la Rolex Sports Car Series\nDopo aver gestito dal 1999 al 2013 l'ALMS, una serie che utilizzava le regole emanate dall'Automobile Club de l'Ouest e valide per la 24 Ore di Le Mans, a cui tuttavia l'IMSA si riservava il diritto di modificare alcuni parametri apportando dei correttivi al fine di garantire corse pi\u00f9 equilibrate, in seguito alla fusione con la \"Rolex Sports Car Series\" avvenuta alla fine del 2012, la IMSA si occupa dell'organizzazione del campionato unificato \"United Sportscar Racing\", di cui la prima stagione agonistica si \u00e8 svolta nel 2014.\nCampionati attuali.\nIMSA WeatherTech SportsCar Championship.\nDal 2014 il WeatherTech SportsCar Championship \u00e8 il principale campionato per Prototipi e GT, nato dalla fusione tra il Grand-Am Road Racing e l'American Le Mans Series.\nIMSA Michelin Pilot Challenge.\nIl Michelin Pilot Challenge \u00e8 una competizione riservata a vetture Gran Turismo e vetture Turismo. Dal 2014 \u00e8 la categoria di supporto al WeatherTech SportsCar Championship. Dal 2019 Michelin \u00e8 fornitore di penumatici e title sponsor, succedendo a Continental.\nIMSA Prototype Challenge.\nCompetizione monomarca riservata a prototipi di classe LMP3 con equipaggi di due piloti per auto.\nPorsche GT3 Cup Challenge USA e Canada.\nMonomarca dedicato a piloti semi-pro che utilizzano la Porsche 911 GT3 Cup.\nLamborghini Super Trofeo North America.\nMonomarca che prevede l'utilizzo della Lamborghini Hurac\u00e1n Super Trofeo.\nFerrari Challenge North America.\nMonomarca in cui i clienti Ferrari si sfidano a bordo della Ferrari 488 Challenge."}
{"id": "1364694", "revid": "88740", "url": "https://it.wikipedia.org/wiki?curid=1364694", "title": "Persecuzioni ai danni dei pagani nell'Impero romano", "text": "Le persecuzioni dei pagani nell'Impero romano furono quelle azioni di intolleranza, discriminazione, oppressione e violenza religiosa che portarono alla progressiva sostituzione del cristianesimo alle religioni politeiste, sia indigene che straniere, nei territori dell'Impero (cfr. Ellenizzazione), avvenute soprattutto durante gli anni che segnarono la caduta dell'Impero romano d'Occidente, nel corso del IV secolo.\nEppure il cristianesimo si era presentato, finch\u00e9 era rimasto un fenomeno minoritario, come una religione di tolleranza, chiusa nella sua individualit\u00e0 ma aperta all'accettazione che altri potessero avere una fede diversa. Cos\u00ec infatti proclama nel 197 Tertulliano, da poco convertito: \"Uno onori Dio, un altro Giove; uno tenda le mani supplici verso il cielo, altri verso l'ara della Fede; uno, se crede, conti, pregando, le nuvole, un altro le travi del soffitto; uno al proprio Dio voti l'anima propria, altri quella di un caprone. Badate, infatti, che non concorra anche questo al delitto di irreligiosit\u00e0: togliere la libert\u00e0 di religione e interdire la libert\u00e0 di scelta della divinit\u00e0, cos\u00ec che non mi sia permesso onorare chi voglio, ma sia costretto a onorare chi non voglio. Nessuno vorr\u00e0 essere onorato da chi non vuole farlo, nemmeno un uomo.\".\nDefinizione di \"paganesimo\".\nIl termine \"paganesimo\" indica quelle religioni, specialmente quelle proprie della Grecia antica e della Roma antica, viste in opposizione al cristianesimo. Il termine, in uso comune, viene utilizzato in ambito scientifico solo nel suo significato storico.\nLa locuzione \"paganesimo\" \u00e8 introdotta nella lingua italiana a partire dalla met\u00e0 del XIV secolo e deriva dal termine \"pagano\", inserito in questa lingua a partire dalla seconda met\u00e0 del XII secolo. \"Pagano\" deriva a sua volta dal latino \"pag\u0101nu(m)\" dove indica il \"civile\", il \"campagnolo\", contrapposto al \"militare\", e proviene dal termine \"p\u0101gus\" (villaggio). Henri Maurier osserva come \"p\u0101gus\" e \"pag\u0101nus\" indichino quei territori, e coloro che li abitano, in opposizione ai centri delle amministrazioni dell'Impero romano e, a differenza di questi che celebrano il culto imperiale, quelli celebrano i culti locali. Dopo l'affermazione del Cristianesimo nell'Impero Romano, infatti, i seguaci della religione antica si erano generalmente riuniti nelle campagne, lontano dalla vita cittadina ormai divenuta filocristiana. I cosiddetti \"pagani\" erano dunque, in origine, le persone che, abitando nei \"pagi\", tendevano a mantenere uno stile di vita rurale, oltre a non entrare in contatto con gli sviluppi culturali e politici dello Stato.\nDal canto suo Edward Gibbon fa risalire il termine al greco \"\u03a0\u03ac\u03b3\u03b7\" (\"pagh\u00e8\"), che in dialetto dorico significa \"fontana\", da cui i contadini italici che frequentavano la stessa fontana erano detti appunto \"pagani\". \"Pagani\" e \"campagnoli\" divennero facilmente sinonimi e l'appellativo, che nella successiva evoluzione delle lingue divenne \"paesani\", fin\u00ec per definire i contadini. Sempre il Gibbon osserva poi che il termine assunse una caratteristica dispregiativa e venne utilizzato anche nella terminologia militare: chi non faceva parte della milizia imperiale era \"pagano\" e in seguito, poich\u00e9 i Cristiani si consideravano soldati di Cristo, \"pagani\" divennero i non cristiani. Con questa accezione il termine comparve, durante il regno di Valeriano, anche nei testi giuridici (\"Codice Teodosiano\", libro XVI, titolo II, legge 18), oltre che negli scritti teologici. Quando il Cristianesimo si diffuse in tutte le citt\u00e0 dell'impero la vecchia religione ufficiale si trov\u00f2 soprattutto relegata nei centri extraurbani, ed il termine torn\u00f2 al suo significato originario, per ampliarsi poi di nuovo, morto definitivamente il politeismo degli d\u00e8i romani, all'universo non cristiano.\nNel lessico cristiano questi termini entrano intorno al 370, quando il cristianesimo \u00e8 divenuto religione ufficiale e quindi culto dell'impero. Il latino liturgico li ignora, tuttavia, preferendogli i termini di \"gens\", \"gentiles\", \"natio\" o \"nationes\", e lasciando \"p\u0101gus\" e \"pag\u0101nus\" all'uso popolare e non \"ufficiale\" insieme ad altri termini come \"infedeli\" (latino \"infed\u0113lis-e\") o \"idolatri\" (latino ecclesiastico \"ido(lo)l\u0103tra\") i quali acquisiscono una connotazione peggiorativa iniziando ad essere utilizzato dai cristiani per indicare tutti coloro che rifiutavano di convertirsi, accomunandoli agli abitanti dei \"pagi\" che, essendo isolati, tendevano a mantenere vive le loro tradizioni religiose originali. Il termine venne in seguito utilizzato per descrivere tutte le religioni non cristiane, compreso l'Ebraismo e l'Islam: assunse dunque l'accezione di \"non cristiano\", cos\u00ec come \"barbaro\" indicava il \"non romano\". Necessit\u00e0 del latino liturgico era invece quella di individuare un termine che rendesse quello greco di \"ethnicoi\" (\"popoli\") a sua volta traduzione dell'ebraico biblico di \"goj\" (pl. \"gojim\") per indicare quei popoli differenti da quello ebraico ovvero dal \"popolo eletto da Dio\", \"popolo\", che nell'ambito neotestamentario e quindi cristiano, diviene per l'appunto la chiesa di Cristo.\nPaganesimo e Cristianesimo.\nIl Cristianesimo si era diffuso nell'Impero romano soprattutto nel corso della crisi del III secolo. La stessa religione ufficiale manifestava tendenze enoteistiche, funzionali alla esigenza di un forte potere centrale che si era manifestato nella societ\u00e0. In quest'ambito si inserisce l'adozione del culto del \"Sol Invictus\" (che richiamava molte caratteristiche del Mitraismo), da parte dell'imperatore Aureliano.\nPrimi provvedimenti contro i culti pagani.\nInizialmente il Cristianesimo si confront\u00f2 principalmente con le pratiche allora correnti del Giudaismo, ma inizi\u00f2 rapidamente a rivaleggiare anche con le esistenti religioni romane, greche ed egizie, allora predominanti nel Mediterraneo. Ben presto incontr\u00f2 per\u00f2 proprio al suo interno i principali ostacoli, con le numerose \"eresie\" di Paolo di Samosata, dei montanisti, dei novazianisti, dei marcioniti, dei valentiniani, dei manichei e, soprattutto, degli ariani, che per un certo periodo rivaleggiarono pesantemente con la Chiesa di Roma e, durante il regno di Costanzo II, ne ebbero il sopravvento (complici le intimidazioni dello stesso imperatore nei confronti dei vescovi \"romani\" in occasione del concilio di Rimini del 359-360). L'opera di demolizione delle \"eresie\" venne perseguita anche facendo ricorso a norme penali riprese dagli editti anticristiani di Diocleziano, con l'approvazione degli stessi vescovi che pochi anni prima quelle stesse norme avevano subito.\nLa situazione imponeva degli interventi autorevoli. Galerio fu il primo imperatore a emanare un editto di tolleranza per tutte le religioni, incluso il Cristianesimo. Costantino I, spesso menzionato come il primo imperatore a convertirsi al nuovo credo, ne continu\u00f2 la politica di tolleranza, e l'Editto di Milano, emanato nel 313, stabilendo la libert\u00e0 di culto per tutte le religioni pose fine alle persecuzioni contro i cristiani nell'Impero romano; a partire da questo momento la posizione del Cristianesimo si and\u00f2 sempre pi\u00f9 consolidando fino a divenire religione ufficiale dello Stato, in quanto religione degli imperatori. Quella stessa libert\u00e0 di culto concessa da Galerio e poi da Costantino, privilegiando di fatto il Cristianesimo, opprimeva per\u00f2 le altre espressioni religiose; l'imperatore infatti, convinto sostenitore della nuova fede, si persuase che gli \"eretici\" si opponevano ai suoi ordini e mettevano in discussione le sue opinioni, e che pertanto era necessario ricorrere a qualche deterrente per salvare costoro dalla dannazione eterna (e lo Stato dai dissidenti). Il clero non cristiano venne inizialmente privato delle ricompense e immunit\u00e0 abbondantemente elargite ai cristiani, ma poi si arriv\u00f2 a proibire le riunioni degli \"eretici\" ed a confiscare i loro beni in favore dello Stato e della Chiesa cristiana.\nAd ogni modo Costantino, pur esortando i sudditi a seguire la religione del loro signore, consentiva a coloro che ancora si ostinavano a non abbracciare la sua fede di continuare a professare le loro credenze nei loro templi. Ma mentre professava una liberalit\u00e0 religiosa, si adoperava per demolire il paganesimo con una sorta di violenza psicologica fatta soprattutto di parzialit\u00e0 in favore della Chiesa cristiana, mascherate di motivazioni di giustizia e bene pubblico. Avendo infatti interiorizzato la verit\u00e0 della Chiesa come ispiratrice delle sue leggi e dei suoi atti, qualunque opinione divergente e qualsiasi rifiuto dell'autorit\u00e0 del clero si configurava come una minaccia all'autorit\u00e0 stessa dell'imperatore, che dunque aveva il diritto e l'obbligo di intervenire anche duramente contro quelle che in tal modo si configuravano come eresie. Di fatto, la libert\u00e0 religiosa stabilita nell'Editto di Milano era tacitamente abolita. Non va poi sottovalutato il fatto che, a parere di Costantino, una totale diffusione del Cristianesimo era diventata molto utile per la salvezza economica dell'Impero: a causa del comandamento della carit\u00e0, infatti, i cristiani avevano creato una fitta rete di orfanotrofi, mense dei poveri, assistenza agli anziani, insomma una vera e propria \"economia della carit\u00e0\" che era diventata indispensabile per la sussistenza delle persone pi\u00f9 povere, alle quali il sistema statale non riusciva pi\u00f9 ad arrivare.\nInsomma questo nuovo Dio pretendeva dal suo popolo un impegno globale in difesa della verit\u00e0 che si rivelava nella sua Chiesa, e chi non avesse condiviso questa regola era passibile della sua ira, che si concretizzava nella giustizia dell'imperatore: al posto di quella conclusa di recente, stava nascendo una persecuzione altrettanto terribile, ma che si rivel\u00f2 molto pi\u00f9 duratura.\nNel 320 o 321 un editto proib\u00ec i sacrifici cruenti e le pratiche divinatorie private: i culti magici erano da tempo visti con sospetto da parte degli imperatori, a causa della possibilit\u00e0 di appoggiare, con una presunta legittimazione divina, le pretese al trono di possibili rivali, e leggi contro la pratica privata della divinazione erano state gi\u00e0 emesse ai tempi dell'imperatore Tiberio. Vari episodi confermano per\u00f2 la continuazione della divinazione pubblica: per alcune circostanze la prosecuzione delle pratiche pagane venne esplicitamente autorizzata e furono emanate leggi che confermavano le funzioni dei flamini, dei sacerdoti e dei duumviri.\nDopo Costantino I.\nI figli di Costantino erano stati educati nella fede cristiana e Costanzo II fu influenzato dalle figure cristiane presenti nella sua corte. Nel 341 fu emanato un editto che proibiva nuovamente i sacrifici pagani e un altro che stabiliva che tutti i templi pagani dovessero essere chiusi e il loro accesso proibito, ma sembra fossero largamente disattesi e la continuazione della pratica del culto pagano \u00e8 attestata in diverse fonti dell'epoca. Costanzo e suo fratello Costante emanarono anche leggi per le preservazione dei templi situati al di fuori delle mura cittadine, e un altro editto stabiliva multe contro i vandalismi rivolti a tombe e monumenti, ponendoli sotto la custodia dei sacerdoti pagani.\nL'usurpatore Magnenzio vinse Costante e ne revoc\u00f2 la legislazione antipagana, permettendo la celebrazione di sacrifici notturni, ma dopo la sua sconfitta nel 353 da parte di Costanzo II quei riti furono nuovamente proibiti; anzi, un editto del 356 puniva con la condanna a morte i trasgressori.\nNell'anno 357 Costanzo celebr\u00f2 i suoi \"vicennalia\" (venti anni di regno) visitando la citt\u00e0 di Roma, e in qualit\u00e0 di pontefice massimo (carica a cui, paradossalmente, non aveva rinunciato) confer\u00ec titoli sacerdotali e conferm\u00f2 i privilegi delle Vestali; venne inoltre emanata una legge che confermava le prerogative dei sacerdoti pagani.\nNonostante le proteste pagane, per\u00f2, a seguito delle lamentele di alcuni senatori cristiani Costanzo fece rimuovere l'altare della Vittoria dalla curia del Senato romano, sebbene fosse un altare di culto di Stato. Secondo la tradizione, infatti, tutti i giorni ogni senatore, prima di entrare nel Senato, faceva un'offerta all'altare sotto forma di incenso e vino. L'altare fu poi riposizionato, forse in segreto o forse per ordine del successivo imperatore Giuliano.\nIn seguito alla liberalizzazione del cristianesimo si assistette, soprattutto nelle regioni orientali dell'impero, ad episodi di distruzione di sculture e statue raffiguranti le divinit\u00e0. Le demolizioni, operate da gruppi di cristiani senza l'uso delle armi, erano motivate dall'identificazione delle divinit\u00e0 pagane come demoni che abitavano i simulacri di culto, con la conseguenza di credere necessaria la loro esorcizzazione. Tali distruzioni ottennero in qualche caso il tacito appoggio delle autorit\u00e0 imperiali, alle quali competeva di diritto l'uso e la gestione dei templi. Questi episodi non coinvolsero inizialmente gli edifici di culto, sebbene siano attestate gi\u00e0 nel IV secolo sporadiche demolizioni di templi.\nFu in seguito ribadita a pi\u00f9 riprese la proibizione delle pratiche divinatorie.\nBreve reazione di Giuliano.\nIl successore di Costanzo II, suo cugino Giuliano (360-363), educato anch'egli alla fede cristiana, ma riconvertito al paganesimo e iniziato ai misteri eleusini e al Mitraismo, ripristin\u00f2 i culti tradizionali e ne tent\u00f2 una riforma, adottando alcuni elementi del Cristianesimo, quali l'organizzazione gerarchica centrale e l'atteggiamento universalistico. Chiam\u00f2 il nuovo culto \"Ellenismo\", ma le sue riforme non ebbero successo, forse anche a causa della brevit\u00e0 del suo regno, durante il quale, nelle zone orientali dell'impero, si registrarono violenze anticristiane.\nDopo la breve restaurazione pagana di Giuliano, e come per una sorta di reazione al tentativo di restaurazione da lui operato, proprio la sua morte segn\u00f2 l'inizio della definitiva sconfitta del paganesimo: la sua eliminazione totale divenne l'obiettivo primario degli imperatori, tutti cristiani, che gli succedettero: i suoi provvedimenti furono aboliti dagli immediati successori (prima Gioviano, e poi Valentiniano I in Occidente e il fratello Valente in Oriente), i quali mantennero comunque una politica di tolleranza religiosa.\nProgressiva proibizione del paganesimo.\nDopo la morte di Valentiniano I (375) gli successero in Occidente i giovani figli Graziano e Valentiniano II e alla morte anche dello zio Valente (378) venne associato al trono per l'Oriente Teodosio I (379-395).\nIl 27 febbraio 380, i tre augusti Graziano, Valentiniano II e Teodosio I promulgarono l'Editto di Tessalonica, con il quale il Cristianesimo diveniva la religione ufficiale dello stato nella forma definita \"cattolica\". Nel 381 fu quindi proibita nuovamente la partecipazione a tutti i riti pagani e si stabil\u00ec che coloro che da cristiani fossero ritornati alla religione pagana avrebbero perso il diritto di fare testamento legale. Tuttavia nel 382 si sanciva la conservazione degli oggetti pagani che avessero valore artistico, bench\u00e9 un gran numero di templi, in tutto il mondo romano, venne distrutto per zelo o fanatismo.\nNel 379 o nel 382 Graziano rinunci\u00f2 al tradizionale titolo di pontefice massimo, e abol\u00ec le immunit\u00e0 per i collegi sacerdotali, compreso quello delle Vestali, confiscandone i beni. Si tratt\u00f2 di un gesto di estrema importanza: sin dall'epoca di Numa Pompilio (salvo le modifiche intervenute col tempo), infatti, la struttura ecclesiastica della religione romana si basava su una serie rigida e definita di figure (i collegi sacerdotali) con compiti e prerogative ben definite e una precisa struttura gerarchica: al vertice i 15 pontefici, poi i 15 \u00e0uguri, i 15 (\"Quindecemviri\") custodi dei Libri Sibillini, le 6 vestali, i 7 epuloni, i 3 fl\u00e0mini maggiori e i 12 minori, nonch\u00e9 le varie confraternite. Con l'Impero la loro autorit\u00e0 politica e civile venne scemando, ma le leggi continuarono a proteggere la loro dignit\u00e0 sacra, e soprattutto i Pontefici non cessarono mai di esercitare la potest\u00e0 giurisdizionale sulle cose sacre e su molte civili; la loro dignit\u00e0 era tale che, non essendo incompatibile con i poteri civili, anche alcuni imperatori cristiani accettarono il ruolo e il titolo, almeno nominale, di pontefice massimo. Il rifiuto di Graziano, e gli atti che ne seguirono, fu dunque un colpo durissimo assestato all'antica religione e un atto che si poneva in contrasto con tradizioni vecchie di undici secoli. La nuova e definitiva rimozione, poi, dell'altare della Vittoria dal Senato (che era gi\u00e0 stata tolta da Costanzo II e rimessa poi di nuovo al suo posto probabilmente da Giuliano), sulla quale i senatori da sempre giuravano fedelt\u00e0 alle leggi e all'imperatore fu considerato un vero e proprio atto sacrilego, anche se Graziano risparmi\u00f2, nonostante le proteste cristiane, le statue degli dei e i numerosissimi templi e cappelle sparsi in tutta Roma. Dopo la morte di Graziano, nel 383, i senatori pagani (che erano comunque la maggioranza dell'assemblea), rappresentati da Quinto Aurelio Simmaco, richiesero al nuovo imperatore Valentiniano II (dichiaratamente cristiano), il ripristino della statua, ma senza successo, a causa soprattutto dell'opposizione e dalla grande influenza del vescovo di Milano Ambrogio (probabile ispiratore della rimozione operata da Graziano) e dell'intervento di Teodosio; con la conseguenza che a poco a poco, per convenienza o convinzione, anche il Senato divenne a maggioranza cristiana.\nNel 383 il giorno di riposo, il \"dies solis\", rinominato \"dies dominicus\" divenne obbligatorio e il divieto dei sacrifici cruenti e delle pratiche divinatorie ad essi collegate venne ribadito nel 385\nDopo l'episodio della ribellione di Tessalonica, della conseguente strage fatta perpetrare da Teodosio contro i cittadini ribelli e dopo la successiva penitenza che per quella reazione gli fu imposta da Ambrogio, la politica religiosa dell'imperatore si irrigid\u00ec notevolmente: tra il 391 e il 392 fu emanata una serie di decreti (noti come decreti teodosiani) che attuavano in pieno l'editto di Tessalonica del 380: venne interdetto l'accesso ai templi pagani e ribadita la proibizione di qualsiasi forma di culto, compresa l'adorazione delle statue; furono inoltre inasprite le pene amministrative per i cristiani che si fossero convertiti al paganesimo e nel decreto emanato nel 392 da Costantinopoli, l'immolazione di vittime nei sacrifici e la consultazione delle viscere venivano equiparati al delitto di lesa maest\u00e0.\nDistruzione dei templi e resistenza pagana.\nIn talune zone orientali dell'impero alcuni templi pagani furono oggetto di distruzione violenta da parte di fanatici cristiani. In qualche circostanza le stesse autorit\u00e0 imperiali furono conniventi, come nel caso del prefetto del pretorio per l'Oriente, Materno Cinegio, che collabor\u00f2 alla distruzione, voluta dal vescovo Marcello (386), del tempio di Giove ad Apamea e di altri templi nella zona: di tali distruzioni si lament\u00f2 il retore greco Libanio nella sua orazione all'imperatore Teodosio \"Pro Templis\". Ma in molti casi i vescovi locali venivano condannati dalle autorit\u00e0 imperiali a risarcire il danno, in nome del principio di tolleranza.\nL'inasprimento della legislazione con i decreti teodosiani provoc\u00f2 ovvie resistenze presso i pagani. Ad Alessandria d'Egitto il vescovo Teofilo ottenne il permesso imperiale di trasformare in chiesa un tempio di Dioniso, provocando la ribellione dei pagani, che si asserragliarono nel Serapeo, compiendo violenze contro i cristiani. Quando la rivolta fu domata, il tempio fu distrutto (391 ca.) per ordine dello stesso Teodosio, chiamato in causa come giudice della contesa: i pagani dovettero ricorrere alla fuga o alla latitanza per sfuggire alla vendetta cristiana. Qualche anno dopo, nel 399, la rimozione delle figure sacre dai templi e l'ordine di cessare i sacrifici nelle aree rurali provocarono disordini nella zona intorno a Cartagine; in particolare, secondo quanto riferisce Agostino (\"Lettere\", L), l'abbattimento di una statua di Ercole provoc\u00f2 una violenta reazione da parte dei pagani, che uccisero sessanta cristiani.\nDemolizioni attuate in modo pi\u00f9 sistematico furono quelle contro i santuari del culto mitraico, che non erano generalmente edifici pubblici come i maggiori templi pagani. A Roma diverse \"domus ecclesiae\" sorsero su precedenti mitrei distrutti: il caso pi\u00f9 noto \u00e8 quello della Basilica di San Clemente al Laterano.\nL'ultimo editto di Teodosio, il senso del quale venne poi confermato dai successori, \u00e8 pervaso da uno spirito di estrema intolleranza: \"\u00c8 nostra volont\u00e0 e piacere che nessuno dei nostri sudditi, sia magistrato o cittadino privato, nobile o plebeo, presuma in qualsiasi citt\u00e0 o luogo, adorare un idolo inanimato col sacrificio di vittime innocenti.\": si proibivano in tal modo i riti che venivano praticati (sebbene in tono minore) nelle campagne, in quanto luoghi meno controllati; il sacrificio e la divinazione erano equiparati al delitto di alto tradimento, e come tali passibili di pena capitale; i riti domestici in onore dei lari e dei penati venivano puniti con la confisca della casa o, se celebrati in luoghi diversi, con pesantissime multe; anche chi non denunciava tali riti era punito con pesanti ammende.\nLa resistenza pagana fu appoggiata da Flavio Eugenio, eletto augusto d'Occidente dalle truppe in Gallia dopo la morte di Valentiniano II nel 392, ma non riconosciuto da Teodosio. Eugenio era cristiano, ma la sua nomina ad imperatore era stata sostenuto dal \"magister militum\" Arbogaste e dai senatori pagani di Roma, guidati da Virio Nicomaco Flaviano. Per ovvia convenienza politica permise la riapertura dei templi e fece nuovamente installare la statua della Vittoria nella Curia. Quest'ultimo tentativo di restaurazione pagana si concluse con la sconfitta e uccisione di Eugenio nella battaglia del Frigido del 394, combattuta contro l'esercito teodosiano.\nPer quanto ancora diffuso, il paganesimo era ormai sconfitto, e gli imperatori cristiani (Teodosio in testa), che pure non avevano nei suoi confronti quell'animosit\u00e0 mista a paura che aveva ispirato le ultime violente persecuzioni anticristiane di Decio e Diocleziano, profusero nella lotta contro il paganesimo residuo uno sforzo che, alla luce dei fatti, travalicava l'effettiva necessit\u00e0 di tanto impegno. I pagani non erano infatti animati da quello zelo che aveva prodotto tanti martiri cristiani; l'impegno degli imperatori si scontrava generalmente contro una cedevolezza e pronta obbedienza che per lo pi\u00f9 risparmi\u00f2 ai pagani le sofferenze che gli editti del \"Codice Teodosiano\" minacciavano. La reazione dei politeisti alle condanne imperiali dei sacri riti si limitava spesso a mormorii di disapprovazione, e quand'anche venissero scoperti nell'atto di praticare quei riti, erano facilmente disponibili, seppure con celata ripugnanza, all'accettazione e ad una falsa conversione al cristianesimo. La mollezza dei costumi della societ\u00e0 romana pagana tendeva a far evitare la sofferenza e a far desistere da qualsiasi resistenza contro gli avversari; si tentava invece di approfittare di ogni occasione propizia, come nel caso di Flavio Eugenio, all'elevazione del quale i pagani non fornirono alcun contributo (fu acclamato dall'esercito e approvato dal Senato), ma celebrarono come una propria vittoria le effimere iniziative di tolleranza poste in atto dall'usurpatore, rimanendo peraltro ben presto nuovamente delusi nelle aspettative ed esposti alla riprovazione del vincitore Teodosio. Tuttavia, per una strana forma di giustizia e di libert\u00e0, Teodosio non proib\u00ec mai ai suoi sudditi il paganesimo come religione privata, ma ostacol\u00f2 soltanto tutte le sue forme esteriori di culto, la cui interruzione port\u00f2 nel giro di pochi anni al risultato voluto: priva di cerimonie, sacerdoti, templi e libri sacri, qualunque teologia \u00e8 destinata a soccombere alle idee dominanti. Nell'arco di un trentennio dalla morte di Teodosio, il paganesimo era praticamente scomparso.\nV secolo.\nDopo la morte di Teodosio I nel 395, i figli e successori, Arcadio in Oriente e Onorio in Occidente, ribadirono la proibizione di tutti i culti pagani. In occidente, tuttavia, nel 399, un decreto di Onorio sanciva la protezione dei templi e degli ornamenti delle opere pubbliche. Il concilio di Cartagine del 15 giugno 401 chiese per\u00f2 allo stesso imperatore una serie di provvedimenti legislativi volti a bandire la funzione pubblica degli idoli, l'uso dei templi per lo svolgimento dei sacrifici, la celebrazione di spettacoli e giochi pubblici di domenica e nei giorni festivi, e altre richieste, tra cui leggi che proteggessero i neoconvertiti al cristianesimo. Nel 408 si ribad\u00ec, in entrambe le parti dell'impero, che i templi erano edifici pubblici e che come tali andavano conservati, eliminandone per\u00f2 gli elementi del culto pagano. Se da un lato la disposizione privava di ogni mezzo di sostentamento i culti pagani, incamerando nel fisco i beni ancora rilevanti dei templi, per un altro verso preservava quegli stessi templi dalla distruzione, in quanto beni dello Stato. E d'altra parte, se un editto dell'424 prevedeva che templi, cappelle e luoghi di culto pagani ancora esistenti dovevano essere distrutti e i luoghi purificati, lo stesso testo pi\u00f9 avanti riportava una clausola in base alla quale i templi dovevano essere trasformati in santuari cristiani, lasciando peraltro intatti fregi, iscrizioni e rilievi precedenti.\nLa legislazione pi\u00f9 rigorosa contro la religione antica veniva usata a giustificazione di episodi di distruzione dei templi e di assalti contro i pagani in tutto l'Impero. Sulpicio Severo (\"Vita di s. Martino\", 13) racconta come Martino di Tours e i suoi compagni monaci abbiano distrutto i templi e i luoghi di culto pagano nella Gallia Settentrionale; altrettanto fece, secondo il racconto di Paolino di Nola (\"Lettere\", 18, 4), il vescovo Victricio di Rouen sulla costa della Manica; Teodoreto (\"Storia Ecclesiastica\", V, 29) riferisce che con il finanziamento di \"ricche signore eminenti per la loro fede\" l'arcivescovo di Costantinopoli Giovanni Crisostomo \"scelse alcuni asceti ripieni di zelo fervente e li invi\u00f2 a distruggere templi\" in territorio fenicio. Questa persecuzione, che spesso non distingueva tra i luoghi e gli oggetti di culto e coloro che quel culto praticavano, non poteva non provocare l'altrettanto violenta reazione pagana all'intolleranza religiosa del cristianesimo dovuta, secondo il Gibbon, ad uno zelo ereditato dal monoteismo ebraico. Nell'arco di due secoli il programma di tolleranza di Tertulliano (\"Apologetico\", 24. Vedi sopra) veniva sostituito dal programma di violenza distruttrice enunciato da Giulio Firmico Materno: \"Santissimi imperatori, queste sono cose che devono essere tagliate fino alla radice, anzi devono essere distrutte del tutto dalle leggi severissime dei vostri editti, affinch\u00e9 non macchi un giorno di pi\u00f9 il mondo romano l'errore mortale di questa ostinazione, non si rafforzi la malvagit\u00e0 di una consuetudine rovinosa, non domini ogni giorno di pi\u00f9 sulla terra ogni cosa che cerca di portare alla perdizione l'uomo che appartiene a Dio.\". E ancora: \"Il nome propizio di Cristo ha riservato alle vostre mani l'annientamento dell'idolatria e la distruzione dei templi profani [\u2026] Nel gioire per la strage delle cose profane esultate ancora pi\u00f9 fortemente, esultate con fede.\". Di pi\u00f9: \"Confiscate, confiscate senza timore, o santissimi imperatori, gli ornamenti dei templi. Che il fuoco della zecca o la fiamma delle fonderie li fonda; utilizzate tutti i tesori a vostro vantaggio e considerateli di vostra esclusiva propriet\u00e0. Dopo la distruzione dei templi avete conquistato un potere ancora maggiore grazie alla potenza di Dio.\".\nMa nel corso del V secolo l'atteggiamento verso i templi pagani cambi\u00f2 gradualmente; inizialmente distrutti, quelli superstiti vennero in seguito adibiti ad altri usi: al desiderio di esorcizzare i luoghi si sostituirono motivazioni in gran parte economiche. In Occidente, e in particolare a Roma, i casi di riutilizzo di templi pagani come chiese cristiane furono molto ridotti e si ebbero piuttosto in epoche successive, con motivazioni legate ai vari momenti di rinnovato interesse per l'antico. In Oriente gli imperatori Teodosio II e Valentiniano III nel 435 ordinarono esplicitamente la distruzione dei santuari rimasti intatti e il riutilizzo di luoghi di culto pagani con l'inserimento di simboli cristiani.\nIl paganesimo, dunque, non faceva pi\u00f9 paura, anche se permanevano e venivano tollerate alcune tracce delle antiche \"superstizioni\". A Roma, ad esempio, per tutto il V secolo, si continu\u00f2 a celebrare anche da parte dei cristiani, come una sorta di tradizione popolare, l'antichissima festa dei Lupercali, nonostante i vescovi tentassero ripetutamente di abolirla in quanto costume profano contrario allo spirito del Cristianesimo. Osserva il Gibbon: \"Gli idoli erano ridotti in polvere, e la mitologia, che una volta era stata il credo delle nazioni, era cos\u00ec universalmente discreditata che poteva essere impiegata senza scandalo o almeno senza sospetto dai poeti cristiani.\".\nIn definitiva, la lotta del cristianesimo era finalizzata ad eliminare l'errore, non coloro che erravano. Al di l\u00e0 degli episodi, pur numerosi, di violenza riconducibile ad una sorta di guerriglia urbana o alle spedizioni di cristianizzazione, la legislazione imponeva e rendeva legittima la persecuzione ai danni dei pagani, ma mai autorizzava la sistematica programmazione di una lotta armata per la loro eliminazione fisica.\nNel 415 ad Alessandria d'Egitto, sotto il vescovato di Cirillo di Alessandria, il cui coinvolgimento \u00e8 variamente riportato dalle fonti antiche, una banda di fanatici uccise Ipazia, filosofa neoplatonica e matematica pagana, figlia di Teone di Alessandria, per motivi comunque riconducibili ad una lotta politica di potere tra l'autorit\u00e0 ecclesiastica dello stesso Cirillo e quella civile che si sospettava essere in qualche modo soggiogata dal carisma e dall'influenza di Ipazia.\nGiustiniano.\nSotto Giustiniano due statuti del suo codice decretavano la totale distruzione dell'Ellenismo istituito da Giuliano anche nella vita civile, e le fonti contemporanee (Giovanni Malala, Teofane Confessore, Giovanni di Efeso, che sostenne di aver convertito 70.000 pagani) attestano che vennero applicate. Nel 529 inoltre gli insegnamenti dell'Accademia platonica di Atene vennero posti sotto il controllo dello Stato.\nSostituzione da parte della Chiesa delle tradizioni pagane.\nNonostante le religioni pagane non venissero pi\u00f9 praticate dopo il IV secolo, il cristianesimo fece proprie, adattandole, alcune tradizioni radicate in epoca pre-cristiana, come ad esempio la data della nascita di Ges\u00f9, che viene convenzionalmente celebrata nello stesso giorno in cui veniva festeggiato dai romani il \"Dies Natalis Solis Invicti\", il giorno della nascita dell'antica divinit\u00e0 del Sol Invictus. All'incirca in quegli stessi giorni veniva collocata anche la nascita di divinit\u00e0 quali Horus, Krishna, Cibele, Attis e Dioniso. O ancora il culto dei santi: nel momento in cui la religione cristiana si espanse in terre dove si praticavano culti politeistici, i vari \"dei protettori\" divennero \"santi patroni\", e fu sancita per loro la venerazione. In proposito San Girolamo afferm\u00f2: \"Rivolto agli idoli, il culto \u00e8 esecrabile. Consacrato ai martiri \u00e8 accettabile\"."}
{"id": "1364696", "revid": "174852", "url": "https://it.wikipedia.org/wiki?curid=1364696", "title": "Piastrinosi", "text": ""}
{"id": "1364698", "revid": "20564", "url": "https://it.wikipedia.org/wiki?curid=1364698", "title": "Marco Iacampo", "text": ""}
{"id": "1364701", "revid": "287204", "url": "https://it.wikipedia.org/wiki?curid=1364701", "title": "Miss Padania", "text": "Miss Padania \u00e8 stato un concorso di bellezza che dal 1998 al 2012 si \u00e8 tenuto nel Nord Italia (la \"Padania\"). Patrocinato dal partito politico della Lega Nord, si affiancava ad altre analoghe manifestazioni, come, ad esempio, quella di Miss Italia.\nPubblicizzato prevalentemente attraverso il quotidiano La Padania, e reclamizzato attraverso le emittenti televisive locali che fanno riferimento al movimento leghista, il concorso di Miss Padania si svolse ufficialmente dal 1998 anche se gi\u00e0 nel 1997 ne era stata tenuta una prima edizione \"non ufficiale\" a carattere sperimentale.\nAccanto al titolo ufficiale di Miss Padania venivano assegnate nella cerimonia di premiazione, che si teneva prevalentemente entro i primi mesi dell'anno, altre due fasce: quella di \"Miss Sole delle Alpi\" e quella di \"Miss Camicia verde\".\nSelezioni.\nLe selezioni si svolgevano prevalentemente fra maggio e novembre ed al concorso potevano partecipare - secondo il regolamento - candidate \"dello stesso sesso registrato sul certificato di nascita\", che, il giorno dell'eventuale finale, avessero un'et\u00e0 compresa tra i 17 ed i 28 anni e che dovevano avere da almeno dieci anni consecutivi la cittadinanza italiana e risiedere nelle regioni Lombardia, Piemonte, Emilia-Romagna, Valle d'Aosta, Liguria, Veneto, Trentino-Alto Adige, Friuli-Venezia Giulia, Marche, Umbria e Toscana.\nIl regolamento indicava, fra i requisiti di partecipazione, l'obbligo che le candidate non avessero mai partecipato \"a servizi fotografici e film ritenuti sconvenienti\", e ci\u00f2 a insindacabile giudizio dell'organizzazione del concorso. Inoltre le candidate Miss non dovevano rilasciare dichiarazioni \"non in linea con gli ideali dei Movimenti che promuovono la Padania\"."}
{"id": "1364703", "revid": "181699", "url": "https://it.wikipedia.org/wiki?curid=1364703", "title": "Giovanni Battista Salvi detto il Sassoferrato", "text": ""}
{"id": "1364705", "revid": "287204", "url": "https://it.wikipedia.org/wiki?curid=1364705", "title": "Torre Sant'Isidoro", "text": ""}
{"id": "1364706", "revid": "79454", "url": "https://it.wikipedia.org/wiki?curid=1364706", "title": "Provincia autonoma di Bolzano - Alto Adige", "text": ""}
{"id": "1364708", "revid": "1516087", "url": "https://it.wikipedia.org/wiki?curid=1364708", "title": "Ragionier Filini", "text": "Il Ragionier Filini \u00e8 un personaggio letterario e cinematografico creato da Paolo Villaggio e interpretato nelle trasposizioni cinematografiche da Gigi Reder. Il personaggio compare in tutti i film di \"Fantozzi\", tranne nel decimo e ultimo capitolo del 1999 \"Fantozzi 2000 - La clonazione\", a causa della scomparsa dell'attore, avvenuta circa un mese prima dell'inizio delle riprese del film (a lui dedicato). Inoltre il personaggio del Ragionier Filini compare anche in \"Fracchia contro Dracula\", film non appartenente all'universo di Fantozzi.\nCaratteristiche del personaggio.\nSilvio Renzo Filini, chiamato a volte ragioniere e a volte geometra, \u00e8 un collega di lavoro di Fantozzi e, per certi versi, anche il suo migliore amico. Entrambi sono costretti a subire le angherie da parte dei superiori e dei colleghi arrivisti e a prendere parte alle bizzarre iniziative dell'impresa per la quale lavorano. Rispetto a Fantozzi per\u00f2, Filini appare decisamente pi\u00f9 ottimista e propositivo, al punto che spesso e volentieri \u00e8 proprio lui a dare il via alle \"tragiche\" iniziative a cui Fantozzi si trova suo malgrado costretto a partecipare.\nSeguendo il tema principale della saga di Fantozzi volta a dipingere vizi e virt\u00f9 dell'italiano medio, Filini rappresenta il classico \"organizzatore di tutto\" che si trova facilmente in gruppi di amici o colleghi di lavoro nella societ\u00e0 italiana.\n\u00c8 caratterizzato da una pesante miopia, che lo porta ad indossare occhiali con spesse lenti che si rivelano peraltro insufficienti, alimentando cos\u00ec molte delle gag con il ragionier Fantozzi.\nNon si sa quasi nulla della vita di Filini, il cui nome di battesimo risulta essere \"Renzo\" nel primo film della saga, \"Silvio\" in \"Fantozzi contro tutti\" e \"Arturo\" \"in Fracchia contro Dracula\". Filini non \u00e8 mai accompagnato da nessun familiare; solo in un'occasione la voce narrante nei film afferma che abbia una zia ricca.\nNel primo film \"Fantozzi\", il ragioner Ugo Fantozzi si trova a giocare la partita di calcio \"Scapoli contro ammogliati\" organizzata da Filini, il quale per\u00f2 non prende parte alla partita come giocatore, bens\u00ec come arbitro; da tale particolare non si riesce quindi a capire se sia sposato o meno. Nell'episodio della caccia ne \"Il secondo tragico Fantozzi\" i cacciatori si dividono in ammogliati e scapoli, e andando Filini insieme a Fantozzi si pu\u00f2 dedurre che Filini sia sposato. Nel libro \"Fantozzi\", in effetti, Filini risulta coniugato.\nLa conferma si ha nel capitolo \"Il giorno che Fantozzi visit\u00f3 la fiera di Milano\", del libro \"Fantozzi\", infatti Villaggio scrive: \"Filini, che aveva affidato il portafoglio alla moglie, intorno a mezzogiorno fu costretto all'accattonaggio pi\u00f9 umiliante per un tozzo di pane\". Nel libro \"Fantozzi\", il personaggio che diventer\u00e0 poi Filini nei tre libri successivi \u00e8 chiamato Fracchia mentre il Filini che viene citato \u00e8 un altro impiegato della Megaditta, un uomo basso e calvo.\nSempre nel libro \"Fantozzi\", nel capitolo \"Fantozzi e la gita in barca\" si viene a sapere che Fracchia/Filini ha una moglie e tre figli.\nAll'inizio del film \"Fantozzi - Il ritorno\", Filini (ormai geometra) \u00e8 l'unico tra i colleghi di lavoro ad essere andato al cimitero per fare una visita alla tomba di Fantozzi il giorno dell'anniversario della sua morte, insieme ."}
{"id": "1364709", "revid": "5588", "url": "https://it.wikipedia.org/wiki?curid=1364709", "title": "Peste europea", "text": ""}
{"id": "1364712", "revid": "112174319", "url": "https://it.wikipedia.org/wiki?curid=1364712", "title": "Johann Friedrich Armand von Uffenbach", "text": "Era membro di un'antica famiglia di commercianti di Francoforte. In giovent\u00f9 viaggi\u00f2 a lungo con il fratello Conrad, soggiornando prima a Lubecca e successivamente ad Amburgo e in Inghilterra.\nNel 1712 inizi\u00f2 studiare legge a Strasburgo, dove nel 1714 si laure\u00f2. Seguirono altri viaggi attraverso la Svizzera e l'Italia, dove ebbe occasione di entrare in contatto con l'ambiente musicale e operistico italiano.\nA partire dal 1762 \u00e8 stato borgomastro della citt\u00e0 natale."}
{"id": "1364713", "revid": "203752", "url": "https://it.wikipedia.org/wiki?curid=1364713", "title": "IMSA", "text": ""}
{"id": "1364714", "revid": "1149807", "url": "https://it.wikipedia.org/wiki?curid=1364714", "title": "Leonardo Graziano", "text": ""}
{"id": "1364716", "revid": "121822248", "url": "https://it.wikipedia.org/wiki?curid=1364716", "title": "Prodotti agroalimentari tradizionali abruzzesi", "text": "I Prodotti agroalimentari tradizionali abruzzesi (PAT) riconosciuti dal Ministero delle politiche agricole alimentari e forestali, su proposta della Regione Abruzzo, ed aggiornati al 12 marzo 2019 (19\u00b0 elenco), sono i seguenti:"}
{"id": "1364722", "revid": "123630531", "url": "https://it.wikipedia.org/wiki?curid=1364722", "title": "Gaiking il robot guerriero", "text": " \u00e8 una serie televisiva anime di genere \"mecha\" in 44 episodi, prodotto dalla Toei Animation nel 1976.\nGenesi e produzione.\nQuesta serie nacque da un'idea di G\u014d Nagai, ma i dirigenti della Toei Animation lo esclusero sia dai credit che dai titolari del copyright. Ne origin\u00f2 una disputa legale tra Nagai e la casa di produzione che dur\u00f2 per circa dieci anni, con la conseguente rottura dei rapporti tra l'autore e la Toei Animation fino alla riappacificazione avvenuta negli anni novanta.\nEsiste anche una versione manga dell'anime, disegnata da Megumu Matsumoto che racconta una versione alternativa degli eventi narrati nella serie televisiva.\nDella serie del 1976 \u00e8 stata recentemente realizzata una sorta di reboot, dal titolo \"Gaiking - Legend of Daiku-Maryu\".\n\u00c8 stato annunciato un film in computer grafica tratto dalla serie.\nTrama.\nZela, pianeta situato nella galassia del Cigno ad una distanza di circa 6.000 anni luce dalla Terra, era un mondo prospero e fiorente, ed i suoi abitanti vivevano in uno stato culturalmente e scientificamente avanzatissimo. Ma la loro sopravvivenza era messa costantemente in grande pericolo a causa del loro sole Sigma, che a seguito delle pericolose reazioni nucleari prodotte stava velocemente mutandosi in un micidiale buco nero. Fu cos\u00ec che per effetto della fortissima gravit\u00e0 esercitata da Sigma sul pianeta, gli abitanti si trovarono costretti a trasferirsi nel sottosuolo, costruendo un sole artificiale ed una citt\u00e0 in cui vivere; tuttavia Zela veniva lentamente ma inesorabilmente attratto dal buco nero.\nGli zelani allora crearono un gigantesco robot senziente, Black Darius, sperando col suo aiuto di poter in tal modo salvarsi dalla sicura estinzione a cui sembravano esser destinati; ma tale creatura si rivel\u00f2 tanto geniale quanto crudele e spietata. Non appena Darius ebbe il totale controllo del pianeta e degli abitanti, cre\u00f2 quattro esseri malvagi, \"I Grandi Quattro\" (Dankel, Desmond, Killer ed Ashmov) che diventarono i suoi subalterni per aiutarlo nella conquista dell'intero universo; inoltre diede origine anche all'\"Armata dell'Orrore Nero\", formata da un numeroso esercito di zelani sottoposti prima al lavaggio del cervello e trasformati infine in cyborg.In seguito, resosi conto di non poter evitare la distruzione di Zela, Darius decise allora di impossessarsi di un pianeta le cui caratteristiche fossero simili a quelle che una volta erano dello stesso Zela: e cos\u00ec la scelta fu quella di invadere la Terra, che gli zelani studiavano e conoscevano da migliaia di anni. In passato infatti numerose spedizioni di zelani avevano visitato la Terra, dando origine ad antiche civilt\u00e0 e lasciando dietro di s\u00e9 varie basi nascoste, forse in previsione di future colonizzazioni. Giunto il momento dell'invasione aliena, fortunatamente il nostro pianeta non si trova per\u00f2 impreparato agli attacchi del nemico.\nIl professor Daimoni, illustre scienziato giapponese, ha infatti costruito una gigantesca astronave da combattimento, il Drago Spaziale, che \u00e8 governata dallo stesso scienziato, con l'ausilio di un equipaggio molto valido e capace da lui personalmente scelto. Sakon \u00e8 l'assistente del professore ed il vice comandante dell'astronave, alla guida del potente mezzo c'\u00e8 il giovane Pete, mentre Midori \u00e8 l'addetta alle telecomunicazioni. Fan Lee, Yamatake e Bunta, sono invece rispettivamente i tre piloti dei piccoli moduli adibiti alle perlustrazioni in aria (Skylar), terra (Bazoora) ed acqua (Nessak). Tuttavia, il professor Daimoni per sconfiggere i nemici ha bisogno per\u00f2 di un'ultima persona che sia in grado di pilotare il Gaiking, un potente robot da combattimento che il Drago Spaziale \"ospita\" al suo interno.\nQuindi, chiede la collaborazione di Sanshiro, un promettente giocatore di baseball vittima di un'aggressione da parte delle armate dell'Orrore Nero. Lo scienziato lo invita a raggiungere il faro di Omezak, dove si trova la base segreta del Drago Spaziale, e qui dopo qualche indecisione iniziale Sanshiro diventa il pilota del robot Gaiking. Per raggiungere la Terra i Grandi Quattro utilizzano i \"Gotectors\", velivoli tecnologicamente molto avanzati che viaggiano oltre la velocit\u00e0 della luce e che attraversando il tunnel spazio-tempo (nato da un'applicazione del principio del buco nero), riescono cos\u00ec ad arrivare sulla Terra nel giro di pochi minuti. Molte sono le battaglie che i nostri eroi affrontano contro i mostri mandati da Darius e dai Grandi Quattro (spesso robot lasciati in precedenza sulla Terra e appositamente \"risvegliati\"), ma il Gaiking e il Drago Spaziale riescono di volta in volta a distruggerli tutti.\nIntanto su Zela il buco nero ha raggiunto la sua massima intensit\u00e0 e il pianeta \u00e8 ormai condannato. I pochi zelani scampati alla tirannia di Darius costruiscono in gran segreto un'astronave per fuggire dal pianeta morente e rifugiarsi sulla Terra, anche perch\u00e9 Darius ed i Grandi Quattro, per scampare da morte sicura, hanno nel frattempo vigliaccamente abbandonato Zela e tutti i suoi abitanti al loro destino, per stabilirsi temporaneamente su Marte. Qui attirano con un trucco il Drago Spaziale e riescono ad intrappolarlo in una gigantesca capsula di vetro: Sanshiro quindi, per correre in aiuto dei suoi amici, si dirige con il Gaiking su Marte lasciando la Terra indifesa agli attacchi del nemico, che si \u00e8 stabilito in una base segreta sotto il Fuji. Il Drago Spaziale ed il Gaiking riescono comunque a ritornare sulla Terra in tempo per combattere contro gli odiati nemici e dopo un appassionante scontro la fortezza spaziale riesce a distruggere i Grandi Quattro, mentre il Gaiking annienta definitivamente Black Darius.\nLa pace ritorna sul nostro pianeta, mentre l'astronave dei superstiti di Zela nel frattempo ha raggiunto la Terra, fiduciosi di poter vivere finalmente in pace ed in armonia assieme ai suoi abitanti.\n\"Mecha\".\nGaiking.\nIl Gaiking fondamentalmente \u00e8 costituito da tre moduli principali che unendosi formano rispettivamente braccia, corpo e gambe dell'automa. Generalmente sia le braccia che le gambe sono alloggiate all'interno dell'astronave, mentre il corpo, che \u00e8 la testa del \"Drago Spaziale\", \u00e8 sistemata all'esterno. Durante la fase di aggancio, la testa si stacca dalla nave madre, mentre gli altri componenti vengono lanciati all'esterno attraverso un condotto, che dalla parte posteriore dell'astronave (la coda) arriva fino ad un portello situato nella parte anteriore. Una volta lanciati, i tre moduli devono unirsi per formare il robot, e questo \u00e8 possibile solo se Sanshiro riesce ad effettuare il primo agganciamento tra corpo e braccia. Le gambe si uniscono automaticamente e successivamente, solo dopo l'unione dei primi due moduli. Il robot viene alimentato da tre generatori principali situati all'interno dei tre componenti, indipendenti tra di loro. Due dei tre generatori forniscono energia sia alla parte superiore che inferiore del robot per i movimenti delle braccia e delle gambe, mentre il terzo viene impiegato essenzialmente per alimentare i circuiti di attivazione delle varie armi del \"Gaiking\". I due moduli (gambe e braccia) sono comandati automaticamente da un computer all'interno del Drago Spaziale e comunque possono essere manovrati anche manualmente tramite una consolle specifica accessibile solo a Peat. La cabina di pilotaggio del robot \u00e8 situata all'interno del corpo dell'automa all'altezza del torace di quest'ultimo, e quindi non esiste una visuale esterna per Sanshiro. Tutti i movimenti e gli spostamenti all'esterno del Gaiking vengono ripresi e monitorizzati su uno schermo principale che avvolge l'intero abitacolo, e che permette quindi a Sanshiro di tenere sotto controllo la situazione. Naturalmente anche all'interno dell'astronave si ha la stessa visione di ci\u00f2 che vede Sanshiro.\nLe armi del Gaiking sono:\nIn modalit\u00e0 faccia scomposta fuoriesce dalla bocca scoperta del Gaiking un potente raggio infuocato a forte velocit\u00e0 in grado di incenerire qualsiasi nemico.\nDrago Spaziale.\n(\"Daik\u016b Mary\u016b\") - Gigantesca astronave da combattimento ideata e creata dal \"Prof. Daimoni\", che ne \u00e8 il comandante indiscusso. Generalmente \u00e8 ospitata all'interno di una base segreta che si trova al di sotto del livello del mare nella baia di \"Uchiura\", nella prefettura di Shizuoka, sotto il faro di Omezak (\"Omaezaki\"). Il \"Drago Spaziale\" pu\u00f2 raggiungere i 200\u00a0km/h a terra, naviga sull'acqua ad una velocit\u00e0 di 120 nodi e riesce a volare fino a mach 3, inoltre nello spazio \u00e8 capace di raggiungere la velocit\u00e0 della luce. \u00c8 equipaggiato con cannoni laser e missili perforanti, ma pu\u00f2 contare anche su armi pi\u00f9 potenti come le Punte perforanti, il Tagliatore gigante, il Grande corno, i Missili atomici e la Lama mortale. Sulla parte frontale si trova il portello principale dal quale vengono lanciati i due componenti del Gaiking e da cui escono anche i tre veicoli ausiliari per le varie perlustrazioni (\"Skyler\", \"Nessak\" e \"Bazoora\"), mentre nella parte posteriore, alla fine della coda \u00e8 situata una seconda cabina di pilotaggio dell'astronave da dove vengono azionate le varie armi di quest'ultima. Durante gli attacchi da parte del nemico il \"Drago Spaziale\" pu\u00f2 cambiare aspetto mettendosi in assetto di difesa e diventando quindi una fortezza inespugnabile; la coda del Drago si curva verso l'interno, mentre parte del corpo si piega verso il basso. Tale manovra viene chiamata \"protezione ad avvolgimento\". Se durante i combattimenti la situazione si fa critica e nemmeno le armi dell'astronave sono efficaci, allora si ricorre ad una manovra di fuga che consiste nel far girare vorticosamente la fortezza volante e di liberarsi quindi del nemico. Tale manovra viene chiamata \"fuga ad avvitamento\".\nSkylar.\nVelivolo aereo, ha le sembianze di uno pterodattilo ed \u00e8 pilotato da \"Fan Lee\". Viene impiegato per le perlustrazioni nei luoghi in cui il \"Drago Spaziale\" non pu\u00f2 accedere, e pu\u00f2 ospitare al suo interno un massimo di tre persone. Armato con fiamme dalla bocca generalmente poco usate raggi laser di modesta potenza e di piccoli ma efficaci missili, riesce a raggiungere mach 6. \u00c8 l'unico dei tre mezzi ausiliari che pu\u00f2 essere usato anche nello spazio.\nNessak.\nNome originale \"Nesser\"; veicolo sottomarino dalla forma di un brontosauro pilotato da \"Bunta\". Capace di sopportare notevoli pressioni pu\u00f2 arrivare fino a 5000 piedi, ed inoltre pu\u00f2 operare anche sulla terraferma. \u00c8 equipaggiato con raggi nessak, raggi traenti, siluri e missili che pu\u00f2 sparare anche a raffica. Il suo nome e la sua forma non a caso ricordano il leggendario mostro di Loch Ness.\nBazoora.\nNome originale \"Buzzler\"; mezzo pesante utilizzato per le perlustrazioni a terra, \u00e8 in realt\u00e0 una specie di carro armato dalle sembianze di un triceratopo ed \u00e8 pilotato da \"Yamatake\". La cabina di pilotaggio pu\u00f2 contenere fino a quattro persone. Possiede una trivella perforante per penetrare nel sottosuolo o scavare gallerie, ed \u00e8 equipaggiato di missili, inoltre pu\u00f2 generare una scarica elettrica da due punte situate sulla parte frontale del mezzo.\nEdizione italiana.\nIn Italia, all'epoca della messa in onda televisiva, vennero acquistati, doppiati e trasmessi soltanto i primi 26 episodi della serie. Solo nel 2000, in occasione dell'edizione \"home video\", la \"Yamato Video\" ha completato il doppiaggio, mettendo in commercio la serie completa di tutti i 44 episodi.\nEdizioni internazionali.\nNegli Stati Uniti d'America i nomi dei personaggi principali erano: \"Ares Astronopolis\" (Sanshiro Tsuwabuki), \"Prof. High Tech\" (Prof. Daimonji), \"Nebula\" (Midori Fujiyama), \"Randolph\" (Sakon Gen), e \"Yama\" (Yamagatake). Il resto dell'equipaggio e i nomi dei nemici erano rimasti gli stessi. Sempre negli Stati Uniti, in alcuni stati 26 episodi della serie sono stati trasmessi all'interno della serie di montaggio \"Force Five\", insieme ad altri anime robotici.\nIn Spagna, Portogallo, Venezuela, Messico e Arabia Saudita \u00e8 stato importato l'adattamento americano dell'anime, e, nei primi quattro, la serie \u00e8 intitolata \"El Gladiador\".\nSigle.\nLa sigla originale giapponese, dal titolo \"Daik\u016b Mary\u016b Gaiking\", fu composta da Shunsuke Kikuchi e cantata da Isao Sasaki; lo stesso vale per quella finale, .\nPer l'edizione italiana non fu realizzata una sigla ad hoc come per le altre serie giapponesi, ma fu utilizzata una canzone disco music del gruppo austriaco \"Ganymed\", intitolata \"It takes me higher\", scritta e cantata da Gerry Edmond (pseudonimo di Edmund Czerwenka)."}
{"id": "1364724", "revid": "767487", "url": "https://it.wikipedia.org/wiki?curid=1364724", "title": "Jon Mikl Thor", "text": "\u00c8 un cantante heavy metal attivo dal 1976, leader del gruppo musicale Thor."}
{"id": "1364727", "revid": "339392", "url": "https://it.wikipedia.org/wiki?curid=1364727", "title": "Sergei Monya", "text": ""}
{"id": "1364728", "revid": "8911", "url": "https://it.wikipedia.org/wiki?curid=1364728", "title": "Sfranze", "text": ""}
{"id": "1364734", "revid": "486946", "url": "https://it.wikipedia.org/wiki?curid=1364734", "title": "Eurobasket 2003", "text": ""}
{"id": "1364737", "revid": "1114711", "url": "https://it.wikipedia.org/wiki?curid=1364737", "title": "Andris Biedri\u0146\u0161", "text": "Alto , giocava nel ruolo di centro o di ala grande. \u00c8 stato l'undicesima scelta assoluta del draft NBA 2004.\nCarriera.\nEuropa.\nHa cominciato la carriera professionistica nel 2002, all'et\u00e0 di 16 anni, con la maglia dello Skonto Riga. Nella stagione 2002-03 si \u00e8 affermato nella Lega Baltica (LBL), con 41 presenze e una media di 59,8% dal campo. Nella stagione successiva ha preso parte a undici match di FIBA EuroCup, con una media di 18,6 punti a gara. Contemporaneamente ha giocato 28 match di LBL, con una media di 18 punti a gara e una media di 61,5% dal campo. Al termine della stagione 2003-04 si \u00e8 dichiarato per il eleggibile draft NBA.\nNBA.\nNella stagione da rookie (2004-05) Biedri\u0146\u0161 gioc\u00f2 molto poco (una media di soli 12,8 minuti a gara, in 30 match): in quell'anno era anche il giocatore pi\u00f9 giovane della lega.\nNella stagione 2005-06 trov\u00f2 pi\u00f9 spazio, prendendo parte a 68 incontri (3,8 punti, 4,2 rimbalzi e 14,1 minuti a gara); tuttavia macchi\u00f2 le sue prestazioni con brutte percentuali dalla lunetta (30,6% di tiri realizzati) e molti falli (ben 190 in 1000 minuti esatti). Per quest'ultimo motivo i tifosi dei Golden State Warriors, insoddisfatti del sophomore, lo soprannominarono \"The One Minute Man\" (per l'incapacit\u00e0 di non fare fallo per pi\u00f9 di un minuto).\nAlla terza stagione di NBA (2006-07) Biedri\u0146\u0161, complice l'arrivo del nuovo coach Don Nelson, insoddisfatto del centro titolare Adonal Foyle, trov\u00f2 finalmente il posto da titolare, mettendo subito a referto ottime cifre: 10,3 punti, 62,1% dal campo, 9,5 rimbalzi, 1,9 stoppate e 28,9 minuti a gara. In quella stessa stagione realizz\u00f2 i suoi \"personal best\": 31 punti (contro i Nuggets), 18 rimbalzi (contro i Bobcats), 7 stoppate (sempre contro i Nuggets), 5 assist (contro i Wizards) e 5 palle rubate (contro i Lakers).\nNazionale.\nCon la maglia della Nazionale lettone Biedri\u0146\u0161 ha preso parte agli Europei 2007 in Spagna. Precedentemente, a livello giovanile, aveva partecipato agli Europei cadetti, a quelli Juniores e a quelli Under-18. Con la nazionale maggiore, da ricordare le sue prestazioni con Francia (21 punti e 16 rimbalzi), Georgia (28 punti, 11 rimbalzi) e Italia (26 punti, 20 rimbalzi).\nPremi e riconoscimenti.\nMigliore nella percentuale di tiro NBA (2008)"}
{"id": "1364739", "revid": "287204", "url": "https://it.wikipedia.org/wiki?curid=1364739", "title": "Andris Biedrins", "text": ""}
{"id": "1364744", "revid": "666668", "url": "https://it.wikipedia.org/wiki?curid=1364744", "title": "Deva (Romania)", "text": "Deva (in ungherese \"D\u00e9va\", in tedesco \"Diemrich\"), \u00e8 un municipio della Romania di 67.508 abitanti, capoluogo del distretto di Hunedoara, nella regione storica della Transilvania, ancorch\u00e9 si trovi di fatto sul confine tra questa e il Banato.\nLa citt\u00e0 \u00e8 dominata da una collina sulla quale si trovano i resti di una cittadella fortificata del XIII secolo. L'intera collina (visitabile con una funivia) \u00e8 oggi una riserva naturale protetta, sia per la presenza delle rovine della cittadella che per la sua importanza naturalistica, data dall'esistenza di specie floreali rare e di esemplari di Vipera dal corno.\nToponimo.\nDeva appare anche nelle mappe medievali con il nome \"Dewa\". Sull'origine del nome della citt\u00e0 sono state formulate due diverse ipotesi: una lo fa risalire alla parola dacia \"dava\" (fortezza), presente nel nome di altre citt\u00e0 dell'epoca come Pelendava, Piroboridava, Zargidava, mentre l'altra lo fa risalire alla provenienza della Legione romana Legio II Augusta, che sarebbe stata trasferita qui da \"Castrum Deva\" in Britannia, l'attuale Chester.\nStoria.\nIl primo documento che attesta la presenza di Deva risale al 1269. Sotto il Voivoda J\u00e1nos Hunyadi, la citt\u00e0 divenne un importante centro militare ed economico.\nParzialmente distrutta dagli Ottomani nel 1550, la citt\u00e0 venne successivamente ricostruita e la cittadella ampliata e rinforzata.\nNel 1621 il Principe Gabriele Bethlen ne fece una delle sue residenze, ampliando e trasformando in stile rinascimentale il Castello \"Magna Curia\".\nDeva \u00e8 oggi una citt\u00e0 dall'architettura moderna, tuttavia rimangono monumenti di un certo interesse, sia nel centro storico, come la Prefettura ed il Teatro, sia nelle aree periferiche, come il Castello \"Magna Curia\", residenza della famiglia Bethlen, Principi di Transilvania, costruito nel XVI secolo; originariamente costruito in stile rinascimentale, a seguito di ristrutturazioni effettuate successivamente ha assunto l'attuale aspetto barocco.\nMonumenti e luoghi d'interesse.\nOggi il Castello \"Magna Curia\" ospita il \"Museo della Civilt\u00e0 Dacia e Romana\" (in rumeno \"Muzeul Civiliza\u021biei Dacice \u0219i Romane\") dove sono esposte le numerose scoperte archeologiche intorno ai monti Or\u0103\u015ftie appartenenti alle popolazioni dacie ed alla presenza romana nel territorio.\nEconomia.\nLa citt\u00e0 ha vissuto negli ultimi anni un significativo sviluppo economico, grazie all'insediamento di alcune importanti industrie, ad un risveglio dell'imprenditoria locale e anche alla posizione strategica che assumer\u00e0 al momento in cui essa sar\u00e0 attraversata dalla nuova autostrada che collegher\u00e0 la capitale Bucarest alle citt\u00e0 ad ovest del paese di Arad e Timisoara e al confine ungherese.\nAmministrazione.\nGemellaggi.\nLa citt\u00e0 \u00e8 gemellata con le seguenti localit\u00e0:"}
{"id": "1364745", "revid": "123047228", "url": "https://it.wikipedia.org/wiki?curid=1364745", "title": "Luca Pulci", "text": "Biografia.\nPrimogenito di Iacopo di Francesco e da Brigida de' Bardi e fratello maggiore di pochi mesi del pi\u00f9 famoso Luigi Pulci, Luca Pulci nacque nel comune di Barberino di Mugello, dove la famiglia originaria di Firenze era proprietaria della fattoria \"Il Palagio\", presso la localit\u00e0 nota come la \"Cavallina\". Per mantenere la sua numerosa famiglia dopo la morte del padre (i Pulci avevano in tutto cinque figli: Luca, Luigi, Bernardo, Costanza e Antonia), Luca intraprese la carriera finanziaria prima a Roma e poi a Firenze, dove si iscrisse nel 1460 all'Arte del Cambio i societ\u00e0 con il fratello minore Bernardo. Tra la fine del 1464 e l'inizio del 1465, per\u00f2, il loro banco fall\u00ec, lasciando la famiglia nei debiti. In seguito alla bancarotta, la famiglia fu costretta al confino nel Mugello da Piero de' Medici, dove rimase probabilmente per un paio d'anni. Concesso loro di rientrare in citt\u00e0 nel 1468, Luca fu impiegato nella Zecca cittadina per circa un anno, fino al momento in cui non fu definitivamente allontanato perch\u00e9 accusato di atti illeciti (il suo avversario letterario, Matteo Franco, lo chiamer\u00e0 effettivamente \"ladro di zecca\" nel suo \"Libro dei Sonetti\", XXX, 11 e XXXII, 19). Nel 1469 fu incarcerato per debiti, ma, a partire da quella data, molti sono i punti incerti della sua vita: ignoto l'anno in cui si sarebbe sposato con Piera di Raimondo d'Amaretto Mannelli, dalla quale avrebbe poi avuto i tre figli Raffaello Maria, Agnoletta e Aldronessa, e tanto pi\u00f9 ignote risultano le circostanzee della sua morte, occorsa il 29 aprile 1470, forse addirittura in prigione.\nNonostante la sua vita travagliata, Luca Pulci fu un poeta molto fecondo: durante nell'esilio in Mugello, tra il 1464 e il 1465, compose la sua opera principale, il poemetto eziologico in ottava rima in quattro libri noto come \"Driadeo d'amore\", e tra il 1466 e il 1467 compose le \"P\u00ecstole di Penneo, d'Africo e Tibro\", una raccolta di lettere a tema amoroso anch'esse in terza rima su imitazione del genere delle \"Eroidi\" di Ovidio. In quegli stessi anni avrebbe iniziato la stesura del poema cavalleresco del \"Ciriffo Calvaneo\", poi continuato alla sua morte dal fratello Luigi e da Bernardo Giambullari."}
{"id": "1364749", "revid": "1825453", "url": "https://it.wikipedia.org/wiki?curid=1364749", "title": "Abbiategrasso (calcio)", "text": "L'Associazione Sportiva Dilettantistica Abbiategrasso \u00e8 stata una societ\u00e0 calcistica con sede nell'omonimo comune lombardo in provincia di Milano.\nStoria.\nFondata nel 1911 con la denominazione Abbiategrasso F.B.C.. Vive il suo periodo di massimo splendore durante i primi anni '30, quando milita in Prima Divisione, categoria pari all'attuale Prima Divisione.\nStabilitasi nel campionato Interregionale nel 1981, dopo aver pi\u00f9 volte sfiorato la promozione in C2, la societ\u00e0 fallisce nel 1997.\nL'Abbiategrasso F.B.C. nei suoi anni in attivit\u00e0 totalizza 2 presenze in Serie C e 22 in Serie D.\nLa rinascita.\nAbbiategrasso ritorna ad essere protagonista sulla scena regionale grazie alla A.C. Virtus Abbiategrasso che, nata nel 1974 come A.C. Virtus Ozzero (matricola F.I.G.C. 62145), cambia nel 2000 denominazione in A.C. Abbiategrasso e nel 2003 in Associazione Sportiva Dilettantistica Abbiategrasso. Per la stagione 2007-08 \u00e8 iscritta al campionato di Prima Categoria lombarda.\nDisputa le sue partite casalinghe allo stadio Comunale di Abbiategrasso, dedicato a Giovanni Invernizzi, allenatore campione d'Italia con l'Inter nel 1971. \nNon si iscrive alla Prima Categoria Lombarda del 2015-16."}
{"id": "1364752", "revid": "123676618", "url": "https://it.wikipedia.org/wiki?curid=1364752", "title": "Haaretz", "text": "Haaretz (in ebraico: \u05d4\u05d0\u05e8\u05e5 , \"La Terra\") \u00e8 un quotidiano israeliano, fondato nel 1919. \u00c8 pubblicato in lingua ebraica in formato Berliner.\nL'edizione in lingua inglese \u00e8 la traduzione di questo giornale. In Israele \u00e8 pubblicato e venduto assieme all'International Herald Tribune.\nTra i suoi giornalisti si annoverano lo scrittore israeliano Benjamin Tammuz che ha collaborato col quotidiano dal 1948 in poi, Gideon Levy e Amira Hass."}
{"id": "1364758", "revid": "767487", "url": "https://it.wikipedia.org/wiki?curid=1364758", "title": "Langeland", "text": "Langeland \u00e8 un comune danese situato nella regione di Syddanmark.\nDi fatto Langeland \u00e8 un'isola del Mar Baltico lunga 52 chilometri e larga 11 che \u00e8 raggiungibile attraverso il ponte stradale e ferroviario del Grande Belt che unisce le isole Si\u00f8 e T\u00e5singe e che collega anche la vicina isola Fionia. Langeland conta circa 13.000 abitanti su una superficie di 283,84 chilometri quadrati \nIl comune \u00e8 stato costituito in seguito alla riforma amministrativa del 1\u00ba gennaio 2007 accorpando i precedenti comuni di Tranek\u00e6r, Rudk\u00f8bing e Sydlangeland."}
{"id": "1364759", "revid": "278830", "url": "https://it.wikipedia.org/wiki?curid=1364759", "title": "Coma White", "text": "Coma White \u00e8 una canzone della band dei Marilyn Manson che parla degli effetti delle droghe.\n\u00c8 l'ultima traccia dell'album \"Mechanical Animals\". Nonostante sia stata pubblicata come singolo solamente promozionale, ne \u00e8 stato realizzato un videoclip, proprio mentre i problemi e le accuse legati alla tragedia delle Columbine colpivano la band, e questo videoclip \u00e8 stato un assaggio dei temi dell'album successivo, \"Holy Wood\". Il videoclip cre\u00f2 non poche controversie e divenne uno dei pi\u00f9 richiesti su MTV. \u00c8 una delle canzone preferite dai fan del gruppo, nonch\u00e9 uno dei brani meglio accolti dalla critica, nell'album pi\u00f9 acclamato di sempre nella storia della band.\nDi \"Coma White\" esiste anche una cover, realizzata dalla band degli Apoptygma Berzerk, la cui sola somiglianza con l'originale sono i testi.\nDescrizione.\nParlando di \"Coma White\" e di \"Great Big White World\", Marilyn Manson spiega al \"Los Angeles Times\": \"Il colore bianco ricorre molto e rappresenta per me la confusione che ho avuto, la quale si manifesta poi con l'uso di droghe in tutte le persone che vogliono succhiarti via la vita quando diventi una pop star\".\nLa canzone parla di \"una donna che Manson ha amato, e che ora compara alla droga, tanto da non capire pi\u00f9 di chi \u00e8 innamorato\".\nNonostante i piani originali di Manson e della Interscope Records, sua casa discografica, volessero \"Coma White\" come il quarto ed ultimo singolo estratto dall'album \"Mechanical Animals\", la sua pubblicazione \u2014 inclusa la distribuzione alle radio \u2014 slitt\u00f2 a causa della controversia nata a seguito della morte improvvisa di JFK Jr., fatto che coinvolse soprattutto il video. La fabbricazione dei singoli era in corso quando la data di pubblicazione venne spostata; tutte le copie fino ad allora prodotte vennero distrutte e quelle nuove furono prodotte con la copertina bianca.\nAttualmente, la canzone \u00e8 disponibile anche nella versione giapponese del best \"Lest We Forget\", uscito nel 2004.\nIl videoclip.\nIl video della canzone fu fonte di una controversia dovuta al fatto che in esso \u00e8 presente una reinterpretazione dell'assassinio di John Kennedy del 1963. Manson e Rose McGowan, che ai tempi era la sua fidanzata, interpretano nel video, rispettivamente, JFK e la First Lady Jacqueline Kennedy. Il debutto del video avvenne sul sito ufficiale della band, MarilynManson.com, e fu rimandato ben due volte fino a met\u00e0 settembre, a causa del massacro della Columbine High School, oltre che della morte di Kennedy.\nIl videoclip non contiene sangue, perch\u00e9, dice il regista Samuel Bayer, \"Non lo ritenevamo adatto per inscenare l'assassinio\". Un recensore canadese disse che il video, che ci si aspettava avrebbe scioccato, era \"pi\u00f9 una fellinesca marcia della morte che una blasfema riscrittura della storia, e ci\u00f2 crea una certa commozione\".\nNel video compare anche l'attore Matthew McGrory, affetto dal gigantismo e scomparso nel 2005.\nControversie.\nL'uscita del video fu ostacolata da due importanti eventi: il massacro della Columbine High School e la morte di JFK Jr.\nSecondo una dichiarazione rilasciata dal suo addetto stampa, Manson disse che il video utilizz\u00f2 l'assassinio di Kennedy \"\"come una metafora per il culto e l'ossessione dell'America per la violenza. La mia provocazione vuole far riflettere la gente, facendole pensare a come vede e, talvolta, partecipa a certi eventi\". Inoltre, il video \"non vuole essere in nessun modo una parodia, ma un omaggio a uomini come Ges\u00f9 e lo stesso John Kennedy, morti per mano della perenne sete di violenza dell'uomo\".\nDisse che, mentre girava il video, \"non pensavo che sarebbero successe le tragedie della Columbine High School e la morte di Kennedy. Ma volevo lanciare un messaggio ai media, che si cibano svergognatamente di questi eventi ed ho girato un videoclip che si \u00e8 poi rivelato pi\u00f9 vero di quanto avrei mai immaginato\"\".\nA Total Request Live presenzi\u00f2 Carson Daly per leggere l'asserzione relativa al videoclip prima che debuttasse ufficialmente su MTV; dopodich\u00e9 l'emittente televisiva pubblicizz\u00f2 la \"trovata\" di Manson sul suo sito ufficiale e lo trasmise numerosissime volte, poich\u00e9 il video di \"Coma White\" divenne uno tra i pi\u00f9 richiesti dagli utenti. La famiglia Kennedy rifiut\u00f2 di commentare il video.\nTracce.\nUS Promo"}
{"id": "1364760", "revid": "1305772", "url": "https://it.wikipedia.org/wiki?curid=1364760", "title": "Sessera", "text": "Il Sessera \u00e8 un torrente del Piemonte, affluente in destra orografica del Sesia. Il suo corso si sviluppa nella parte pi\u00f9 a monte in Provincia di Biella mentre a valle transita in Provincia di Vercelli.\nL'intero bacino del Sessera ha un perimetro di 69\u00a0km;.Il corso del torrente \u00e8 sbarrato tra le frazioni montane dei comuni di Vallanzengo e di Camandona e forma il bacino delle Mischie (902\u00a0m), realizzato a scopo idroelettrico.\nPercorso.\nNasce a circa 2.000\u00a0m dai laghetti sul versante orientale della Punta del Manzo, nei pressi del Monte Bo.\nPartendo dalla sorgente attraversa i territori di varie isole amministrative montane di comuni del Biellese centrale. Pi\u00f9 a valle transita per i comuni di Mosso, Trivero, Portula, Coggiola, Pray e Crevacuore, in provincia di Biella, e in seguito quelli dei comuni di Guardabosone, Serravalle Sesia e Borgosesia, in provincia di Vercelli.\nRegime.\nLe piene del Sessera hanno causato danni anche gravissimi nel corso degli eventi alluvionali che hanno coinvolto il Biellese tra i quali quello del novembre 1968 \u00e8 stato forse il pi\u00f9 rovinoso.\nNel tratto pi\u00f9 a valle il torrente subisce numerosi prelievi idrici per uso industriale a servizio delle varie attivit\u00e0 manifatturiere della zona. Numerosi sono anche i prelievi per uso potabile operati da vari acquedotti locali.\nLa portata media del Sessera \u00e8 di 7,5\u00a0m\u00b3/s; un valore piuttosto elevato per il tipo di corso d'acqua. La portata massima si registra in maggio per lo scioglimento delle nevi, mentre quella minima tra dicembre e gennaio.\nStato ambientale e utilizzi.\nLo stato ambientale delle acque del torrente \u00e8 stato classificato al 2002 dalla Regione Piemonte come \"buono\" fino a Portula, \"sufficiente\" a Pray e Borgosesia.\nIl tratto montano del Sessera \u00e8 molto frequentato dai pescatori ed \u00e8 interessante, in particolare, per le trote fario e marmorate; tra Coggiola e la diga delle Mischie durante l'estate sono presenti anche numerosi bagnanti.\nLa discesa in canoa o rafting dalla Diga delle Mischie a Coggiola presenta difficolt\u00e0 tra il IV e il VI grado, da Coggiola alla confluenza con la Sesia di II grado."}
{"id": "1364764", "revid": "2122884", "url": "https://it.wikipedia.org/wiki?curid=1364764", "title": "Stefania Patruno", "text": "\u00c8 molto attiva nel doppiaggio di anime (dove tra i suoi personaggi figura Tsunade di \"Naruto\") e nel doppiaggio di videogiochi (dove figurano Keira in \"Jak and Daxter\", Era in \"God of War\" e Sonya Blade in \"Mortal Kombat X)\"."}
{"id": "1364765", "revid": "298229", "url": "https://it.wikipedia.org/wiki?curid=1364765", "title": "Haile Gebrselassie", "text": "In carriera ha stabilito 26 record mondiali e vinto 4 campionati mondiali, oltre ai gi\u00e0 citati 2 ori olimpici. \u00c8 attualmente primatista mondiale dei 20000 m piani e primatista africano del record dell'ora, stabilito nel 2007 ad Ostrava (Repubblica Ceca). \u00c8 considerato uno dei pi\u00f9 grandi mezzofondisti e fondisti della storia.\nBiografia.\nDal 1992 al 1997.\nGebrselassie si fece notare in campo internazionale nel 1992 quando vinse l'oro nei 5000 m e nei 10000 m ai Mondiali juniores di Seul e l'argento ai Mondiali di corsa campestre, nella gara riservata alla categoria juniores.\nL'anno seguente Gebrselassie vinse il primo dei suoi quattro ori mondiali nei 10000 metri. Ai Mondiali di corse anche i 5000 metri piazzandosi secondo dietro al keniota Ismael Kirui.\nNel 1994 vinse un bronzo ai Mondiali di cross. Sempre nel corso dello stesso anno stabil\u00ec il suo primo record mondiale correndo i 5000 m in 12'56\"96 e migliorando di due secondi il precedente primato di Sa\u00efd Aouita.\nL'anno successivo Gebrselassie corse i 10000 m in 26'43\"53 ad Hengelo (Paesi Bassi) abbassando il record mondiale di ben 9 secondi. Quella stessa estate a Zurigo (Svizzera) corse i 5000 m in 12'44\"39, migliorando di addirittura 10\"91 il precedente primato, stabilito da Moses Kiptanui pochi mesi prima. Questo record fu premiato con il titolo di \"performance dell'anno\" dalla rivista \"Track and Field News\".\nCon questa prestazione Gebrselassie mise apparentemente il record dei 5000 m fuori dalla portata di altri atleti, ma l'anno successivo Daniel Komen dimostr\u00f2 il contrario. Sempre a Zurigo, un esausto Gebrselassie, sofferente per una vescica rimediata nel duro tracciato di Atlanta (dove vinse l'oro olimpico nei 10000 m nel 1996), non riusc\u00ec a rispondere al giro di 58 secondi segnato da Daniel Komen che a 5 giri dalla fine prese il largo ma che non riusc\u00ec a battere il record di poco, finendo in 12'45\"09.\nNel 1997, Gebrselassie si prese la rivincita nello stesso meeting. Fresco del suo terzo oro mondiale nei 10000 m, batt\u00e9 Komen il 13 agosto coprendo i 200 metri finali in 26,8 secondi, abbattendo il suo precedente record (con il tempo di 12'41\"86). Komen per\u00f2 riusc\u00ec a conquistare il tanto desiderato record appena nove giorni dopo fermando il cronometro a 12'39\"74.\nDal 1998 al 2004.\nL'anno successivo, il 1998, vide Gebrselassie abbassare i record mondiali indoor dei 2000 m e 3000 m piani e riprendersi i record outdoor dei 5000 m e 10000 m piani, guadagnando un ingente \"jackpot\" per aver vinto tutte le gare della Golden League cui aveva preso parte in quell'estate. Nel giugno 1998 stabil\u00ec il nuovo record mondiale nei 10000 m con 26'22\"75, abbattendo il precedente di Paul Tergat.\nAppena 13 giorni dopo miglior\u00f2 il record dei 5000 m, appartenente a Komen, ad Helsinki (Finlandia). L'apripista croato Branko Zorko prese il ritmo troppo lentamente, correndo 1000 metri in 2'33\"91 e cedendo dopo un miglio. Million Wolde e Assefa Mexgebu portarono Gebrselassie a percorrere i primi 2000 metri in 5'05\"62. I suoi apripista per\u00f2 non potevano mantenere quel ritmo e Gebrselassie fu costretto a percorrere gli ultimi 6 giri da solo. Dopo 3000 metri aveva un tempo di 7'38\"93, tanto che i commentatori inglesi annunciarono che era impossibile che potesse insidiare il record. A 4 giri dalla fine (8'40\"00) Gebrselassie aveva bisogno di percorrere l'ultimo miglio in meno di 4 minuti per battere il record mondiale. Nel giro finale, seppur dolorante, Gebrselassie decoll\u00f2, percorrendo 400 metri in 56\"77 secondi e segnando il nuovo primato mondiale (12'39\"36).\nNel 1999 Gebrselassie interpret\u00f2 se stesso nel film \"Endurance\", lungometraggio che racconta la sua vittoria nei 10000 m ai Giochi olimpici di Atlanta. In pista, invece, fece doppietta 1500/3000 metri ai campionati mondiali indoor, difese il suo titolo mondiale nei 10000 m e rimase imbattuto in tutte le gare cui prese parte (corse su distanze da 1500 m a 10000 m).\nNel 2000 vinse di nuovo tutte le gare cui partecip\u00f2, classificandosi ancora primo nel ranking mondiale dei 5000 m e 10000 m. Ai Giochi olimpici di Sidney divent\u00f2 il terzo uomo nella storia a difendere un titolo olimpico dei 10000 m (dopo Emil Z\u00e1topek e Lasse Vir\u00e9n). La vittoria di stretta misura sul keniota Paul Tergat, venne dopo uno scoppiettante finale, con i 26,4 secondi negli ultimi 200 m di quest'ultimo e uno strepitoso 25,4 secondi di Gebrselassie. Il margine di vittoria fu di soli 0,09 secondi (margine pi\u00f9 stretto addirittura di quello dei 100 m piani).\nNel 2001 Gebrselassie vinse l'oro ai Mondiali di mezza maratona e il bronzo nei 10000 m ai Mondiali di Edmonton.\nIl 30 agosto 2003 fu eletto membro della Commissione Atleti della IAAF. Anche nel 2003, ai Campionati del mondo a Saint-Denis, Gebrselassie corse una delle gare di 10000 m pi\u00f9 memorabili della storia vincendo un argento dietro il suo connazionale e pupillo Kenenisa Bekele. La seconda met\u00e0 della finale fu corsa in uno straordinario 12'57\"24 (12'57\"2 per Bekele, 12'58\"8 per Gebrselassie). Secondo la federazione \"non solo furono gli ultimi 5000 m pi\u00f9 veloci di sempre ad un campionato del mondo durante la gara dei 10000 m (il record precedente era di 13'12\"12 stabilito ad Atlanta), ma furono i 5000 m pi\u00f9 veloci in assoluto per quanto riguardava la gara stessa dei 5000 m, il cui record apparteneva a Salah Hissou ()\". (Questo fin quando il record dei 5000 m non fu battuto una settimana dopo quando i tre medagliati dei 5000 m ai mondiali, tra i quali lo stesso Bekele, corsero in un tempo inferiore).\nDurante i Giochi olimpici di , Gebrselassie tent\u00f2 di diventare il primo uomo a vincere tre ori olimpici consecutivi nella disciplina dei 10000 m. Non riusc\u00ec a compiere l'impresa, finendo quinto. La gara fu vinta da Bekele che in quella stagione miglior\u00f2 anche i precedenti record detenuti da Gebrselassie nei 5000 m e 10000 m. Poco prima dei Giochi di Atene, Gebrselassie fu impossibilitato ad allenarsi per 3 settimane a causa di un'infiammazione al tendine d'Achille. Questo infortunio fu alquanto grave, tanto da non potersi allenare a dovere; date le aspettative e la pressione da parte dei tifosi etiopi, Gebrselassie si present\u00f2 comunque alle Olimpiadi ma l'aver perso questo periodo di allenamento influ\u00ec sulla sua gara.\nDal 2005 a oggi.\nDa quando ha lasciato la pista, dopo le Olimpiadi del 2004, Gebrselassie si \u00e8 concentrato sulle gare su strada e sulla maratona. Tra le maratone corse sono incluse quelle di Londra 2002 (3\u00ba posto dietro a Khannouchi e Tergat), Amsterdam 2005 (1\u00ba posto), Londra 2006, Berlino 2006 (1\u00ba posto), Fukuoka 2006 (1\u00ba posto), Londra 2007 e Berlino 2007 e 2008 (1\u00ba posto e record mondiale in entrambe le occasioni).\nNel 2005 Gebrselassie fu imbattuto in tutte le gare su strada cui prese parte. Tra le imprese maggiori di quell'anno sono da ricordare la vittoria alla Maratona di Amsterdam (la pi\u00f9 veloce dell'anno con 2h06'20\") e il record mondiale nelle 10 miglia a Tilburg nei Paesi Bassi (il tempo non ufficiale al passaggio dei 15000 metri fu addirittura 7 secondi sotto il record mondiale dei 15000 m).\nGebrselassie cominci\u00f2 il 2006 positivamente battendo il record mondiale della mezza maratona di 21 secondi, fermando il cronometro sul tempo di 58'55\". Miglior\u00f2 questo record, il suo primo primato in suolo americano, correndo la seconda met\u00e0 della maratona Arizona \"Rock 'n' Roll\". Durante la gara batt\u00e9 anche il record di Paul Tergat nei 20000 m. Il 2006 vide inoltre un'altra sua vittoria quando infranse il record nei 25\u00a0km superando il precedente di 68 secondi (1h11'37\"). Questa gara fu organizzata in modo che Gebrselassie e altri sei corridori corressero 5\u00a0km prima di passare per la linea iniziale della gara dei 20\u00a0km a Alphen aan den Rijn, nei Paesi Bassi. Il record per\u00f2 non fu riconosciuto dalla IAAF. Il 23 aprile 2006 fin\u00ec 9\u00ba alla Maratona di Londra con un tempo di 2h09'05\" (la gara fu vinta dal keniota Felix Limo, che corse in 2h06'30). Gebrselassie parl\u00f2 di quel 9\u00ba posto definendola la \"peggior gara della mia carriera\". In ogni caso, il 24 settembre torn\u00f2 a vincere alla Maratona di Berlino, segnando il tempo pi\u00f9 veloce dell'anno, 2h05'56\". Questa vittoria fu seguita da quella alla Maratona di Fukuoka (Giappone) in 2h06'52\". Il tempo effettuato a Berlino lo fece diventare il quinto uomo della storia a correre la maratona in meno di 2h06'.\nA Londra il 22 aprile 2007 Gebrselassie sfid\u00f2 il vincitore della Maratona di Londra 2006 Felix Limo, il vincitore della Maratona di Londra 2005 Martin Lel, il campione olimpico in carica Stefano Baldini, il vincitore della Maratona di New York 2006 Mar\u00edlson Gomes dos Santos e l'allora detentore del record della maratona Paul Tergat in quella che sarebbe stata una gara eccitante, secondo gli organizzatori. Gebrselassie comunque si arrese al 18\u00ba miglio, accusando difficolt\u00e0 nel respirare che si scopr\u00ec essere causata da un'allergia ad un polline presente nell'aria. Questo permise al vincitore del 2005, Martin Lel, di tornare a casa con un'altra vittoria dopo un finale scoppiettante.\nUn mese pi\u00f9 tardi Gebrselassie fece un sorprendente ritorno in pista quando corse i 10000 m a Hengelo (Paesi Bassi) in 26'52\"81 finendo 5\u00ba. Il tempo stabilito da Gebrselassie fu notevole, nonostante sia stata l'ottava volta in cui \u00e8 sceso sotto i 27 minuti (pi\u00f9 di ogni altro nella storia): infatti con questo tempo \u00e8 l'unico uomo oltre i 30 anni ad essere sceso sotto i 27 minuti nei 10000 m. Inoltre ci\u00f2 che pi\u00f9 sorprende \u00e8 il riuscire a correre a questi ritmi per un periodo di 12 anni (dal 1995 al 2007).\nIl 27 giugno 2007 lanci\u00f2 l'attacco al record dell'ora a Ostrava in Repubblica Ceca. Riusc\u00ec a stabilire questo primato, percorrendo 21\u00a0285 metri e superando il precedente di 21\u00a0101 metri, di Arturo Barrios. Inoltre Gebrselassie corse 50 giri (20000 m) in 56'25\"7, che gli valsero un altro record mondiale, battendo il precedente primato, sempre detenuto da Barrios. Questi due furono il 23\u00ba e il 24\u00ba record in carriera di Gebrselassie.\nGebrselassie fece il suo debutto a New York quando vinse la mezza maratona di New York il 5 agosto 2007 battendo il precedente record della gara di 2 minuti. Inoltre c'\u00e8 un particolare curioso per quanto riguarda la mezza maratona: ha vinto tutte e 8 le gare di questa disciplina cui ha preso parte.\nIl 30 settembre 2007 Gebrselassie vinse la Maratona di Berlino in 2h04'26\", migliorando il record mondiale di 29 secondi rispetto al precedente di Paul Tergat. Alla fine della gara lo stesso Gebrselassie si scus\u00f2 al telefono con l'amico-rivale per aver superato il suo record.\nIl 28 settembre 2008 stabilisce il suo ennesimo primato mondiale, nuovamente durante la Maratona di Berlino con il tempo di 2h03'59\", migliorando di ben 27 secondi il record precedente da lui stesso detenuto. Tale record \u00e8 durato fino al 25 settembre 2011, quando il keniota Patrick Makau Musyoki l'ha migliorato di 21 secondi, portandolo a 2h03'38\".\nIl 7 novembre 2010 annuncia il suo ritiro dall'atletica dopo aver abbandonato la Maratona di New York al 26\u00ba km. Qualche settimana dopo Gebrselassie cambia idea, allontanando l'idea del ritiro e ponendosi come obiettivo la conquista di un nuovo oro olimpico a , non riuscendo tuttavia a qualificarsi e quindi a partecipare ai Giochi.\nL'11 maggio 2015 a Manchester ha dato ufficialmente l'addio alle competizioni dopo aver chiuso al sedicesimo posto la Great Manchester Run.\nConfronti storici.\nUna delle questioni pi\u00f9 complesse, in ambito sportivo, \u00e8 il paragone storico tra atleti appartenenti a periodi differenti. Questo fondamentalmente in relazione ad interpretazioni personali, a metodologie d'allenamento in evoluzione, avversari di livello affrontati in carriera, titoli olimpici e mondiali vinti, record \"indoor\" e \"outdoor\", carisma personale e non ultimi, episodi legati al doping.\nHaile Gebrselassie durante la sua oramai lunghissima carriera, che ha pochi paragoni storici in termini di durata, ha affrontato in pista, forse la migliore generazione di atleti mezzofondisti resistenti che il Kenya ricordi, quali, ricordando solo alcuni, Moses Tanui, Richard Chelimo, Daniel Komen, Paul Tergat, grandissimi atleti fautori di innumerevoli record e vittorie fondamentali. Tuttavia alla presenza agonistica di Haile Gebrselassie assumono un ruolo secondario e quasi sono da considerarsi soggetti che con il loro impegno, talento e capacit\u00e0 hanno contribuito alla sua grandezza storica nell'atletismo."}
{"id": "1364767", "revid": "1782831", "url": "https://it.wikipedia.org/wiki?curid=1364767", "title": "Caterina Durante", "text": "Biografia.\nNasce a Melendugno il 29 ottobre 1928, ma trascorre i primi anni di infanzia sull'isola albanese di Saseno, dove il padre lavorava come comandante della Marina militare. Allo scoppio della seconda guerra mondiale fa ritorno a Melendugno.\nMentre frequenta la facolt\u00e0 di Lettere presso l'Universit\u00e0 di Bari, pubblica la sua prima opera, la raccolta di poesie dal titolo \"Il tempo non trascorre invano\", con la prefazione di Eug\u00e8ne Bestaux.\nNel 1964 pubblica, presso Rizzoli, il romanzo \"La Malapianta\", che l'anno successivo vince il Premio Salento.\nViene eletta consigliere comunale a Melendugno col Partito socialista, e in seguito si candida a Lecce (senza successo) nelle file del PCI.\nFra il 1967 e il 1970 si trasferisce a Roma, dove insegna materie letterarie nelle scuole superiori. Politicamente \u00e8 vicina ai movimenti studenteschi del '68 e alle classi operaie.\nTornata a Lecce, insegna lettere presso l'Istituto tecnico industriale \u201cEnrico Fermi\u201d e tiene corsi di sceneggiatura presso l'Universit\u00e0 del Salento.\nNegli anni Ottanta \u00e8 segretaria regionale pugliese del Sindacato nazionale scrittori.\nNel 1996 pubblica la raccolta di racconti autobiografici \"Gli amorosi sensi\", con prefazione di Maria Corti.\nMuore nella notte tra Natale e Santo Stefano del 2004 dopo una lunga malattia.\nAttivit\u00e0 professionale.\nFin da giovane si confronta con importanti esponenti della cultura salentina quali Vittorio Bodini, Oreste Macr\u00ec, Vittorio Pagano e Vittore Fiore ed inizia a collaborare con la rivista \"Critone\".\nSi interessa al recupero delle tradizioni etnico-musicali del Salento, contribuendo alla salvaguardia e alla riscoperta del Tarantismo, e collaborando, peraltro, con la principale esponente del circuito del \"folk revival\" Giovanna Marini.\nFonda il \"Canzoniere Grecanico Salentino\", il primo gruppo di ricerca folklorica formatosi in Puglia (1975), e cura personalmente il primo album del gruppo: \"Canti di Terra d'Otranto e della Grecia Salentina\".\nLe sue opere, oltre che sul tema della riscoperta delle radici storico culturali, si concentrano sul disagio delle classi pi\u00f9 deboli (lavoratori, emigranti, ecc.).\nOltre alle numerose pubblicazioni letterarie, scrive per il teatro \"Ballata salentina\" e per il cinema sceneggiatura e soggetto dei film \"Il Tramontana\" e \"La sposa di San Paolo\"; collabora con la RAI realizzando radiodrammi e programmi culturali (\"Sapore di funghi\", \"Il sacco di Otranto\", \"Glossama\" ecc.).\nHa fatto parte degli \"Amici della domenica\", i componenti della giuria del Premio Strega.\nHa collaborato con importanti giornali anche a carattere nazionale: Quotidiano, la Gazzetta del Mezzogiorno, l'Unit\u00e0, il Corriere del Mezzogiorno, quiSalento, Almanacco salentino, Dove, Avvenimenti, Corriere Canadese e Tandem.\nNel dicembre 2010 viene inaugurato a Melendugno, suo paese natale, il nuovo Centro culturale \"Rina Durante\", ubicato all'interno dell'ex scuola materna comunale.\nIl 18 e 19 novembre 2013 si tiene \u2013 tra Lecce, Calimera e Melendugno \u2013 un convegno nazionale di studi dedicato alla scrittrice e organizzato dall'Ateneo del Salento. Tra i numerosi interventi di critici letterari, studiosi e docenti universitari vanno ricordati quelli di Goffredo Fofi, Alessandro Leogrande, Antonio Lucio Giannone, Massimo Melillo, Sergio Spina, Luigi A. Santoro, Eugenio Imbriani, Carlo Alberto Augieri e Franco Martina.\nNel 2014 viene ristampato, a cinquant'anni di distanza dalla prima edizione e a dieci dalla morte dell'autrice, il romanzo \"La Malapianta\", presso la casa editrice Zane di Melendugno.\nNel 2015 l'Istituto Industriale \"Enrico Fermi\", dove Rina Durante ha insegnato per 12 anni, dedica alla scrittrice la sua nuova biblioteca.\nNel 2017 viene intitolato a \"Rina Durante\" l'Istituto Comprensivo di Melendugno-Borgagne.\nPremi e riconoscimenti.\nNel 1965 vince il Premio Salento con il romanzo \"La Malapianta\"."}
{"id": "1364768", "revid": "1873140", "url": "https://it.wikipedia.org/wiki?curid=1364768", "title": "0863", "text": "0863 \u00e8 il prefisso telefonico del distretto di Avezzano, appartenente al compartimento di Pescara.\nIl distretto comprende la parte sud-occidentale della provincia dell'Aquila. Confina con i distretti di Poggio Mirteto (0765), di Rieti (0746) e dell'Aquila (0862) a nord, di Sulmona (0864) a est, di Cassino (0776) e di Frosinone (0775) a sud e di Tivoli (0774) a ovest.\nAree locali e comuni.\nIl distretto di Avezzano comprende 37 comuni suddivisi nelle 3 aree locali di Avezzano (ex settori di Avezzano e Celano), Pescina (ex settori di Balsorano, Civitella Roveto, Pescasseroli, Pescina e Trasacco) e Tagliacozzo (ex settori di Carsoli e Tagliacozzo). I comuni compresi nel distretto sono: Aielli, Avezzano, Balsorano, Bisegna, Canistro, Capistrello, Cappadocia, Carsoli, Castellafiume, Celano, Cerchio, Civita d'Antino, Civitella Roveto, Collarmele, Collelongo, Gioia dei Marsi, Lecce nei Marsi, Luco dei Marsi, Magliano de' Marsi, Massa d'Albe, Morino, Opi, Oricola, Ortona dei Marsi, Ortucchio, Ovindoli, Pereto, Pescasseroli, Pescina, Rocca di Botte, San Benedetto dei Marsi, San Vincenzo Valle Roveto, Sante Marie, Scurcola Marsicana, Tagliacozzo, Trasacco e Villavallelonga."}
{"id": "1364770", "revid": "63760", "url": "https://it.wikipedia.org/wiki?curid=1364770", "title": "Paisley underground", "text": ""}
{"id": "1364775", "revid": "834", "url": "https://it.wikipedia.org/wiki?curid=1364775", "title": "Discografia di Johnny Cash", "text": "La discografia di Johnny Cash contiene la produzione di uno degli artisti country pi\u00f9 prolifici di tutti i tempi. La sua lunga carriera, che va dal 1954 al 2003, ha visto la pubblicazione da parte di varie case discografiche di un altissimo numero di album e singoli.\nAlbum.\nSun Records.\nTutti gli album pubblicati su Sun Records contengono materiale registrato dal 1955 al 1958.\nColumbia Records.\nCash ha registrato la maggior parte dei suoi dischi su Columbia Records. La maggior parte di essi presenta sia materiale nuovo che materiale precedentemente registrato. \nMercury Records.\nCash fu messo sotto contratto dalla Mercury Records dal 1987 al 1990. Durante questo periodo di tempo registr\u00f2 quattro album composti sia da nuove registrazioni sia da canzoni registrate durante gli anni su Sun e Columbia Records.\nAmerican Recordings.\nLa serie di album su American Recordings, prodotta da Rick Rubin, contiene solamente materiale nuovo registrato e pubblicato dopo il 1990. Questi album sono famosi per le numerose collaborazioni con altri famosi artisti. "}
{"id": "1364777", "revid": "6923", "url": "https://it.wikipedia.org/wiki?curid=1364777", "title": "Comune di Nordfyn", "text": "Nordfyn \u00e8 un comune danese situato nell'isola di Fionia, nella regione di Syddanmark.\nIl comune \u00e8 stato costituito in seguito alla riforma amministrativa del 1\u00ba gennaio 2007 accorpando i precedenti comuni di Bogense, Otterup e S\u00f8nders\u00f8."}
{"id": "1364778", "revid": "767487", "url": "https://it.wikipedia.org/wiki?curid=1364778", "title": "Nathan Moore", "text": "\u00c8 un cantante, idolo pop, ex membro di due boy band (Brother Beyond, tra la fine degli anni ottanta e l'inizio degli anni novanta, e Worlds Apart, a cavallo tra gli anni novanta e il Nuovo Millennio) e, successivamente, manager per altri artisti, oltre che, di recente, concorrente di reality show.\nBiografia musicale.\nIl vero nome \u00e8 Nathan Marcellus Moore ed \u00e8 nato a Stamford Hill, Londra, Inghilterra. Si fa conoscere inizialmente come cantante solista della boy band britannica dei Brother Beyond, a cui si unisce nel 1986. Dopo quattro singoli di scarso successo, nessuno dei quali riesce ad entrare nella UK Top 40, e un cambio di formazione, con il batterista Eg White che viene sostituito da Steve Alexander, la loro casa discografica, la major EMI, li mette alle strette, lanciando loro un minaccioso ultimatum che, di fatto, li costringe ad avere successo con il nuovo singolo, pena il licenziamento dall'etichetta.\nFortunatamente, il noto trio di produttori inglese Stock, Aitken &amp; Waterman (SAW o S/A/W, in breve), gi\u00e0 molto famosi, per aver portato al successo un gran numero di artisti, decidono di mettere all'asta i propri servizi, devolvendo gli introiti in beneficenza. L'asta viene vinta proprio dalla EMI e dai Brother Beyond, per i quali SAW producono \"The Harder I Try\", che sale fino al Numero 2 della classifica dei singoli, in Gran Bretagna, bloccata soltanto dall'enorme successo cinematografico di Phil Collins, la cui relativa colonna sonora, \"A Groovy Kind of Love\", non accenna a scendere dalla vetta.\nDopo aver inciso qualche singolo di successo, come \"He Ain't No Competition\", \"Be My Twin\" e il remix di \"Can You Keep a Secret?\", e un paio di album con la sua prima band, \"Get Even\" e \"Trust\", a causa del flop di quest'ultimo long playing, realizzato dai soli membri del gruppo, senza i tre celebri produttori (cosa che Nathan definisce oggi, sul suo sito Web, un grande errore), e nonostante un ultimo moderato successo Stati Uniti con il singolo d'addio, \"The Girl I Used to Know\", i Brother Beyond di sciolgono.\nQualche tempo dopo, Nathan Moore entra a far parte di un'altra boy band, Worlds Apart, che, nuovamente, dopo un incerto debutto nella madrepatria, e un cambio di formazione, sarebbe diventata un fenomeno pop, stavolta, per\u00f2, nelle classifiche francesi.\nDopo numerosi singoli e quattro album, e nonostante un discreto successo europeo, anche il nuovo gruppo si scioglie, e Nathan, seguendo le orme di uno dei suoi rivali nelle classifiche degli anni ottanta, lo sfortunato Craig Logan (ex bassista dei Bros\n, uscito - quasi cacciato - dalla band, dopo il successo del loro primo album, \"Push\"), si lancia nel mondo del management musicale, rappresentando una serie di artisti pop, tra cui Jessica Garlick.\nTra i lavori solisti di Nathan Moore, che non ha avuto molta fortuna da solo, bisogna ricordare il brano intitolato \"If There Was Love\", un duetto con un'altra star degli anni ottanta, la bionda cantante pop rock Kim Wilde, registrato nel 2002, ma mai pubblicato, a causa di una diffusa mancanza di interesse da parte delle case discografiche (il brano \u00e8 comunque disponibile per i fan sul sito web dell'artista, Nathan Moore Official).\nNel corso del Nuovo Millennio, Moore si lancia nel mondo dei reality show, sia partecipandovi in prima persona come cantante, nel programma musicale di revival \"Hit Me Baby One More Time\", ma anche in qualit\u00e0 di manager di Lisa Scott-Lee, nella trasmissione di MTV Europe intitolata \"Totally Scott-Lee\". Un altro programma a cui Nathan ha preso parte come manager \u00e8 stato \"Boys Will Be Girls\", trasmesso da E4 / Channel 4, uno show di sei settimane, andato in onda a partire dal mese di aprile del 2006, a cui hanno partecipato anche i membri del gruppo musicale dei Fast Food Rockers. Lo scopo del divertente spettacolo era quello di far passare una band formata da ex membri di gruppi pop maschili per una nuova band di ragazze. Durante la trasmissione, il trio (battezzato The Honeytraps) \u00e8 stato ripreso mentre prendeva lezioni su come essere femminile, e ha registrato un singolo che \u00e8 possibile scaricare da Internet, una cover di un brano degli anni ottanta del gruppo degli A Flock of Seagulls, intitolato \"Wishing (If I Had a Photograph of You)\".\nIl 18 luglio 2006, Nathan Moore ha rilasciato una dichiarazione, tramite il suo sito Web, nella quale ha annunciato di aver smesso di fare da manager ai suoi artisti (tranne il cantante James Fox, che continua di fatto ad essere gestito dalla sua agenzia di management, la Hyperactive), dicendo di volersi concentrare in lavori radiofonici e televisivi, oltre che tornare a registrare nuovi brani e a suonare dal vivo. Nel 2007, Nathan ha infatti deciso, con Steve Hart e Cal Cooper, suoi ex compagni nel secondo gruppo, di riformare la band Worlds Apart.\nTra l'altro, l'8 settembre del 2007, Nathan Moore si \u00e8 sposato con la sua ragazza, Donna Fisher, a Maiorca, Spagna."}
{"id": "1364788", "revid": "125979122", "url": "https://it.wikipedia.org/wiki?curid=1364788", "title": "Pseudocomitatense", "text": "La legio pseudocomitatensis era una legione del tardo Impero romano. Si trattava di unit\u00e0 legionarie di limitanei entrate poi a far parte del \"comitatus\", cio\u00e8 dell'esercito mobile il cui compito era di intervenire l\u00ec dove c'era necessit\u00e0.\nStoria.\nInizialmente le legioni psudocomitatensi erano limitanei temporaneamente distaccati nel \"comitatus\": in questo periodo i soldati ricevevano una paga maggiore, ma poi l'unit\u00e0 tornava ad essere di limitanei e rimandata alla frontiera. In seguito le unit\u00e0 pseudocomitatense rimasero nel \"comitatus\" sempre pi\u00f9 a lungo, tanto che il distaccamento di uomini dai limitanei divenne pratica comune.\nLe legioni I e II \"Armeniaca\", ad esempio, erano unit\u00e0 di limitanei a guardia dei territori romani al di l\u00e0 del Tigri; quando questi territori vennero persi (in seguito alla campagna sasanide di Giuliano del 363), le unit\u00e0 entrarono a far parte dell'esercito mobile d'Oriente col nome di \"legiones pseudocomitatenses\".\nIntanto la legione romana alto-imperiale, con l'evolversi del sistema \"post-costantiniano\" si trasformava da unit\u00e0 di 5.000 armati, a unit\u00e0 ridotte di 800/1.200 armati circa, pur continuando a costituire il nerbo dell'esercito romano, formate ancora da fanteria pesante.\nLista all'epoca della \"Notitia dignitatum\".\nQui di seguito sono elencate le 46 \"legiones pseudocomitatenses\" della \"Notitia dignitatum\", di cui 20 erano posizionate nella parte orientale e 26 (tra cui 11 incerte) nella parte occidentale."}
{"id": "1364791", "revid": "3082", "url": "https://it.wikipedia.org/wiki?curid=1364791", "title": "Pseudocomitatensis", "text": ""}
{"id": "1364793", "revid": "6923", "url": "https://it.wikipedia.org/wiki?curid=1364793", "title": "BMW R1200R", "text": ""}
{"id": "1364794", "revid": "120803873", "url": "https://it.wikipedia.org/wiki?curid=1364794", "title": "American Recordings (album)", "text": "American Recordings \u00e8 un album di Johnny Cash pubblicato nel 1994, primo disco di Cash prodotto da Rick Rubin per l'omonima etichetta discografica.\nIl disco.\nCash venne contattato dal produttore Rick Rubin, che era in cerca di un artista la cui carriera fosse ormai in fase calante da rilanciare all'attenzione del pubblico mondiale. Rubin gli si present\u00f2 dicendogli che gli sarebbe molto piaciuto produrlo, e gli offr\u00ec un contratto con la sua casa discografica, la Def American Records, conosciuta per la musica rap e heavy metal pi\u00f9 che per il country. Sotto la supervisione di Rubin, Cash registr\u00f2 l'album nel salotto di casa, accompagnato solo dalla sua chitarra acustica. Rubin, come decenni prima Sam Phillips, riteneva che la voce di Cash venisse esaltata da uno stile prettamente acustico, e quindi cerc\u00f2 uno stile minimalista per le canzoni. Cash incise oltre trenta canzoni tra vecchi classici, cover e brani suggeriti dallo stesso produttore.\nLe tracce \"Tennessee Stud\" e \"The Man Who Couldn't Cry\" furono registrate dal vivo al Viper Room, un locale sul Sunset Strip a Los Angeles, all'epoca propriet\u00e0 di Johnny Depp. \"The Beast in Me\" era stata composta e incisa da Nick Lowe. Glenn Danzig scrisse \"Thirteen\" appositamente per Cash in meno di venti minuti. La foto della copertina del disco venne scattata mentre Cash era in vacanza in Australia, a Werribee vicino a Melbourne. Cash appare in copertina nel mezzo di un campo selvatico, vestito di nero come un vecchio predicatore, attorniato da due cani ai lati (uno bianco a destra e uno nero a sinistra) che sembrano indicare il Peccato e la Redenzione.\nPubblicazione e accoglienza.\n\"American Recordings\" fu pubblicato il 26 aprile 1994, ricevendo plauso quasi unanime dalla critica. La rivista \"Q\" lo defin\u00ec il disco pi\u00f9 sincero e ambizioso dell'anno, mentre \"NME\" lo trov\u00f2 \"edificante e un inno alla vita perch\u00e9 il messaggio viene trasmesso attraverso le avversit\u00e0, la sfortuna e la lotta per la sopravvivenza\". David Browne, recensendo l'album per \"Entertainment Weekly\", scrisse che Cash resta un cantante accattivante per tutta la durata dell'album, nonostante gli arrangiamenti austeri e spartani, e defin\u00ec il disco \"il suo album pi\u00f9 rilassato e folk da tre decenni a questa parte\". Su \"Rolling Stone\", Anthony DeCurtis lod\u00f2 \"American Recordings\" come uno dei migliori album di Cash per la sua consapevole \"intensit\u00e0 biblica\" applicata a tradizionali brani folk resi contemporanei e attuali allo stesso tempo. Mark Cooper di \"Mojo\" descrisse l'opera \"un mix mozzafiato di auto-mitizzazione e confessioni private\". Sul \"Chicago Tribune\", Greg Kot scrisse che la voce di Cash risultava effettivamente \"drammatica attraverso il pathos evocato dalle canzoni\", mentre il critico del \"Los Angeles Times\" Randy Lewis disse che i brani sull'album \"scavavano negli angoli pi\u00f9 oscuri dell'anima americana\" e che il disco era una \"pietra miliare\" nella discografia di Johnny Cash.\nDi parere opposto invece Robert Christgau che sul \"The Village Voice\" scrisse che \"American Recordings\" era stato \"sopravvalutato da sicofanti antisociali e che mancava del ritmo vitale della migliore musica di Cash\", citando \"Delia's Gone\" e forse \"Thirteen\" come gli unici brani decenti del disco. In retrospettiva, Mark Deming di AllMusic scrisse che l'album \"divenne un evento e un successo commerciale, anche se \u00e8 stato sopravvalutato in alcuni ambienti, semplicemente perch\u00e9 ha ricordato al pubblico che uno dei pi\u00f9 grandi talenti musicali dell'America era ancora in grado di fare musica coinvolgente, cosa che non aveva mai smesso di fare, anche se nessuno si era preoccupato di ascoltare\".\nAlla fine del 1994, \"American Recordings\" fu votato settimo miglior album dell'anno nell'annuale sondaggio Pazz &amp; Jop, riservato a critici musicali. Nelle classifiche di fine anno, il disco si posizion\u00f2 36\u00ba nella classifica di \"Select\", 23\u00ba su \"NME\", 19\u00ba su \"Rockdelux\", 17\u00ba su \"Les Inrockuptibles\", 15\u00ba su \"The Face\", 5\u00ba sul \"Los Angeles Times\", 4\u00ba su \"Mojo\", e 2\u00ba su \"OOR\". Ai Grammy Awards del 1995, \"American Recordings\" si aggiudic\u00f2 il premio Grammy Award al miglior album folk contemporaneo. La rivista \"Rolling Stone\" l'ha inserito al 364\u00ba posto della sua lista dei 500 migliori album.\nIl successo di critica e pubblico arriso a \"American Recordings\" far\u00e0 s\u00ec che Rubin continui la collaborazione con Cash, dando inizio alla serie di dischi denominata \"American\" che partorir\u00e0 nel corso degli anni successivi gli album \"Unchained\" (1996), ' (2000), ' (2002), ' (2006), e ' (2010); questi ultimi due usciti postumi. Poco dopo la morte di Cash \u00e8 stato pubblicato anche il cofanetto intitolato \"Unearthed\", contenente materiale risalente alle registrazioni di queste sessioni."}
{"id": "1364795", "revid": "6923", "url": "https://it.wikipedia.org/wiki?curid=1364795", "title": "BMW R1200S", "text": ""}
{"id": "1364796", "revid": "6923", "url": "https://it.wikipedia.org/wiki?curid=1364796", "title": "BMW R1150GS", "text": ""}
{"id": "1364797", "revid": "6923", "url": "https://it.wikipedia.org/wiki?curid=1364797", "title": "BMW K1100LT", "text": ""}
{"id": "1364799", "revid": "6923", "url": "https://it.wikipedia.org/wiki?curid=1364799", "title": "BMW K1200LT", "text": ""}
{"id": "1364801", "revid": "256896", "url": "https://it.wikipedia.org/wiki?curid=1364801", "title": "OCHA", "text": ""}
{"id": "1364802", "revid": "2186996", "url": "https://it.wikipedia.org/wiki?curid=1364802", "title": "Olinto Cristina", "text": "Biografia.\nFiglio di Raffaello Cristina e di Cesira Sabbatini, attori, inizia la carriera teatrale quand'\u00e8 ancora bambino, recitando nella compagnia di Tina Di Lorenzo e Flavio And\u00f2. In seguito, dopo essersi diplomato alla scuola tecnica e aver preso parte alla prima guerra mondiale, fa parte delle migliori compagnie di prosa, da quella di Armando Falconi a quella di Ruggeri, di Emma Gramatica, di Gandusio, di Zacconi, dello Stabile di Roma, di Almirante. Entra poi nel Compagnia degli Spettacoli Gialli diretto da Romano Cal\u00f2 specializzandosi in ruoli di \"brillante\" e di \"promiscuo\".\nNel cinema esordisce piuttosto tardi, nel periodo del sonoro, in un film prodotto dalla nuova Cines, apparendo successivamente in una numerosa quantit\u00e0 di pellicole, sempre in parti di caratterista, ma spesso in ruoli di terzo o quarto piano. Svolge anche una notevole attivit\u00e0 radiofonica ed \u00e8 uno dei pi\u00f9 quotati attori del doppiaggio, prestando la sua voce a svariati attori tra i quali Edward Everett Horton, Lionel Barrymore, Frank Morgan, Alan Hale e Thomas Mitchell. Per la Disney, diede la voce a Dotto in Biancaneve e i sette nani (doppiaggio del 1938) e all'amico Gufo in Bambi (doppiaggio del 1948).\nNel 1956 \u00e8 tra gli interpreti principali della prima edizione in Italia de \"Il crogiuolo\" di Arthur Miller messa in scena da Luchino Visconti e successivamente recita accanto a Elsa Merlini al Teatro delle Arti di Roma. Svolge anche una discreta attivit\u00e0 televisiva apparendo nell'originale \"Lo scialle\" diretto da Silverio Blasi (1956), negli sceneggiato televisivo \"Il dottor Antonio\" diretto da Alberto Casella (1954), \"Il romanzo di un giovane povero\" e \"Piccolo mondo antico\" diretti entrambi da Blasi nel 1957. Appare inoltre ne \"La casa delle sette torri\" di Morandi (1959) e fa parte del nutrito cast de \"La Pisana\" da Nievo diretto da Vaccari nel 1960. \u00c8 inoltre interprete anche della prima edizione televisiva de \"Il gabbiano\" di \u010cechov (1957).\nSposato con l'attrice Augusta Petoni, \u00e8 il fratello minore di Ines Cristina Zacconi, Ada Cristina Almirante e Jone Frigerio, tutte e tre attrici di teatro.\nMuore il 17 giugno 1962. Riposa presso il Cimitero del Verano."}
{"id": "1364804", "revid": "93556", "url": "https://it.wikipedia.org/wiki?curid=1364804", "title": "Caterina Accame", "text": "La Caterina Accame era un veliero costruito per la Societ\u00e0 Armatrice \"Fratelli Accame\" nel Cantiere Navale Ansaldo S.p.a. di Sestri Ponente.\nLa sua caratteristica principale era lo scafo in acciaio.\nEra una nave mercantile utilizzata principalmente per il trasporto del grano dalla California all'Europa battendo molti primati di velocit\u00e0 su queste rotte.\nDisalberata da un violento fortunale nel Golfo del Leone, riusc\u00ec giungere a Genova con vele di fortuna (20 aprile 1914). Fu in seguito venduta e demolita.\nViene citata nel diario di guerra del soldato Felice Fossati le cui pagine sono state raccolte e curate dal figlio Rino Sergio Fossati e pubblicate dalla Nordpress Edizioni srl di Chiari Brescia con il titolo Diario di guerra \"Dalla Libia all'Isonzo 1913-1919\" in cui la carboniera (cos\u00ec veniva definita dal Fossati) salp\u00f2 dal porto di Cagliari il 12 dicembre 1913 alle 9 di mattina carica di soldati con destinazione la Libia per il fronte in Libia."}
{"id": "1364807", "revid": "838137", "url": "https://it.wikipedia.org/wiki?curid=1364807", "title": "Moda aristocratica", "text": "La moda aristocratica o aristocrat (o madame quando \u00e8 riferita alla versione femminile di questo stile) \u00e8 uno stile di abbigliamento nato in Giappone tra la fine degli anni novanta e l'inizio degli anni duemila improntato sugli abiti indossati dalla nobilt\u00e0 e dal ceto medio nell'Europa ottocentesca e all'abbigliamento dandy, rivisitato in chiave moderna e talvolta unito ad altri tipi di abbigliamento come il Gothic Lolita e la moda gotica. \nGli indumenti pi\u00f9 utilizzati sono camicie e bluse in tono con l'epoca a cui si riferisce, corsetti, gonne lunghe e cappotti dal taglio lineare ma elaborato. Questo tipo di abbigliamento si basa sull'eleganza e sull'androginia. Il trucco, utilizzato sia da uomini che da donne tende ad essere marcato, anche se non esagerato, e maturo.\nQuando questa moda \u00e8 riferita ad una donna, si usa il termine \"madam\" invece di \"aristocrat\".\nSottostili di questa moda sono:"}
{"id": "1364810", "revid": "125220794", "url": "https://it.wikipedia.org/wiki?curid=1364810", "title": "Bruno Persa", "text": "Biografia.\nNacque il 19 maggio 1905 a Gorizia, allora sotto la dominazione austriaca, da Oreste Persa e Maria Orazietti. A nove anni, insieme alla madre e al fratello maggiore Renato, dovette trasferirsi a Graz, dove il padre era incarcerato per le sue idee irredentiste, e visse in questa citt\u00e0 per tutta la durata della prima guerra mondiale. Al termine del conflitto, nel novembre 1918, Gorizia divenne parte del territorio italiano e la famiglia Persa al completo pot\u00e9 far ritorno nella citt\u00e0 d'origine. Qui Bruno riprese gli studi e, dopo la maturit\u00e0 al liceo fisico-matematico, part\u00ec per il servizio militare a Milano, dove sent\u00ec i primi richiami del palcoscenico e segu\u00ec un corso di recitazione, non portandolo per\u00f2 a termine. Congedato con il grado di sottotenente, rientr\u00f2 a Gorizia e trov\u00f2 lavoro come impiegato, al fianco del fratello, nella ditta di spedizioni di famiglia. Contemporaneamente, nonostante il suo carattere schivo e riservato, accett\u00f2 la scrittura di una compagnia locale e inizi\u00f2 la carriera di attore teatrale tra recite pomeridiane e serali in piccoli centri.\nNel 1927 fu scritturato nella compagnia di Ruggero Ruggeri e nel 1929, con Maria Melato, interpret\u00f2 \"La falena\" di Henri Bataille, accanto a Mario Besesti, Eugenio Cappabianca e Evi Maltagliati, suoi futuri colleghi di doppiaggio nella CDC. Tra il 1932 e il 1933, con Annibale Betrone, Corrado Racca ed Ernesto Marini, gir\u00f2 a Torino tra gli stabilimenti FERT, il Palazzo Reale, Palazzo Madama e il Teatro Regio il film \"Villafranca\", diretto da Giovacchino Forzano, uscito nelle sale il 19 gennaio 1934. Successivamente, venuto a conoscenza delle prime esperienze di doppiaggio a Roma, decise di partire per la capitale, dove si stabil\u00ec definitivamente.\nDopo aver interpretato altri pochi film, Persa fu scelto da Nicola Fausto Neroni, direttore di doppiaggio per i film della Warner Bros., per doppiare Humphrey Bogart. Prest\u00f2 la sua voce dal timbro intenso e vellutato a Bogart in \"L'uomo di bronzo\" di Michael Curtiz e in \"Il terrore dell'Ovest\" di Lloyd Bacon, ma nel frattempo sopraggiunse la seconda guerra mondiale. Durante il conflitto, mentre Persa con il grado di capitano diresse, grazie alla sua conoscenza del tedesco, l'ufficio censura della posta estera di carattere militare, Bogart negli Stati Uniti gir\u00f2, sempre per la Warner Bros., numerosi film che lo portarono tra le pi\u00f9 grandi stelle del cinema hollywoodiano, come il capolavoro \"Casablanca\" di Michael Curtiz. Alla fine della guerra, dopo aver sposato Isae Zamboni nel 1942 e aver superato la morte del fratello trucidato nelle foibe nel 1945, Persa torn\u00f2 a doppiare Bogart proprio in \"Casablanca\", accanto a Giovanna Scotto, che prest\u00f2 la voce a Ingrid Bergman. Tra il 1947 e il 1949 doppi\u00f2 l'attore americano nei film \"Il grande sonno\", \"La fuga\", \"Il tesoro della Sierra Madre\", \"Il sapore del delitto\", \"Sesta colonna\", \"Una pallottola per Roy\", \"L'isola di corallo\" e \"La citt\u00e0 \u00e8 salva\". In \"Il diritto di uccidere\", realizzato da Nicholas Ray per la Columbia Pictures nel 1950, Persa interpret\u00f2 invece la parte del caratterista Frank Lovejoy, mentre a prestare la voce a Bogart fu chiamato Emilio Cigoli, che aveva gi\u00e0 avuto modo di doppiarlo in \"Solo chi cade pu\u00f2 risorgere\" (l'avrebbe doppiato anche in quasi tutti i film successivi).\nNel 1954 doppi\u00f2 Whit Bissell ne \"L'ammutinamento del Caine\" di Edward Dmytryk. In questi anni, Persa prest\u00f2 la voce anche a Rex Harrison in \"Riccardo Cuor di Leone\", a Anthony Quinn in \"Brama di vivere\", ad Arthur Kennedy in \"Scandalo al sole\", a Paul Meurisse in \"I diabolici\", a Jean Servais in \"Rififi\", a Edoardo Toniolo in \"Pap\u00e0 Pacifico\", a Umberto Raho in \"Il processo di Verona\" e a Gigi Reder in \"Il vedovo\".\nDoppi\u00f2 anche personaggi dei Classici Disney, come re Stefano ne \"La bella addormentata nel bosco\" e Mago Merlino ne \"La spada nella roccia\". Questa attivit\u00e0 gli frutt\u00f2, nel febbraio 1970, un riconoscimento dal Centro Internazionale del film d'animazione, a cui segu\u00ec, nel 1973, una medaglia datagli dalla CDC, la cooperativa di cui era stato uno dei fondatori e a cui aveva dedicato quasi trent'anni della sua vita.\nMor\u00ec il 20 aprile 1983."}
{"id": "1364811", "revid": "228587", "url": "https://it.wikipedia.org/wiki?curid=1364811", "title": "Beaujolais", "text": "Il Beaujolais (, in arpitano \"Bi\u00f4jol\u00eas\") \u00e8 una regione storico-geografica della Francia compresa nei dipartimenti del Rodano e, solo in minima parte, della Saona e Loira: i suoi capoluoghi storici furono Beaujeu e Villefranche-sur-Sa\u00f4ne. La c\u00f4te beaujolaise \u00e8 una delle pi\u00f9 grandi regioni vinicole della nazione, importante per la produzione di vini rossi da tavola (come il Beaujolais nouveau) e di vini beaujoulais pregiati (ad esempio Fleurie, Juli\u00e9nas, Roman\u00e8che-Thorins).\nGeografia.\nLa regione, compresa tra le zone di M\u00e2con e Charolles (a nord) e quella di Lione (a sud), \u00e8 situata al limite orientale del Massiccio Centrale: con il Mont Saint-Rigaud raggiunge l'altitudine massima di 1.009 metri. I monti del Beaujolais si innalzano bruscamente a levante, verso la Saona e la c\u00f4te beaujolaise, mentre digradano dolcemente a ponente, verso la Loira e la zona di Roanne. \nStoria.\nI romani designavano la zona come \"Belloiocensis Pagus\". \nIn et\u00e0 medievale fu feudo della casa di Beaujeu: pass\u00f2 nel 1265 ai d'Albon-Forez e nel 1400 ad un ramo dei Borboni, un discendente dei quali, il duca Pietro II, spos\u00f2 una delle figlie di Luigi XI. \nIl Beaujolais venne confiscato nel 1527 ed unito ai possedimenti regi, per poi essere restituito al duca di Montpensier, Luigi II di Borbone-Vend\u00f4me, e in seguito passare per matrimonio a Gastone d'Orl\u00e9ans: sua figlia Anna Maria Luisa lasci\u00f2 la contea in eredit\u00e0 a Filippo I di Borbone-Orl\u00e9ans, fratello di Luigi XIV. \nInsieme alle province del Lyonnais e del Forez, apparteneva alla \"g\u00e9n\u00e9ralit\u00e9\" di Lione, creata nel 1542.\nL'ultimo a fregiarsi del titolo di conte di Beaujolais fu Luigi Carlo d'Orl\u00e9ans, figlio di Luigi Filippo II e di Luisa Maria Adelaide di Borbone-Penthi\u00e8vre.\nViticoltura.\nQuella del Beaujolais \u00e8 una regione viticola, nota per i suoi vini tipici, vini rossi prodotti al 97 % dal vitigno Gamay.\nIl vitigno del Beaujolais si estende sulle pendici alla base dei contrafforti orientali del massiccio, lungo la Saona.\nLa produzione media giunge a 1 milione di ettolitri per campagna ripartiti in dodici AOC: Beaujolais, Beaujolais Villages e dieci \"cru\" (morgon, r\u00e9gni\u00e9, moulin-\u00e0-vent, c\u00f4te-de-brouilly, brouilly, juli\u00e9nas, saint-amour, ch\u00e9nas, chiroubles e fleurie). Solo le denominazioni generiche (le prime due) possono pretendere una commercializzazione come vino novello: quello stesso che ogni anno \u00e8 atteso nel mondo intero, il terzo gioved\u00ec di novembre, momento per la tradizionale degustazione del \u00ab\u00a0Beaujolais nouveau \u00bb."}
{"id": "1364812", "revid": "1654832", "url": "https://it.wikipedia.org/wiki?curid=1364812", "title": "Regina Orioli", "text": "Biografia.\nDebutta sul grande schermo nel 1997 con il film \"Ovosodo\", regia di Paolo Virz\u00ec. L'anno successivo \u00e8 protagonista del film di Carlo Verdone, \"Gallo cedrone\", a cui seguono \"Almost Blue\" (2000), regia di Alex Infascelli, \"L'ultimo bacio\", diretto da Gabriele Muccino, \"Benzina\", regia di Monica Stambrini, entrambi del 2001, \"L'estate del mio primo bacio\" (2006), per la regia di Carlo Virz\u00ec.\nNel 2008 ritorna sugli schermi cinematografici con i film \"Chi nasce tondo...\", regia di Alessandro Valori, e \"Una notte blu cobalto\", regia di Daniele Gangemi. Lavora anche in televisione, dove recita nella miniserie tv \"Mafalda di Savoia\" (2006), regia di Maurizio Zaccaro, e nella serie tv \"Tutti pazzi per amore\" (2008), regia di Riccardo Milani e Laura Muscardin."}
{"id": "1364814", "revid": "1543377", "url": "https://it.wikipedia.org/wiki?curid=1364814", "title": "0864", "text": "0864 \u00e8 il prefisso telefonico del distretto di Sulmona, appartenente al compartimento di Pescara.\nIl distretto comprende la parte sud-orientale della provincia dell'Aquila. Confina con i distretti dell'Aquila (0862) a nord, di Pescara (085) e di Lanciano (0872) a est, di Isernia (0865) a sud-est, di Cassino (0776) a sud e di Avezzano (0863) a ovest.\nAree locali e comuni.\nIl distretto di Sulmona comprende 35 comuni suddivisi nelle 2 aree locali di Roccaraso (ex settori di Roccaraso e Scanno) e Sulmona (ex settori di Raiano e Sulmona). I comuni compresi nel distretto sono: Acciano, Alfedena, Anversa degli Abruzzi, Ateleta, Barrea, Bugnara, Campo di Giove, Cansano, Castel di Ieri, Castel di Sangro, Castelvecchio Subequo, Civitella Alfedena, Cocullo, Corfinio, Gagliano Aterno, Goriano Sicoli, Introdacqua, Molina Aterno, Pacentro, Pescocostanzo, Pettorano sul Gizio, Pratola Peligna, Prezza, Raiano, Rivisondoli, Rocca Pia, Roccacasale, Roccaraso, Scanno, Scontrone, Secinaro, Sulmona, Villalago, Villetta Barrea e Vittorito ."}
{"id": "1364815", "revid": "1478699", "url": "https://it.wikipedia.org/wiki?curid=1364815", "title": "Microregioni della Corsica del Sud", "text": ""}
{"id": "1364820", "revid": "1573940", "url": "https://it.wikipedia.org/wiki?curid=1364820", "title": "Campionati del mondo di ciclismo su strada 2007", "text": "I Campionati del mondo di ciclismo su strada 2007 (ing. \"2007 UCI Road World Championships\") furono disputati a Stoccarda in Germania tra il 25 e il 30 settembre 2007."}
{"id": "1364823", "revid": "123726230", "url": "https://it.wikipedia.org/wiki?curid=1364823", "title": "Vortice polare", "text": "In meteorologia il vortice polare (detto tecnicamente vortice artico) \u00e8 un'area di bassa pressione che staziona in quota in modo semi-permanente sopra il polo nord. Diversi meteorologi di formazione meteodinamica considerano il vortice polare n\u00e9 pi\u00f9 n\u00e9 meno che il \"flusso zonale medio\" alle alte latitudini che scorrendo intorno alla Terra darebbe luogo a un vortice (isobare chiuse, approssimativamente circolari e concentriche) se visto da sopra il polo. Fino agli anni settanta il concetto di vortice polare era sostituito da quello pi\u00f9 semplice e generico di fronte polare, la superficie ideale di separazione tra l'aria artica e quella pi\u00f9 temperata delle medie latitudini, di eredit\u00e0 della scuola meteorologica norvegese.\nAnaloga struttura \u00e8 presente nel continente antartico ovvero un vortice sopra il polo sud (col nome di vortice antartico\").\"\nDescrizione.\nIl vortice polare pu\u00f2 essere visto come un pattern circolatorio di natura stabile semi-permanente; esso \u00e8 sempre presente a meno di eventi temporanei che ne pregiudicano l'esistenza (ad esempio lo sviluppo di lobi che lo portano a frantumarsi verso le medie latitudini). Il vortice \u00e8 una figura barica su larga scala presente nella stagione invernale: si irrobustisce/estende in autunno e si restringe/colma a partire dalla primavera (in estate \u00e8 praticamente assente in quanto la sua genesi autunnale \u00e8 dovuta al raffreddamento delle zone artiche circostanti). \nLa zona di bassa pressione pu\u00f2 essere schematizzata come una grande trottola in quota con moto circolatorio in senso antiorario, centrata sulla verticale del polo nord. Invece, nella troposfera il regime barico \u00e8 di prevalente alta pressione. Maggiore \u00e8 la velocit\u00e0 di rotazione pi\u00f9 intenso \u00e8 il vortice (in termini di valori di bassa pressione e quindi velocit\u00e0 e intensit\u00e0 dei venti in quota) e minore \u00e8 la probabilit\u00e0 di irruzioni polari verso le medie latitudini. A volte il vortice stratosferico si approfondisce verso il basso innescando un vortice troposferico e le due figure bariche possono alimentarsi a vicenda.\nDalla primavera all'autunno il vortice polare stratosferico \u00e8 sostituito dall'anticiclone polare estivo, la circolazione delle correnti cambia di direzione, ponendosi da est verso ovest. Nella troposfera il profilo barico \u00e8 condizionato dall'esistenza dell'anticiclone nelle zone alte dell'atmosfera ma il suo andamento \u00e8 dinamico, non stabile.\nLa dinamica del vortice polare \u00e8 prevista con buona approssimazione dai modelli fisico-matematici meteorologici entro un range temporale di circa 15 giorni.\nLegami con teleconnessioni.\nUna misura dell'intensit\u00e0 del vortice polare \u00e8 data dall'Oscillazione artica (in inglese \"Arctic oscillation\", abbreviato AO) che a sua volta ha legami stretti con l'Oscillazione Nord Atlantica (in inglese \"North Atlantic Oscillation\", abbreviato NAO) posizionata sull'Atlantico settentrionale e indicante le oscillazioni di pressione tra Islanda e Azzorre, quindi tra fasce di circolazione atmosferica a temperature e umidit\u00e0 diverse, e la Pacific/North America (PNA) posizionata sull'oceano Pacifico settentrionale e con significato analogo alla NAO.\nInfluenza sul tempo meteorologico.\nL'area depressionaria condiziona su larga scala, con i suoi spostamenti variabili nel tempo e nello spazio, la situazione meteorologica dell'emisfero boreale, grazie all'interazione a distanza con gli anticicloni subtropicali; la rotazione della Terra in senso antiorario alimenta la corrente a getto delle medie latitudini deviando i conseguenti scambi di masse d'aria di diversa temperatura che altrimenti si svolgerebbero unicamente lungo la direttrice meridiana nord-sud.\nUn vortice polare forte causa, nelle medie latitudini, un flusso zonale teso (in pratica e in parole povere: scarsit\u00e0 di perturbazioni organizzate).\nEstensione e profondit\u00e0 dell'area depressionaria del vortice polare sono variabili nel tempo, potendo approfondirsi ed espandersi verso sud, specie nel periodo invernale, andando cos\u00ec a influenzare profondamente le condizioni meteorologiche della parte settentrionale del continente europeo, asiatico o americano, in base alla zona di espansione a sud.\nNell'emisfero australe la ciclogenesi risulterebbe pi\u00f9 semplice in quanto il vortice antartico dovrebbe avere una forma circumpolare pi\u00f9 regolare e meno soggetta a variazioni.\nFusione con la Depressione d'Islanda.\nTalvolta, il vortice polare pu\u00f2 fondersi con la Depressione d'Islanda in un unico e vasto vortice di bassa pressione, andando a costituire il centro motore delle perturbazioni che dal nord Atlantico si dirigono verso l'Europa.\nTale configurazione, pi\u00f9 probabile nel semestre caldo, determina un continuo susseguirsi di perturbazioni che attraversano in modo sistematico da ovest a est i paesi dell'Europa settentrionale, scendendo pi\u00f9 sporadicamente verso sud fino a lambire i Pirenei e le Alpi, per poi dirigersi verso la penisola balcanica.\nRiscaldamento stratosferico.\nPi\u00f9 raramente, il fenomeno del riscaldamento stratosferico pu\u00f2 determinare un intenso riscaldamento a livello della stratosfera proprio in corrispondenza del polo, andando a \"fratturare\" (\"split\") il vortice polare in due o pi\u00f9 lobi secondari che scendono di latitudine, sostituendolo con un'area di alta pressione nella medesima posizione, con temperature al suolo superiori alla media. Nella stagione invernale, tale fenomeno determina rapide discese di aria gelida verso il continente europeo, verso quello asiatico, oppure verso il Canada e gli Stati Uniti (in base al flusso zonale che si instaura) che possono provocare intense e abbondanti nevicate, anche persistenti per pi\u00f9 giorni, nelle aree attorno alla zona di bassa pressione che si forma generalmente all'estremit\u00e0 meridionale raggiunta dal fronte freddo polare: tale configurazione \u00e8 stata all'origine delle pi\u00f9 intense ondate di gelo che hanno investito l'intera Europa (Italia compresa) nel 1929, 1963 e 1985.\nTale situazione \u00e8 per\u00f2 temporanea e reversibile e il vortice polare pu\u00f2 ricomporsi dopo 15/20 giorni.\nAlla fine del febbraio 2018 \u00e8 avvenuto il riscaldamento stratosferico (al termine del ciclo di forte surriscaldamento della stratosfera che si \u00e8 poi propagato anche alla troposfera), con completa frantumazione del vortice polare di cui un lobo \u00e8 colato in Siberia e da qui, sotto forma di burian, si \u00e8 propagato in tutta Europa, Italia compresa. Mentre nel continente le temperature sono repentinamente scese di decine di gradi, nel circolo polare artico, a causa dell'anticiclone caldo che ha espulso il vortice polare, le temperature erano addirittura sopra gli 0 \u00b0C. A distanza di circa dieci giorni il vortice ha ripreso lentamente a formarsi sopra il polo."}
{"id": "1364824", "revid": "110157", "url": "https://it.wikipedia.org/wiki?curid=1364824", "title": "A prescindere", "text": "A prescindere \u00e8 una rivista di Tot\u00f2 presentata in tutta Italia nella stagione 1956-57.\nLa prima si ebbe al Teatro Sistina di Roma, il 1\u00ba dicembre 1956 e dopo due mesi di rappresentazioni nella capitale la tourn\u00e9e tocc\u00f2 Milano, Genova, Firenze e Palermo. I commenti della critica, inizialmente timidi, divennero pi\u00f9 favorevoli nelle successive rappresentazioni.\nTuttavia, gi\u00e0 la sera della prima, lo spettacolo fu chiuso da quattro minuti continui di applausi, mentre [[Sandro De Feo]], il giorno dopo, chiudeva il suo articolo su [[L'Espresso]], seppur critico, con le parole:\nFu la prima rivista dopo sette anni in cui Tot\u00f2 si era dedicato solo al [[cinema]]; gli autori tuttavia - [[Francesco Cipriani Marinelli]] (Nelli) e [[Mario Mangini]] - erano gli stessi di gran parte delle principali riviste portate al successo da Tot\u00f2 negli [[anni 1940|anni quaranta]].\n\"A prescindere\" fu tuttavia anche l'ultima rivista portata in scena dal comico napoletano; la tourn\u00e9e stessa fu interrotta bruscamente, il 4 maggio [[1957]], mentre era in scena al [[Teatro Politeama (Palermo)|Teatro Politeama di Palermo]], per un'improvvisa malattia agli occhi di Tot\u00f2, che lo rese quasi completamente cieco, costringendolo poi all'inattivit\u00e0 totale per i successivi sette mesi.\nCon questo spettacolo Tot\u00f2 dava il suo definitivo addio, dopo oltre 35 anni di carriera teatrale, alle tavole del palcoscenico.\nCollegamenti esterni.\n[[Categoria:Spettacoli teatrali]]\n[[Categoria:Riviste teatrali di Tot\u00f2]]"}
{"id": "1364826", "revid": "76963", "url": "https://it.wikipedia.org/wiki?curid=1364826", "title": "Jennifer Freeman", "text": "La madre, Sophie Marshall, mor\u00ec di cancro ai polmoni quando l'attrice aveva solo 10 anni.\nIl ruolo che l'ha fatta conoscere al grande pubblico \u00e8 quello di Claire Kyle nella sit-com \"Tutto in famiglia\" con Damon Wayans, ma ha avuto parti secondarie in altri telefilm adolescenziali, come \"The O.C.\"\nIl 19 maggio 2009 ha sposato il giocatore di pallacanestro Earl Watson, con cui ha avuto una figlia chiamata Isabella Amour. Nell\u2019agosto del 2010 i due si separano e, dopo una breve riconciliazione avvenuta nel 2011, nel marzo 2015 divorziano ufficialmente."}
{"id": "1364827", "revid": "200154", "url": "https://it.wikipedia.org/wiki?curid=1364827", "title": "Madonna con Bambino", "text": ""}
{"id": "1364832", "revid": "156281", "url": "https://it.wikipedia.org/wiki?curid=1364832", "title": "CUSI", "text": ""}
{"id": "1364837", "revid": "29244", "url": "https://it.wikipedia.org/wiki?curid=1364837", "title": "Caio Duilio (transatlantico)", "text": ""}
{"id": "1364841", "revid": "1573940", "url": "https://it.wikipedia.org/wiki?curid=1364841", "title": "Neodryinus typhlocybae", "text": "Neodryinus typhlocybae \u00e8 un imenottero driinide parassitoide di Metcalfa pruinosa. Analogamente al suo ospite \u00e8 di origine americana ed \u00e8 stato introdotto artificialmente in Italia grazie agli studi del Prof. Girolami Vincenzo, docente di entomologia presso l'Universit\u00e0 degli studi di Padova."}
{"id": "1364844", "revid": "599013", "url": "https://it.wikipedia.org/wiki?curid=1364844", "title": "D-Company", "text": "D-Company \u00e8 un'organizzazione criminale di stampo mafioso, comandata da Dawood Ibrahim. \nAltri prominenti esponenti dell'organizzazione sono Chhota Shakeel, Tiger Memon e Abu Salem.\nStoria.\nL'organizzazione \u00e8 strettamente correlata a una serie di attivit\u00e0 criminali e terroristiche nel sud dell'Asia, specialmente a Mumbai (ex Bombay), India, e nel Golfo Persico. Parecchi membri del gruppo sono entrati nella lista dei ricercati (\"wanted list\") della Interpol e dell'Indian Police Service. \nIl supporto al terrorismo.\nIl governo indiano crede che Dawood Ibrahim e i suoi associati supportino attivit\u00e0 terroristiche nel paese. Secondo le agenzie di \"intelligence\" indiane, come la Research and Analysis Wing (RAW) e il Central Bureau of Investigation, D-Company ha finanziato l'attacco terroristico di Bombay del 1993, in cui morirono 293 persone. Si crede, inoltre, che D-Company stia dietro agli attacchi terroristici di Gujarat che seguirono un periodo di violenze e rivolte nel corso del 2002. Altre attivit\u00e0 del gruppo comprendono il traffico di armi, il traffico di droga, l'hawala. In passato \u00e8 stata inoltre collegata all'industria cinematografica di Bollywood, dalla quale ricaverebbe enormi quantit\u00e0 di entrate. "}
{"id": "1364850", "revid": "46931", "url": "https://it.wikipedia.org/wiki?curid=1364850", "title": "D Company", "text": ""}
{"id": "1364867", "revid": "1782831", "url": "https://it.wikipedia.org/wiki?curid=1364867", "title": "William Gaddis", "text": "Scrisse cinque romanzi, due dei quali vinsero il National Book Award.\nBiografia.\nInfanzia, giovinezza, studi.\nGaddis nacque a New York City, figlio di William Thomas Gaddis, che lavorava \"a Wall Street e in politica\", e di Edith Gaddis, dirigente della New York Steam Corporation. All'et\u00e0 di tre anni, i suoi genitori si separarono e Gaddis visse in seguito con sua madre a Massapequa, Long Island.\nAll'et\u00e0 di cinque anni venne iscritto alla Merricourt Boarding School a Berlin, Connecticut. Continu\u00f2 a studiare nella scuola privata fino all'et\u00e0 di tredici anni, dopodich\u00e9 torn\u00f2 a Long Island per conseguire il diploma alla Farmingdale High School nel 1941.\nS'iscrisse ad Harvard nel 1941 e scrisse, com'\u00e8 noto, per la rivista satirica Harvard Lampoon (della quale alla fine divenne Presidente), ma gli venne imposto di lasciare il college nel 1944, si suppone a causa di una rissa in stato di ubriachezza, per quanto le circostanze non siano molto chiare. Lavor\u00f2 come \"fact checker\" (verificatore dell'attendibilit\u00e0 delle notizie) per il \"The New Yorker\" per due anni, quindi trascorse cinque anni viaggiando nell'America centrale, nei Caraibi, nel Nord Africa, e a Parigi, ritornando negli Stati Uniti solo nel 1951.\nEsordio letterario.\nIl suo primo romanzo, \"Le perizie\", apparve nel 1955. Opera lunga, complessa, allusiva, dovette attendere per trovare un pubblico che la comprendesse. Le recensioni dei quotidiani la considerarono eccessivamente intellettualistica, scritta in modo esageratamente complicato e forse, sulla base del principio \"omne ignotum per obscaenum\", oscena. (Il libro venne difeso dal critico Jack Green in una serie di pamphlet che attaccavano i critici; la serie venne successivamente raccolta col titolo \"Fire the Bastards!\".) Poco dopo la pubblicazione di \"The Recognitions\", Gaddis spos\u00f2 la sua prima moglie, Patricia Black, con la quale ebbe i suoi due figli, Sarah (che ha scritto un romanzo, \"Swallow Hard\", ispirato alla propria relazione col padre) e Matthew.\nGaddis si dedic\u00f2 quindi alle pubbliche relazioni e alla realizzazione di documentari per mantenere se stesso e la sua famiglia. Lavor\u00f2 per la Pfizer, la Eastman Kodak, l'IBM, e l'Esercito degli Stati Uniti, tra gli altri. Ricevette anche una borsa di studio dal National Institute of Arts and Letters, una della Rockefeller Foundation, e due del National Endowment for the Arts, che lo aiutarono a scrivere il suo secondo romanzo.\nRiconoscimento da parte della critica.\nNel 1975 Gaddis pubblic\u00f2 \"JR\", opera ancor pi\u00f9 difficile di \"Le perizie\", raccontata quasi interamente tramite un dialogo dove \u00e8 talvolta arduo capire quale personaggio stia parlando. Il suo protagonista, che d\u00e0 il nome all'opera, \u00e8 un undicenne che ha imparato a sufficienza come funziona il mercato azionario durante una gita scolastica da costruirsi un impero finanziario. La critica era finalmente al passo con lo scrittore, e il libro vinse il National Book Award per la narrativa. Il suo matrimonio con la seconda moglie, Judith Thompson, and\u00f2 in crisi subito dopo la pubblicazione di \"JR\". Alla fine degli anni Settanta Gaddis avvi\u00f2 una relazione con Muriel Oxenberg Murphy, e vissero insieme fino alla met\u00e0 degli anni Novanta.\n\"Gotico americano\" (1985) offr\u00ec un'immagine pi\u00f9 contenuta e accessibile della sardonica visione del mondo dell'autore. Invece di lottare contro la misantropia (come in \"Le perizie\") o di cederle ma con riluttanza (come in \"JR\"), \"Gotico americano\" sguazza in questo stato d'animo. L'incessante litigiosit\u00e0 legale che era un tema di questo romanzo diviene l'argomento centrale e il motore della trama di \"A Frolic of His Own\" (1994)\u2014che frutt\u00f2 a Gaddis il secondo National Book Award e lo qualific\u00f2 come finalista del National Book Critics Circle Award per la narrativa\u2014dove sembra che tutti facciano causa a tutti. Nella vicenda compare addirittura un'automobile giapponese chiamata Sosumi (gioco di parole sull'espressione inglese \"so sue me\", \"e allora fammi causa\"). (Gaddis non ha mai temuto i giochi di parole: nelle \"Perizie\" c'\u00e8 un personaggio chiamato Recktall Brown, e cio\u00e8 \"rectal brown\", \"marrone rettale\", allusione al colore delle feci.)\nMorte.\nGaddis mor\u00ec nella sua casa di East Hampton, nello stato di New York, di cancro alla prostata il 6 dicembre 1998, ma non prima di aver creato la sua opera conclusiva, \"Agap\u0113 Agape\" (la prima parola del titolo \u00e8 il termine greco \"agap\u0113\", che significa \"amore divino, incondizionato\"), che venne pubblicata nel 2002, un racconto lungo in forma di ultime parole di un personaggio simile ma non identico al suo creatore. \"The Rush for Second Place\", pubblicato simultaneamente, raccoglieva la maggior parte della saggistica di Gaddis pubblicata in precedenza.\nImportanza dell'autore.\nDopo anni di indifferenza da parte dei critici, Gaddis viene adesso riconosciuto spesso come uno dei maggiori romanzieri americani del secondo dopoguerra. Un critico che ha fin dai primi tempi riconosciuto il valore della sua opera \u00e8 Steven Moore: nel 1982 pubblic\u00f2 \"A Reader's Guide to William Gaddis's \"The Recognitions\"\" e nel 1989 una monografia su Gaddis nella collana pubblicata da Twayne. L'influenza di Gaddis \u00e8 vasta (per quanto spesso sotterranea): per esempio autori postmodernisti come Don DeLillo e Thomas Pynchon sembrano esser stati influenzati da lui (in effetti, all'uscita di \"V.\", si fece l'ipotesi che Pynchon fosse nient'altro che uno pseudonimo di Gaddis per via della somiglianza di stile e della scarsit\u00e0 di notizie sulla vita privata dei due autori (le lettere di Wanda Tinasky sostenevano anche che Gaddis, Pynchon e Jack Green fossero in realt\u00e0 la stessa persona), cos\u00ec come scrittori quali Joseph McElroy, William Gass, David Markson, Jonathan Franzen e David Foster Wallace, che hanno tutti dichiarato di ammirare Gaddis in generale e \"Le perizie\" in particolare.\nLa vita e le opere dello scrittore sono l'argomento di un esaustivo sito web, The Gaddis Annotations, che \u00e8 stato indicato in almeno una rivista accademica come eccellente esempio di critica letteraria che usa le risorse dei nuovi media. Molte delle pagine del sito sono opera di Steven Moore, il critico che riconobbe il genio di Gaddis fin dagli esordi. I manoscritti dell'autore sono raccolti alla Washington University a St. Louis.\nRiconoscimenti.\nGaddis ha ricevuto i seguenti premi e riconoscimenti onorari: "}
{"id": "1364868", "revid": "609975", "url": "https://it.wikipedia.org/wiki?curid=1364868", "title": "Depressione d'Islanda", "text": "In meteorologia la Depressione d'Islanda, detta anche ciclone subpolare, \u00e8 un'area di bassa pressione che si forma/staziona in modo semi permanente nell'Oceano Atlantico settentrionale, presso l'omonima isola. La sua gemella sull'Oceano Pacifico settentrionale \u00e8 la Depressione delle Aleutine, che staziona in modo quasi permanente sulle isole omonime, situate ad ovest dell'Alaska.\nDescrizione.\nEffetti sul tempo meteorologico.\nL'area ciclonica \u00e8 uno dei centri motori delle perturbazioni di origine atlantica che raggiungono il continente europeo; con la sua azione condiziona, pertanto, il clima e le condizioni meteorologiche di una vasta area dell'emisfero boreale.\nLa sua posizione, a sud del vortice polare, pu\u00f2 variare nelle singole stagioni, pur rimanendo comunque generalmente compresa tra il 55\u00ba e il 70\u00ba parallelo nord, mentre a livello longitudinale i limiti rientrano tra l'11\u00ba meridiano est e il 61\u00b0 ovest, con valori minimi di pressione oscillanti mediamente, al centro del vortice, tra i 990 e i 1000 hPa: mentre i valori isobarici minimi vengono solitamente registrati in inverno, quelli massimi tendono a registrarsi in primavera.\nNon \u00e8 infrequente la fusione, seppur temporanea, tra la bassa pressione d'Islanda e il vortice polare in un'unica grande area depressionaria. In tal caso, la saccatura ciclonica tende a far assumere la disposizione meridiana al suo asse maggiore, con un affondo in direzione nord-sud. Tale disposizione pu\u00f2 determinare l'incremento dell'intensit\u00e0 del flusso zonale della corrente a getto lungo i bordi settentrionali della precedente e della seguente area di alta pressione, tendendo a favorire, attraverso il processo di cut off, il distacco e l'isolamento dell'estremit\u00e0 meridionale della struttura vorticosa.\nLa struttura ciclonica della depressione d'Islanda pu\u00f2 uscire temporaneamente dallo scenario meteorologico, in presenza di un'espansione dell'Anticiclone delle Azzorre verso latitudini molto settentrionali; in tal caso, la depressione pu\u00f2 spostarsi verso ovest in pieno oceano con movimento retrogrado, oppure essere spinta ulteriormente verso nord dalla risalita anticiclonica, fino a diventare parte integrante del vortice polare.\nVariabilit\u00e0 decennali.\nMentre la sua intensit\u00e0 \u00e8 rimasta costante nel tempo, la posizione, pressoch\u00e9 immutata negli ultimi 2 secoli, ha comunque subito un lieve spostamento del minimo verso sud-ovest tra il 1870 e il 1890 e tra il 1910 e il 1930.\nUlteriori lievi spostamenti verso sud si sono registrati nelle stagioni invernali tra il 1949 e il 1971, per poi tornare gradualmente alla posizione originaria dal 1982 in poi.\nPi\u00f9 significativo risulta invece lo spostamento verso est nella stagione estiva, che ha avuto inizio dal 1972 in poi.\nIndice NAO (North Atlantic Oscillation).\nL'indice NAO (North Atlantic Oscillation) \u00e8 un indice calcolato in base alle differenze di pressione atmosferica che si registrano, in pieno Oceano Atlantico, tra il minimo barico della depressione d'Islanda e i massimi altopressori dell'Anticiclone delle Azzorre.\nVengono, quindi, misurati gli scarti che si verificano nell'arco di un intero anno, rispetto dal valore medio di riferimento, convenzionalmente stabilito in base alle medie pluriennali del passato. Una NAO positiva \u00e8 caratterizzata da un valore medio di pressione superiore a quello di riferimento, con depressione d'Islanda caratterizzata da un minimo barico pi\u00f9 profondo e un anticiclone pi\u00f9 potente per gli elevati valori altopressori; una NAO negativa si riscontra con depressione meno attiva e anticiclone meno potente.\nGeneralmente, in presenza di indice NAO positivo, il flusso occidentale lungo i paralleli prevale su quello meridiano. Nella stagione estiva una forte alta pressione delle Azzorre pu\u00f2 prevalere sull'anticiclone subtropicale africano o unirsi ad esso; il flusso atlantico oceanico inoltre pu\u00f2 anche portare pi\u00f9 facilmente infiltrazioni di aria fresca dall'Oceano Atlantico e generare improvvise precipitazioni sull'Italia e sull'Europa centro-meridionale. Nella stagione invernale, invece, l'indice NAO positivo \u00e8 segnale di un'alta pressione delle Azzorre molto forte sull'Europa meridionale, con un'azione stabilizzante, ma allo stesso tempo \u00e8 anche responsabile dell'arrivo di aria pi\u00f9 mite e umida dall'Oceano Atlantico, con clima mite e piovoso sull'Europa occidentale e centro-settentrionale; mentre il bacino occidentale del Mediterraneo rimane pi\u00f9 facilmente protetto dall'azione stabilizzante dell'alta pressione delle Azzorre, si pu\u00f2 avere ciclogenesi solo sulla parte pi\u00f9 orientale del Mediterraneo.\nL'indice NAO negativo, al contrario, \u00e8 generalmente responsabile di prevalenza del flusso meridiano della corrente a getto su quello occidentale (zonale), a causa di azioni pi\u00f9 deboli sia della depressione d'Islanda che dell'Anticiclone delle Azzorre. Questo pu\u00f2 cos\u00ec generare onde di calore in Estate sull'Italia e sull'Europa centro-meridionale, a causa della maggiore espansione verso l'Europa dell'anticiclone subtropicale africano. In Inverno, invece, per richiamo di aria polare o subpolare possono generarsi aree cicloniche piuttosto fredde sul continente europeo, anche estese in Oceano Atlantico, fino al bacino del Mediterraneo: talvolta, a seguito dell'ingresso di aria umida dall'Oceano Atlantico attraverso una delle \"porte\" occidentali, si possono avere anche ciclogenesi secondarie (Depressione delle Baleari, Depressione del Golfo del Leone, ecc.) e si hanno cos\u00ec le condizioni meteorologiche pi\u00f9 perturbate e instabili anche sull'Europa meridionale e tutto il bacino del Mediterraneo."}
{"id": "1364870", "revid": "2110845", "url": "https://it.wikipedia.org/wiki?curid=1364870", "title": "Jean-Claude Forest", "text": "Nel 1983 vinse il Grand Prix de la ville d'Angoul\u00eame."}
{"id": "1364872", "revid": "15756", "url": "https://it.wikipedia.org/wiki?curid=1364872", "title": "Roma (transatlantico)", "text": "Il transatlantico Roma fu costruito per la Societ\u00e0 \"Navigazione Generale Italiana\" di Genova dal cantiere navale G. Ansaldo &amp; Co di Sestri Ponente dove venne varato il 26 febbraio 1926.\nCostruzione.\nDopo la fine della prima guerra mondiale, molte compagnie di navigazione progettarono la costruzione di nuove navi, una volta che la situazione economica fosse migliorata. La compagnia italiana Navigazione Generale Italiana a met\u00e0 degli anni venti ordin\u00f2 ai cantieri Ansaldo la costruzione di due transatlantici. La prima nave fu il transatlantico \"Roma\", varato all'inizio del 1926, mentre la seconda, varata nel dicembre dello stesso anno \u00e8 stata battezzata Augustus ed ebbe come madrina del varo Edda Mussolini figlia del capo del governo italiano Benito Mussolini. Le due navi differivano per la propulsione, con l'\"Augustus\" dotata di propulsione diesel con quattro motori Savoja M.A.N a due tempi doppio effetto mentre la gemella \"Roma\" era equipaggiata con propulsione a vapore con caldaie e turbine.\nCaratteristiche.\nLa nave aveva una lunghezza di 215.2 m, largo 25.2 m, e una stazza di 32.582 tonnellate, aveva lo scafo completamente in acciaio suddiviso in 13 compartimenti stagni, ma la sua caratteristica principale era l'apparato motore la cui potenza totale raggiungeva ben 36.000 cavalli.\nL'apparato motore che consentiva alla nave di raggiungere una velocit\u00e0 massima di 22 nodi (41 km/h) era costituito da tredici caldaie a ritorno di fiamma, munite di surriscaldatori e alimentate a nafta che sfogavano in due fumaioli e fornivano il vapore a otto turbine che agivano a coppie su ciascuno degli assi.\nLo scafo a chiglia piatta era dotato di dodici paratie stagne ed il ponte di coperta era in acciaio foderato di teak.\nLa nave che poteva imbarcare oltre 1700 passeggeri aveva alloggiamenti per 375 passeggeri di prima classe, 300 di seconda, 300 in classe intermedia e 700 di terza classe e fu anche la prima ad essere dotata di piscina e relativi servizi.\nFino al varo del \"Rex\" \u00e8 stata la nave pi\u00f9 grande e pi\u00f9 lunga della marina mercantile italiana.\nServizio.\nIl transatlantico Roma effettu\u00f2 il suo viaggio inaugurale il 21 settembre 1926 sulla rotta Genova - Napoli - New York e nel dicembre dello stesso anno dopo aver captato il segnale di S.O.S. di un veliero italiano,l'Enrico Guarnieri che trasportava marmo e una chiatta in coperta, in affondamento a 100 miglia ad Est di Madera intervenne mettendone in salvo l'equipaggio composto da marinai e comandante viareggini.\nNel 1932 pass\u00f2 alla Societ\u00e0 Italia di Navigazione iniziando il 15 gennaio di quell'anno i viaggi sulla stessa linea per la nuova compagnia dopo che nel novembre 1931 aveva effettuato l'ultimo viaggio per la vecchia compagnia.\nNell'aprile 1933 furono modificati gli interni e la classe intermedia venne sostituita con la classe turistica.\nSeconda guerra mondiale.\nNel corso della seconda guerra mondiale la nave venne requisita dalla Regia Marina per essere trasformata in portaerei. Ribattezzata Aquila, non entr\u00f2 mai in servizio e dopo la guerra venne smantellata nel 1952."}
{"id": "1364876", "revid": "186518", "url": "https://it.wikipedia.org/wiki?curid=1364876", "title": "Rina Durante", "text": ""}
{"id": "1364877", "revid": "767487", "url": "https://it.wikipedia.org/wiki?curid=1364877", "title": "Ralph McTell", "text": "\u00c8 stato una figura influente della scena folk britannica gi\u00e0 a partire dagli anni sessanta. \u00c8 conosciuto soprattutto per la canzone \"Streets of London\", interpretata da oltre duecento artisti in tutto il mondo. Negli anni ottanta, ha composto e cantato canzoni per due programmi televisivi per bambini, \"Alphabet Zoo\" (che vedeva anche la partecipazione di Nerys Hughes) e, successivamente, \"Tickle on the tum\" (con la partecipazione di Jaqui Reddin). Da entrambe le produzioni televisive McTell ha tratto un album.\nLo stile chitarristico di McTell \u00e8 stato influenzato da molti musicisti statunitensi di country e blues dei primi del secolo XX, tra cui Blind Blake, Blind Willie McTell e Robert Johnson.\nBiografia.\nRalph May nasce dal matrimonio di Winifred Moss During e Frank May, che si incontrano a Banbury, nell'Oxfordshire, durante la seconda guerra mondiale. Il ragazzo viene battezzato Ralph in onore del compositore inglese Ralph Vaughan Williams (Frank aveva lavorato come giardiniere nella casa di quest'ultimo prima della guerra). Dopo la nascita di un secondo figlio, nel 1946, Frank abbandona la famiglia (1947).\nL'amore per la musica sorge in Ralph repentinamente. I primi passi avvengono con l'aiuto di una diamonica, e il nonno, che suona l'armonica a bocca, lo aiuta e lo incoraggia. Banbury e l'Oxfordshire del nord saranno un riferimento costante nella vita di Ralph, il quale richiamer\u00e0 questi giorni d'infanzia nella canzone \"Barges\".\nAl piano superiore a quello dei May vive un giovane irlandese. Sembra che questa figura, significativamente sostitutiva del padre, abbia ispirato la canzone \"Mr Connaughton\". Similmente, \"Mrs Adlam's angels\" rievoca la figura dell'insegnante della scuola domenicale: \"Mi innamorai del cerimoniale e delle musiche: \u00e8 possibile sentire l'influenza di quegli inni nella struttura di alcune mie canzoni\".\nNel 1952, due giovani tentano di introdursi in un magazzino di Croydon (dove, intanto, i May si sono trasferiti). Derek Bentley finisce per arrendersi, ma l'altro (Christopher Craig) spara e uccide un poliziotto. A Bentley viene comminata la pena di morte. Molti anni dopo, la storia confluisce nella canzone \"Bentley and Craig\".\nMay finisce in seguito a studiare alla John Ruskin Grammar School, senza brillare troppo come studente, anche perch\u00e9 l'ambiente non gli \u00e8 troppo consono, essendo frequentato soprattutto da allievi di classi sociali superiori. Anche dal punto di vista musicale, i suoi gusti tendono a farlo sentire un \"outsider\": \u00e8 infatti molto innamorato dello \"skiffle\" e del \"rock and roll\". Acquista un vecchio ukulele e una copia di \"The George Formby Method\". \u00c8 seguendo questo metodo che riesce a mettere insieme i primi accordi. Apprende diversi classici \"skiffle\", come \"Don't you rock me, Daddy-O\". In breve, forma un gruppo che si dedica a questo genere.\nAll'et\u00e0 di 15 anni, May, essendo assai ansioso di abbandonare la scuola, vede nella \"British Army\" una via d'uscita. \u00c8 cos\u00ec che nel 1959 si mette in lista per il \"Junior Leaders Battalion of The Queen's Surrey Regiment\". Gli bastano solo sei mesi per comprendere che anche la vita delle armi non \u00e8 fatta per lui. Si iscrive nuovamente a scuola, ottenendo qualche buon risultato solo in arte.\nAl \"college\", May scopre la cultura \"beatnik\" degli anni sessanta (Jack Kerouac e Allen Ginsberg su tutti). Importante \u00e8 anche l'incontro con la musica nera statunitense (jazz, blues e R&amp;B). Sue muse divengono Jesse Fuller, Ramblin' Jack Elliott, Robert Johnson e Muddy Waters.\nCon un gruppo di amici, diventa un assiduo frequentatore del quartiere londinese di Soho e dei suoi \"jazz club\". Si reca, inoltre, con regolarit\u00e0, a Brighton. Passa sempre pi\u00f9 tempo fuori da Croydon, sostenendosi con lavori temporanei in fabbriche, lavanderie, hotel.\n\u00c8 durante i suoi viaggi per la Gran Bretagna che incontra diversi musicisti che segneranno la sua vita e la scena musicale inglese, come ad esempio Jacqui McShee (futura cantante dei Pentangle), Martin Carthy e Wizz Jones. Viene persuaso a prendere parte ad una band sensibile al \"bluegrass\", chiamata The Hickory Nuts, che gira l'Inghilterra e che, nonostante le difficolt\u00e0 e gli innumerevoli concerti da pochi soldi, finisce per meritarsi onorari decenti e un pubblico piuttosto numeroso (come alla Croydon's Fairfield Hall).\nNel 1962 lascia casa per viaggiare all\u2019estero: Francia, Belgio, Italia, Germania e poi in Grecia e Turchia. Ha fatto la sua strada facendo l\u2019autostop e il suonatore ambulante.\nParigi fu visitata spesso da Ralph ed in seguito nel 1965 affitt\u00f2 una stanza con un suo amico e, nel 1966 Ralph conobbe una studentessa norvegese di nome Nanna Stein. Prima di sposarsi Nanna e Ralph vissero in Cornovaglia dove nel novembre del 1966 si sposarono. Sempre in quell\u2019anno Ralph cambi\u00f2 il suo cognome in quello d\u2019arte di McTell in onore di Blind Willie McTell.\nIl 21 gennaio del 1967 nacque il primogenito di Ralph e Nanna, Sam Bjorn. Durante l\u2019anno Ralph firm\u00f2 un contratto con la Transatlantic Records ed alla fine del 1967 registr\u00f2 il suo primo album: \u201cEight Frames A Second\u201d, l\u2019album fu arrangiato da Tony Visconti e pubblicato nel 1968. La pubblicazione di questo album port\u00f2 molto lavoro a Ralph e per questo motivo suo fratello Bruce divenne il suo manager e promoter.\nNel 1969 furono pubblicati due album: \u201cSpiral Starcase\u201d (che include la prima versione di Streets Of London) e \u201cMy Side Of Your Window\u201d ed a luglio Ralph si esib\u00ec per la prima volta al Folk Festival di Cambridge ed a dicembre tenne il suo primo grande concerto alla Hornsey Town Hall, a maggio, per la prima volta, Ralph fece il tutto esaurito alla Royal Festival Hall e ad agosto partecip\u00f2 al festival dell\u2019Isola di Wight accanto a Jimi Hendrix. Quando Bruce May si dimise da manager il ruolo fu assunto da Jo Lustig. Nel 1970 Ralph fece nuovamente il tutto esaurito alla Royal Festival Hall e pubblic\u00f2 il suo quarto album \u201cRevisited\u201d.\nIl 9 febbraio del 1971 nacque la figlia di Ralph e Nanna, Leah Hanna May. \u201cYou Well Meaning Brought Me Here\u201d fu pubblicato su etichetta Famous. Tra le canzoni di questo album ricordiamo: \u201cThe Ferryman\u201d ispirata al libro di Hermann Hesse: \u201cSiddhartha\u201d, sempre in quell\u2019anno Ralph tenne la sua prima tourn\u00e8 in USA. La sua prima etichetta fu la Paramount, ma in seguito firm\u00f2 con la Warner Brothers. Durante la sua tourn\u00e8 americana incontr\u00f2 la band inglese, di rock popolare, Fairport Convention. Tra di loro si stabil\u00ec un\u2019amicizia duratura.\nNel 1972 Tony Visconti produsse \u201cNot Till Tomorrow\u201d su etichetta Reprise, tra i brani si distinguono \u201cZimmerman Blues\u201d, \u201cFirst Song\u201d, \u201cBarges\u201d and \u201cSylvia\u201d. In quel periodo Ralph e Nanna vivevano a Putney e comprarono una villa in Cornovaglia.\nDurante il 1973 McTell d\u00e0 vita al suo primo tour da solista che culmina nel gennaio del 1974 in un concerto che fece registrare il tutto esaurito alla Royal Albert Hall.\nAlla fine del 1973 Ralph e Visconti si ritrovarono di nuovo in sala di incisione ed all\u2019inizio del 1974 \u201cEasy\u201d fu pubblicato e \u201cStreets of London\u201d fu registrata nuovamente come singolo per la Reprise/Warner Bros. e divenne la numero 2 nelle charts inglesi. Milioni di vendite in tutto il mondo e la canzone divenne un classico tanto da far guadagnare a Ralph il prestigioso premio \u201cIvor Novello Songwriting Award\u201d.\nNel 1975 Ralph pubblic\u00f2 l\u2019album: \u201cStreets\u201d e decise di fare un tour con un gruppo, ma fu un incubo e l\u2019esperimento non fu un successo. Part\u00ec per l\u2019America per una pausa e quando torn\u00f2 si sentiva rincuorato e tenne un concerto di Natale a Belfast, dove ottenne una standing ovation. Malgrado nel Nord dell\u2019Irlanda ci fossero delle guerriglie Ralph era l\u2019unico, tra i maggiori artisti inglesi, a suonare li regolarmente.\nIl 7 febbraio del 1976 nacque il secondo figlio maschio, Tom Stein May ed un altro album fu pubblicato: \u201cRight Side Up\u201d tra i brani maggiori: \u201cWeather The Storm\u201d, \u201cFrom Clare to Here\u201d e \u201cNaomi\u201d.\nRalph tenne un altro concerto da tutto esaurito alla Royal Albert Hall e part\u00ec per il tour in Australia (Sydney Opera House). Da questi concerti ebbe vita l\u2019album live: \u201cRalph Albert &amp; Sydney\u201d pubblicato nel 1977. Incontr\u00f2 John Jonah Jones e la loro amicizia dur\u00f2 fino alla morte di quest\u2019ultimo nel 2003. Si esib\u00ec nuovamente al Folk Festival di Cambridge.\nIl 19 aprile del 1978 nasce Billy-Joe May, il terzo figlio. Il 1978 fu un anno sabatico e Ralph si potette godere la sua famiglia, trascorrendo le loro giornate tra Londra e la Cornovaglia. \nNel marzo del 1979 Ralph suon\u00f2 alla Royal Festival Hall con Dave Pegg e Dave Mattacks e pubblic\u00f2 il nuovo album \u201cSlide Away The Screen\u201d su etichetta Warner Brothers.\nNel 1980 Ralph e Bruce fondarono la Mays Records.\nDurante il 1981 Dave Pegg, Dave Mattacks, Richard Thompson e Ralph formarono una band: \u201cThe GPs\u201d, tennero circa una dozzina di concerti.\nLa prima registrazione su etichetta Mays fu \u201cEngland\u201d un singolo che, Billy Connolly, in seguito, utilizz\u00f2 come colonna sonora per il suo programma televisivo sui viaggi \nNel 1982 \u201cWater of Dreams\u201d contenente \u201cBentley &amp; Craig\u201d fu pubblicato su etichetta Mays. La Granada Television chiese a Ralph di scrivere ed interpretare dei brani sugli animali per una trasmissione per bambini (Alphabet Zoo). Alcune di queste canzoni furono raccolte nell\u2019album \u201cSong From Alphabet Zoo\u201d, sempre su etichetta Mays.\nNel 1984 in seguito al grande successo di Alphabet Zoo Ralph cre\u00f2 un\u2019altra serie televisiva intitolata \u201cTickle On The Tum\u201d.\nBruce May stipul\u00f2 un contratto con la Telstar Reconds, con cui Ralph registr\u00f2 \u201cAt The End Of A Perfect Day\u201d pubblicato nel 1985.\n\u201cBridge Of Sighs\u201d venne pubblicato nel 1986 su etichetta Mays e, tra gli altri, includeva \u201cThe Girl From The Hiring Fair\u201d (in seguito un grande successo dal vivo dei Fairport Convention).\nNel 1987 Ralph support\u00f2 gli Everly Brothers durante i loro concerti, questo fu un evento molto importante per Ralph poich\u00e9 Don e Phil erano i suoi eroi musicali. Alla fine del tour Ralph compr\u00f2 un pappagallo africano parlante: Albert\nEra il 1988 quando Ralph ritorn\u00f2 alle sue radici blues e ragtime con \u201cBlue Skies Black Heroes\u201d pubblicato sulla nuova personale etichetta Leola. Bruce non fu ancora per molto tempo il suo manager ed il ruolo fu affidato a Mick McDonagh.\nNel 1989 registr\u00f2 un album con la Castle Communications: \u201cAffairs Of The Heart\u201d, un doppio album con delle versioni riarrangiate delle sue canzoni. Ralph fece una serie di concerti per pubblicizzare l\u2019album.\nNel 1991 un\u2019altra raccolta di canzoni blues e ragtime intitolata \u201cStealin\u2019 Back\u201d fu registrata su Castle Communications.\nIl 1992 fu testimone della pubblicazione del tour e del CD \u201cSilver Celebration\u201d, in onore del venticinquesimo anniversario del suo primo album, in esso \u00e8 contenuta una selezione di brani preferiti: \u201cThe Ferryman\u201d, \u201cFrom Clare To Here\u201d e \u201cStreets Of London\u201d. Il tour occup\u00f2 la maggior parte dell\u2019anno. Sempre nel 1992 venne pubblicato anche il progetto pi\u00f9 ambizioso che Ralph avesse fino ad ora intrapreso: \u201cThe Boy With A Note\u201d, un\u2019evocazione in musica e parole della vita di Dylan Thomas commissionato, come lavoro musicale per la radio, dalla BBC.\nNel 1993 Ralph esoner\u00f2 dall\u2019incarico il suo manager. Nanci Griffith pubblic\u00f2 una versione di \u201cFrom Clare To Here\u201d e gli chiese di intervenire come suo ospite durante il tour londinese. Per la prima volta la collezione completa di \u201cAlphabet Zoo\u201d fu pubblicata su CD e su cassetta con etichetta \u2018The Road Goes On Forever\u2019. In autunno fece un tour intitolato \u201cBlack and White Tour\u201d che riscontr\u00f2 un interesse senza precedenti.\nNel 1994 inizi\u00f2 una nuova registrazione e Ralph smise di fumare dopo 37 anni. A giugno Ralph appar\u00ec con Christy Moore, Loudon Wainwright III, Tanita Tikaram ed i Bronte Bros alla Royal Albert Hall in un concerto in memoria di Ken Woollard, l\u2019organizzatore del Folk Festival di Cambridge. Il mese successivo Ralph suon\u00f2 con la band di Alun Davies: \u201cGood Men In The Jungle\u201d al Folk Festival di Cambridge. The Road Goes On Forever pubblic\u00f2 \u201cSlide Away The Screen\u201d su CD con tre canzoni mai pubblicate precedentemente. Durante questo anno Ralph va in Irlanda molte volte. Suona in Australia e Nuova Zelanda e fissa un paio di concerti ad Hong Kong. Al suo ritorno inizia il tour inglese e Ralph lavora fino alla met\u00e0 di dicembre celebrando il suo cinquantesimo compleanno strada facendo, ma sempre senza fumare.\nNel 1995 finisce la registrazione negli studi Woodworm Studios di Dave Pegg e firma un contratto con la Transatlantic Records di propriet\u00e0 della Castle Communication. Ad Ottobre \u201cSand In Your Shoes\u201d fu pubblicato su CD. \u201cThe Islands\u201d, un brano dal CD fu utilizzato da Billy Connolly come colonna sonora per il suo spettacolo sulla Scozia. La direzione di Michael Bisping fu confermata. Sinead O\u2019Connor pubblic\u00f2 \u201cStreets Of London\u201d. Ralph suon\u00f2 la sua canzone \u201cBentley &amp; Craig\u201d alla funzione speciale per Derek Bentley sepolto al cimitero di Croydon. Ralph fu invitato in Swansea al \u201cYear Of Literature Festival\u201d per suonare alcune canzoni dall\u2019album: \u201cThe Boy With A Note\u201d.\nNel 1996 la BBC Radio 2 elegge \u201cSand In Your Shoes\u201d come album della settimana. Ralph lavora di nuovo alla colonna sonora del tour di Billy Connolly in Scozia. In estate lavora alla BBC Radio2 come relatore e presentatore al Folk Festival di Sidmouth. Tiene alcuni concerti in Europa, USA. e Regno Unito. Un album dal vivo viene pubblicato su etichetta Leola: \u201cSongs For Six Strings vol. II\u201d.\nNel 1997 Ralph inizi\u00f2 la sua unione artistica con la Tickety Boo. Suona \u201cIn The Dreamtime\u201d per i ringraziamenti finali del programma di Billy Connolly. Venne pubblicata la prima biografia ufficiale scritta da Chris Hockenhull.\nNel 1998 fu registrato e pubblicato dalla Leola su video cassetta un concerto al Croydon Town Hall.\nNel 1999 il tour di Ralph fu registrato e pubblicato dalla Leola come doppio cd: \u201cTravelling Man (The journey man)\u201d. A maggio apparve sul quotidiano The Guardian un articolo su di lui.\nNel 2000 Ralph pubblica \u201cRed Sky\u201d su etichetta Leola. L\u2019album contiene 19 brani. Ralph pubblica il primo volume della sua autobiografia \u201cAngel Laughter\u201d. Il 25 giugno Ralph e Nanna diventano nonni.\nNel 2001 Ralph presenta un tour speciale dal titolo: \u201cNational Treasure\u201d. Un album con lo stesso titolo fu pubblicato dalla Leola. Ralph scopre di essere in possesso di circa 24 chitarre di cui una risonatore.\nNel dicembre del 2002 Ralph pubblica il secondo volume della sua biografia \u201cSummer Lightning\u201d. La BBC Radio conferisce a Ralph il premio alla carriera \u201cLifetime Achievement award\u201d.\nNel 2003 Ralph decide di concedersi una pausa per quanto concerne i concerti. Trascorre il suo tempo a scrivere e a godersi la sua famiglia.\nNel 2004 Ralph organizza un tour in Australia, Nuova Zelanda, Regno Unito, Irlanda ed Europa.\nRiappare al Folk Festival di Cambridge, al Music Festival di Sidmouth ed a quello di Cropredy.\nNel 2004 la Leola Ltd solidifica la sua posizione poich\u00e9 ora cura molti aspetti della carriera di Ralph incluso il suo nuovo sito e la prenotazione dei concerti. Nel Novembre del 2004 viene celebrato il suo 60 compleanno con un concerto alla Royal Festival Hall di Londra, l'intero spettacolo viene pubblicato su DVD nel 2005 con il titolo \u201cThe London Show\u201d.\nLa Leola pubblica \u201cTime's Poems - The Song Lyrics of Ralph McTell\u201d alla fine del 2005. Dedicato \"a Woody Guthrie, l\u2019uomo che ha iniziato tutto per me\", \u201cTime's Poems2 contiene \"... tutte le canzoni che ho potuto trovare su appunti, ritagli di fogli, vecchie cassette, suregistrazioni e CDs\u201d.\nNel 2006 il tour denominato \u201cWalk Into The Morning\u201d registra il tutto esaurito creando lunghe code di persone nei suoi \u201cmeet and greet\u201d dopo i concerti, nel giugno 2006 McTell annuncia che non far\u00e0 pi\u00f9 \u201cmeet and greet\u201d dopo i concerti con i suoi fans.\nPer il tour denominato \u201cUp close\u201d nel Settembre 2006 propone al pubblico uno spettacolo chiamato \u201cDylan, Guthrie and The Country Blues\u201d, cantando le sue covers di canzoni diWoody Guthrie, Bob Dylan e di artisti blues Americani come Big Bill Broonzy. McTell registra un album con queste canzoni intitolato \u201cGates of Eden\u201d. McTell descrive la musica di questo CD come \"\u2026 l\u2019inizio del mio viaggio \u2026 queste canzoni sono sacre per me\u201d. Un cofanetto di 4 CDs \u00e8 pubblicato nell\u2019Ottobre 2006. Ideato da David Suff da registrazioni eseguite tra il 1965 ed il 2006, \u201cThe Journey\u201d viene pubblicizzato con molte interviste radiofoniche ed un tour comprendente due concerti \u201cgala\u201d alla Union Chapel di Londra. La confezione del cofanetto \u00e8 ideata da John Haxby, che ha anche curato le fotografie della copertina.\nNel 2007 McTell tiene una serie di concerti in Australia seguiti da un tour in Inghilterra denominato \u201cThe Journey Continues\u201d Nell\u2019Agosto del 2007 la \u201cSanctuary Records\u201d celebra il quarantesimo anniversario della prima registrazione di McTell ripubblicando su CD con bonus track i suoi tre album, pubblicati con la \u201cTransatlantic\u201d.\nNell\u2019Ottobre del 2007 McTell pubblica un \u201caudio libro\u201d intitolato \u201cAs Far As I Can Tell\u201d. I tre CDs includono anche delle letture della sua autobiografia intervallate da nuove registrazioni di canzone da loro ispirate Il triplo CD \u201cThe As Far As I Can Tell\u201d \u00e8 stato pubblicizzato con un tour che ha visto, tra le altre, una esibizione alla \u201cSt Mary\u2019s church\u201d di Banbury, una location che appare nel primo volume della sua autobiografia. Nel Dicembre del 2007 viene pubblicata dalla \u201cHighpoint\u201d col titolo \u201cThe Definitive Collection\u201d una raccolta di canzoni, scelte direttamente da McTell, che include la versione di successo di Streets of London\u201d. Durante il 2008, McTell assembla i due volumi della sua autobiografia in uno unico, ampliato con nuovi capitoli e fotografie dall\u2019album della famiglia May, intitolato \u201dAs Far As I Can Tell\u201d.\nIl 9 Ottobre 2008 McTell appare al canale nazionale della BBC1 nel programma \u201cThe One Show\u201d dedicato alla canzone\u201dStreets of London\u201d. L\u2019intervista \u00e8 registrato A Parigi e condotto da Myleene Klass. Tale apparizione viene registrata per due video pubblicati dalla Leola Music Ltd su YouTube nei quali McTell parla di \u201cStreets of London\u201d ed includono dei brani registrati all\u2019Institute of Contemporary Arts. Il concerto all\u2018Institute of Contemporary Arts viene pubblicato nel 2008 su DVD col titolo \u201cMcTell on The Mall\u201d. In Ottobre del 2008 McTell intraprende un tour di trente date in Inghilterra. Il concerto alla \u201cTown all\u201d di Birmingham \u00e8 inusuale in quanto vede la presenza di una band di supporto: The Dylan Project.\nA luglio del 2009 McTell pubblica il suo primo CD scaricabile intitolato \u201cStreets of London and Other Story Songs\u201d, comprendente dodici canzoni dal suo catalogo.\nSabato 15 Agosto 2009 McTell appare al \u201cFairport's Cropredy Convention\u201d.\nNell\u2019Ottobre del 2009, McTell viene onorato dal Parlamento Inglese \u201cAll Party Folk Music Group\u201d con una cerimonia speciale alla \u201cHouse of Commons\u201d, per celebrare il suo perituro contributo alla musica folk.\nAll\u2019inizio del 2010 la Leola Music record pubblica un cofanetto di 4 CDs intitolato \u201cAffairs of the Heart\u201d, contenente canzoni d\u2019amore, visto il contenuto, il cofanetto viene pubblicato il 14 Febbraio il giorno di San Valentino. La compilation non include nuove canzoni ma per l\u2019occasione due canzoni vengono reincise e masterizzate digitalmente. Rory McGrath scrive una lunga presentazione che viene inclusa, come libretto, nel cofanetto, la copertina e la confezione vengono create da Peter Thaine.\nDurante il 2010, McTell registra il nuovo album in studio il primo dopo dieci anni: \u201cSomewhere Down the Road\u201d. Sul sito ufficia www.ralphmctell.co.uk \u00e8 stato inserito il diario sul \u201cwork in progress\u201d con dettagli sulla preparazione, registrazione e le sessioni.\nSul sito ufficiale il CD viene descritto come \u201cIl primo nuovo ed originale CD di Ralph McTell in una decade\u201d, l\u2019uscita \u00e8 prevista per il 18 Ottobre 2010 (copie in prevendita sono disponibile dal 3 Settembre. In autunno \u00e8 previsto il nuovo tour denominato con lo stesso titolo del CD. Il 21 Novembre 2010, McTell pubblica una canzone stagionale \u201cThe Things You Wish Yourself\u201d, soltanto in versione download.\nNel Maggio 2011 in occasione della celebrazione del 70\u00ba compleanno di Bob Dylan Mctell venne invitato a registrare una sua versione di una canzone per BBC RADIO2. \u201cDon\u2019t Think Twice It\u2019s Alright\u201d era anche il titolo dell\u2019EP tributo di McTell a Bob Dylan contenente sei canzoni e pubblicato soltanto in versione download.\nNel Settembre 2011 McTell inizia un tour di 36 date, nel Regno Unito, conclusosi alla Cadogan Hall l\u201911 Dicembre. Nella prima date del tour McTell presenta il suo nuovo boxset \u201cSongs for six string\u201d. Verranno pubblicati con una scadenza prestabiliti sei CDs, uno per ogni corda di chitarra, contenenti registrazioni live di sei canzoni di McTell. I CDs saranno disponibili per l\u2019acquisto solo ai concerti o dal sito ufficiale.\nIn Aprile e Maggio 2012, McTell effettua un breve tour in Australia. Il tour inglese del 2012, denominato \u201cAn English heartbeat\u201d, inizia ad Ottobre e vede la pubblicazione del CD strumentale \u201cSofa Noodling\u201d.\nIn una intervista pubblicata durante il suo tour 2013 \u201cOne more on the road\u201d, McTell dice: \u201cpotrebbe essere l\u2019ultima volta che faccio un tour cos\u00ec lungo \u2026 questo \u00e8 l\u2019inizio di chiudere le cose lentamente\u201d.\nLa primavera del 2014 vede McTell in giro per le regioni Celtiche delle isole britanniche e la pubblicazione di una compilazioni con canzoni ispirate alla cultura celtica: \u201cCeltic Cousin\u201d. La punta di diamante del tour \u00e8 la perfomance del tributo a Dylan Thomas \u201cThe boy with a note\u201d nella citt\u00e0 natale di Thoman a Laugharne nel sud del Galles.\nVerso la fine dell\u2019anno McTell commemora il centenario dell\u2019inizio della prima guerra mondiale con la pubblicazione di un EP intitolato \u201cThe Unknown Soldier\u201d .\nIl 7 dicembre 2014 McTell celebrer\u00e0 il suo 70\u00ba compleanno con un concerto al Theatre Royal, Drury Lane di Londra."}
{"id": "1364889", "revid": "767487", "url": "https://it.wikipedia.org/wiki?curid=1364889", "title": "Oten Shimokawa", "text": "Biografia.\n\u00c8 stato uno dei pionieri dell'animazione nipponica. Sin da bambino dimostr\u00f2 una grande passione per il disegno e nel 1905, finite le scuole secondarie, divenne il primo allievo di Rakuten Kitazawa, il disegnatore fondatore del giornale satirico \"Tokyo Puck\", nonch\u00e9 primo disegnatore professionista di fumetti giapponese. Al giornale Shimokawa lavor\u00f2 come vignettista caricaturale, finch\u00e9 nel 1916 la casa di produzione \"Tenkatsu\" gli offr\u00ec di realizzare un \"senga eiga\" (ovvero 'film a linee disegnate'). Entusiasta per l'occasione, egli non sapeva tuttavia da dove cominciare, cos\u00ec, in mancanza di manuali che insegnassero le tecniche di animazione, speriment\u00f2 diversi sistemi desunti dalla visione delle prime opere occidentali. Comp\u00ec quindi un primo esperimento, fotografando una sequenza di disegni realizzati con il gesso su una lavagna, ma con esiti fallimentari. \nPredispose, allora, numerose copie di tre diversi tipi di fondali, su cui disegn\u00f2 i personaggi, cancellando le parti che si sovrapponevano. Per ottenere poi maggiore omogeneit\u00e0 tra le varie scene, realizz\u00f2 un rudimentale tavolo luminoso a causa del quale, tuttavia, pat\u00ec gravi disturbi agli occhi che lo costrinsero ad un ricovero in ospedale. \nLa sua prima opera ufficiale, \"Imokawa Mukuzo genkanban no maki\" (Imokawa Mukuzo, il portinaio) proiettata nel gennaio 1917, venne accolta favorevolmente, anche se non lo soddisfece appieno. Nello stesso anno present\u00f2 altre quattro opere, tra cui \"Dekoboko shingacho - Meian no shippai\" (Nuove linee irregolari - Il fallimento di una buona idea), che \u00e8 in realt\u00e0 la sua effettiva opera prima. Malgrado l'inizio incoraggiante, Shimokawa abbandon\u00f2 l'animazione alla fine dello stesso 1917 per tornare alle vignette satiriche, arte cui si dedic\u00f2 per tutta la vita."}
{"id": "1364893", "revid": "1711941", "url": "https://it.wikipedia.org/wiki?curid=1364893", "title": "Rahmaniya", "text": "La Rahmaniya (in cabilo \"tare\u1e25manit\") \u00e8 una confraternita islamica fondata intorno al 1774 da Sidi Mhemmed ben Abderrahman ben Ahmed el Guejtouli el Djerdjeri el Azhari (noto come \"Bu Kobrin\" \"dalle due sepolture\"), un religioso nato e morto in Cabilia, nel villaggio di A\u00eft Sma\u00efl. La Rahmaniya, nata nel solco della \"Khelwatiya\", ha conosciuto un grande sviluppo soprattutto nel XIX secolo in tutta l'Algeria e nel resto del Maghreb.\nNascita dell'ordine.\nSidi Mhemmed studi\u00f2 a lungo al Cairo (alla scuola coranica di el Azhar), dove si affili\u00f2 alla confraternita khelwatiya ad opera dello sheikh Mohammed b. Salem Hafnawi, per ordine del quale comp\u00ec viaggi fino in India, nel Sudan e in Turchia. Inviato infine in Algeria, con lo scopo di istruire i fedeli alle regole della confraternita, si rec\u00f2 dapprima nel proprio paese di Ait Smail, dove acquis\u00ec in breve tempo una reputazione che gli valse fama in tutto il paese. Passato a Hamma, un sobborgo di Algeri, suscit\u00f2 le invidie dei capi religiosi della capitale, che gli intentarono un processo mettendo in dubbio la sua ortodossia. Ma la pressione della piazza in suo favore fu tale che il processo si concluse con una sua completa riabilitazione. Tornato ad esercitare le sue funzioni di capo della confraternita nel villaggio di Ait Smail, dopo pochi anni mor\u00ec, ed anche la sua morte vide uno scontro tra fedeli di Algeri e fedeli cabili. Dalla capitale vennero infatti dei confratelli intenzionati a \"rubare\" il cadavere per seppellirlo el Hamma. Il furto fu perpetrato, ed ancor oggi ad Algeri si osserva la kubba del santo, ma i Cabili sostennero che per miracolo il suo corpo si era \"sdoppiato\" e giaceva ancora nella tomba del villaggio, da cui il soprannome \"Bu kobrin\" \"dalle due sepolture\" di Mhemmed ben Abderrahman.\nI capi successivi.\nAlla morte del fondatore (1794), subentrarono al comando, nell'ordine:\nDopo il ritiro in esilio in Tunisia di Hadj Amer a seguito della disfatta contro l'esercito francese, la confraternita entra in crisi. La zawiya di At Sma\u00efl viene chiusa dalle autorit\u00e0, e altri centri prendono il suo posto nella gerarchia dell'ordine, e non \u00e8 facile seguire con precisione questo processo. Secondo alcuni autori, il comando sarebbe passato da Sidi Hadj Amer, in esilio, al suo secondo in graduatoria, Sidi Mhemmed el Djaadi, cui per\u00f2 la massa degli adepti avrebbe preferito lo sheikh Aheddad di Seddouk. Secondo altri, tra il 1857 e il 1860 il comando sarebbe stato mantenuto dallo Cheikh El Bedjawi, prima di cederlo al lo stesso Cheikh Aheddad.\nComunque sia, a partire dal 1860 circa, il comando della Rahmaniya appare incontestabilmente nelle mani dello sheikh Aheddad (Mohand Amezian Iheddaden), la cui zawiya, a Seddouk, sembra arrivasse a ospitare 200 studenti all'anno e a controllare direttamente 2000 confratelli (A\u00eft Ferroukh 2001: 39).\nL'insurrezione del 1871.\nLo scoppio dell'insurrezione della Cabilia del 1871 sar\u00e0 un grave colpo per la confraternita. L'anziano Cheikh Aheddad (ormai ultraottantenne), bench\u00e9 sulle prime piuttosto riluttante, fin\u00ec per aderire alla sollevazione propugnata da el Mokrani, sembra su pressione dell'ambizioso figlio primogenito Cheikh Aziz. E cos\u00ec, con una celebre orazione pubblica tenuta l'8 aprile di quell'anno al mercato dei Meisna, proclam\u00f2 il \"jih\u0101d\" contro i Francesi. Data la vastissima diffusione della confraternita, questo proclama bast\u00f2 a far divampare in brevissimo tempo la lotta per tutta la Cabilia e le altre regioni dove essa era pi\u00f9 seguita.\nMa i combattimenti contro un esercito enormemente meglio equipaggiato durarono pochi mesi e si conclusero con una cocente sconfitta, al termine della quale i Francesi decisero di sottoporre l'Algeria intera (ed in particolare la Cabilia) ad un regime di stretto controllo, con l'eliminazione di tutti i capi locali che non fossero di sicura fiducia, ivi compresi quelli religiosi. Lo Cheikh Aheddad mor\u00ec in prigione pochi giorni dopo una condanna a 5 anni di prigione da parte del tribunale di Costantina, mentre il figlio Aziz venne deportato in Nuova Caledonia (da cui riusc\u00ec in seguito a fuggire per rifugiarsi a Jedda e concludere poi i suoi giorni in Francia nel 1895).\nPer la verit\u00e0 non tutti i capi religiosi della Rahmaniya aderirono incondizionatamente alla mobilitazione promossa dallo Cheikh Aheddad. Per esempio, lo Cheikh Mohand ou-Lhocine di Takka, da tempo in disaccordo con lo cheikh, fu molto freddo al riguardo, consapevole della inevitabile sconfitta e dell'inutilit\u00e0 del sacrificio di tante vite umane.\nDopo il 1871.\nTra le drastiche misure che i francesi presero per reprimere la ribellione ed impedire che si ripetesse vi furono diversi provvedimenti tesi a ridurre l'influenza della Rahmaniya sulla popolazione. La \"casa-madre\" di Ait Smail venne chiusa, e delle altre sedi vennero privilegiate quelle dirette da personalit\u00e0 favorevoli alla Francia.\nLo sheikh Aheddad dalla sua prigione di Costantina nomin\u00f2 suo successore Si el-Hadj b. Hamlaoui b. Khelifa, \"mokaddem\" della zawiya di Ch\u00e2teaudun-du-Rhummel (oggi Chelghoum-Laid, nella regione di Costantina), ma di fatto da quel momento il potere nella confraternita non venne pi\u00f9 esercitato da un'unica autorit\u00e0 e si trov\u00f2 ripartito tra diversi centri. Oltre alla sopraddetta zawiya e a quella altrettanto importante di Mohammed ben Belqasem a Boudjellil nei pressi di Akbou, sopravvissero altri sei centri principali, relativamente indipendenti gli uni dagli altri:\nLa confraternita nel XX secolo.\nAnche se dopo il 1871 perse la direzione accentrata che ne aveva fatto un importante strumento di mobilitazione globale antifrancese, la Rahmaniya rimase comunque una sorta di \"congregazione\" nazionale algerina, sempre di molto maggioritaria rispetto agli altri ordini presenti sul territorio, e non furono pochi gli episodi che videro coinvolti i centri di attivit\u00e0 di questa confraternita, per esempio in occasione dei fatti dell'8 maggio 1945, o quando l'influsso dei capi religiosi \u00e8 decisivo per assicurare la vittoria di uomini del PPA alle elezioni del 1948.\nNonostante la concorrenza che venne esercitata (soprattutto negli anni '40) dal movimento ulemista, al momento dello scoppio della guerra d'Algeria, i membri della Rahmaniya superavano ampiamente le 100.000 unit\u00e0, distribuiti in numerose zawiye in tutto il paese. Una delle pi\u00f9 importanti era quella di Algeri (boulevard Bru), che da sola ne contava 16.000, ma la distribuzione era veramente capillare. Basti pensare che solo nei territori del Sud si contavano pi\u00f9 di 90.000 adepti."}
{"id": "1364896", "revid": "287204", "url": "https://it.wikipedia.org/wiki?curid=1364896", "title": "Antonio De Viti De Marco", "text": "Ideologicamente liberaldemocratico, liberista, meridionalista e antifascista, fu uno dei soli 12 accademici italiani a rifiutare il giuramento di fedelt\u00e0 al fascismo.\nBiografia.\nNato nel 1858 a Lecce, Antonio De Viti De Marco, destinato a diventare uno dei maggiori economisti italiani a cavallo tra il XIX e il XX secolo, visse a Casamassella, piccola frazione di Uggiano la Chiesa in provincia di Lecce, la propria infanzia e giovent\u00f9, dimorando nel castello nobiliare della famiglia, i marchesi di Casamassella, o nella residenza nel capoluogo salentino dove frequent\u00f2 con successo il Liceo classico statale intitolato, segno del destino, all'economista pugliese settecentesco Giuseppe Palmieri.\nPersonalit\u00e0 versatile e fortemente impegnata nel sociale e in politica, Antonio si iscrisse poi alla facolt\u00e0 di Giurisprudenza dell'Universit\u00e0 di Roma, andando peraltro contro le proprie inclinazioni che lo avrebbero portato invece ad assecondare la sua gi\u00e0 spiccata attitudine per le materie scientifiche e tecniche. Durante gli studi nella capitale, strinse grande amicizia con il quasi coetaneo Maffeo Pantaleoni che, come lui, si sarebbe distinto negli studi economici.\nNel 1881 consegu\u00ec la laurea e inizi\u00f2 a tenere seminari presso l'Universit\u00e0 di Napoli. Dopo aver lavorato nelle universit\u00e0 di Camerino, Macerata e Pavia, nel 1887 fu chiamato alla cattedra di Scienza delle finanze dell'Universit\u00e0 di Roma, dove avrebbe poi insegnato per oltre quarant'anni.\nNel 1890 acquist\u00f2 il \"Giornale degli economisti\" insieme all'amico Maffeo Pantaleoni e a Ugo Mazzola, diventandone direttore. A meno di quarant'anni, Antonio De Viti De Marco era gi\u00e0 noto come uno dei principali economisti viventi e la sua fama si accrebbe ulteriormente quando riusc\u00ec a riunire nel suo \"Giornale degli economisti\" i migliori cervelli dell'epoca, tra i quali Vilfredo Pareto e Luigi Einaudi.\nNel 1901 fu eletto al Parlamento come deputato, aderendo al Partito Radicale Italiano; qui si batt\u00e9 in particolar modo contro la politica protezionistica (nel 1904 fond\u00f2 la Lega Antiprotezionista).\nDalle colonne del giornale prima e dai banchi del Parlamento poi, si dimostr\u00f2 strenuo oppositore di Francesco Crispi e Giovanni Giolitti, nonch\u00e9 della politica doganale del 1887 e dei dazi, prevedendone, con straordinaria lungimiranza, le nefaste conseguenze.\nL'intensa attivit\u00e0 politica non fu disgiunta da quella di giornalista-saggista esercitata, in stretta collaborazione con il corregionale Gaetano Salvemini, soprattutto sulle colonne de \"L'Unit\u00e0\", dalle quali l'economista diffuse il suo disegno di modernizzazione della democrazia in Italia, con una grande attenzione ai problemi del Mezzogiorno. Date le sue profonde convinzioni politiche ed economiche di stampo decisamente democratico e liberale, all'avvento del fascismo decise di mettersi in disparte, fino a rassegnare nelle mani del professor Pietro De Francisci, rettore dell'Universit\u00e0 di Roma, nel novembre 1931, le dimissioni dalla cattedra in quell'ateneo.\nFermo oppositore del fascismo, si rifiut\u00f2, inoltre, di giurare fedelt\u00e0 al regime; si dimise dall'Accademia dei Lincei e rifiut\u00f2 la proposta di Mussolini di essere nominato senatore. La stoica posizione dell'economista \u00e8 racchiusa nelle parole di Tommaso Fiore, che lo descrisse come \"un faro nella notte\", senza possibili interlocutori, abbandonato anche dai suoi amici. Salvemini riferiva che:\nIl professore continu\u00f2, quindi, in solitudine gli studi delle materie economiche, che condusse in modo particolare nel Castello di Casamassella, dove pot\u00e9 concludere la sua opera pi\u00f9 importante, \"I primi principi dell'economia finanziaria\", che ebbe notevole successo non solo in Italia ma in tutto il continente, con le edizioni in tedesco, inglese e spagnolo che furono ristampate postume.\nAntonio De Viti de Marco \u00e8 noto soprattutto per le sue opere sullo studio della \"Scienza delle Finanze\", non ebbe altrettanto successo con \"La funzione della Banca\".\nAl suo pensiero si rifece l'opera di Luigi Einaudi che di lui disse:\nDe Viti De Marco ebbe tre figli dalla moglie Harriett Lathrop Dunham, figlia di un finanziere statunitense, sposata a Firenze nel 1895. Mor\u00ec a Roma il 1\u00ba dicembre 1943.\nRiconoscimenti.\nNel quartiere di Vigna Clara (Corso Francia), una delle zone residenziali pi\u00f9 esclusive di Roma, gli \u00e8 stata dedicata una via che collega la via Cassia e la via Flaminia.\nL'Istituto Tecnico Economico di Casarano (1968 - anno di erezione della scuola) e l'Istituto Tecnico Economico Tecnologico di Triggiano e Valenzano (BA) sono intitolati all'economista salentino.\nNel 2001 gli \u00e8 stata intitolata la facolt\u00e0 di Economia dell'Universit\u00e0 del Salento.\nUn fatto molto importante fu la forte influenza esercitata dal pensiero economico liberale e a forte connotazione sociale del professore sull'economista e deputato liberale inglese William Beveridge, il quale, cinque anni dopo la morte del De Viti, riusc\u00ec a far promulgare dal governo britannico l\"Attle Act\" (1948), con il quale si istitu\u00ec il NHS (\"National Health Service\"), da cui prese il modello il Servizio Sanitario Nazionale (SSN) in Italia, che vide la luce trenta anni dopo (Legge 833/78).\nNel rimandare al lavoro degli storici e degli economisti l'approfondimento della ricerca dei tantissimi punti di influenza dell'opera del professore salentino sul pensiero di Beveridge, non si pu\u00f2 non sottolineare come e quanto il De Viti De Marco abbia esercitato un ruolo significativo sulla vita politica e sociale non solo italiana, e come e quanto il suo pensiero abbia rappresentato il punto di partenza per quel servizio sanitario britannico, di stampo marcatamente liberale, che ha fissato il principio secondo il quale ogni cittadino, indipendentemente dal livello economico e sociale, ha il diritto di essere assistito dallo Stato \u201c...from the craddle to the grave\u201d (dalla culla alla bara).\nIn estrema sintesi, quindi, il De Viti De Marco, insieme con il concittadino e coevo Dante De Blasi, contribu\u00ec in modo importante allo sviluppo di moderne idee di politica sanitaria e sociale, che da un modello sanitario nazionale di tipo bismarckiano (assicurativo sociale) hanno portato alla sua trasformazione nell'attuale modello Beveridge, di stampo liberale."}
{"id": "1364900", "revid": "88740", "url": "https://it.wikipedia.org/wiki?curid=1364900", "title": "Croupier", "text": "Croupier \u00e8 un termine francese; indica l'addetto, generalmente di un casin\u00f2, che si occupa di accettare le scommesse dei giocatori, servire al tavolo da gioco, controllare la liceit\u00e0 delle puntate dei giocatori e pagare le vincite. La parola deriva da \"chevalier accroupi\" che significa \"cavaliere accovacciato\" ed indicava la persona, di solito appartenente alla cavalleria o alla nobilt\u00e0, accovacciata accanto ai giochi di societ\u00e0 per servire i partecipanti. \nIl \"croupier\" riceve solitamente un compenso fisso per il proprio operato da parte dell'organizzatore del gioco. Le mance che i giocatori generosamente lasciano confluiscono, di solito, in un fondo comune per essere diviso in seguito tra tutti i \"croupier\" e possono essere anche pi\u00f9 consistenti dello stipendio. \nOggi \u00e8 detto \"croupier\" chi si occupa di servire ai tavoli dei giochi tradizionali (Roulette Francese, Chemin de Fer, 30/40); \u00e8 il pi\u00f9 completo tra i lavori a livello professionale.\nCon il termine inglese \"Dealer\" \u00e8 chiamato invece colui che opera in tutti i giochi americani (Blackjack, Roulette Americana, Craps, ecc.). \nI \"PokerBoys\" sono ragazzi alle prime armi, che imparano il mestiere e operano ai tavoli del Poker Texas hold 'em."}
{"id": "1364903", "revid": "118834", "url": "https://it.wikipedia.org/wiki?curid=1364903", "title": "Cos\u00ec \u00e8 se vi pare", "text": ""}
{"id": "1364905", "revid": "670021", "url": "https://it.wikipedia.org/wiki?curid=1364905", "title": "Frati della Beata Gloriosa Vergine Maria", "text": "I Frati della Beata Gloriosa Vergine Maria (in latino \"Ordo Militi\u00e6 Mari\u00e6 Glorios\u00e6\"), detti anche Frati Gaudenti, erano un ordine militare e ospedaliero sorto nel XIII secolo per garantire la pace tra le fazioni cittadine; l'ordine si estinse verso la fine del XVI secolo.\nStoria.\nL'ordine trae origine da una confraternita sorta a Bologna per svolgere attivit\u00e0 di pacificazione nelle citt\u00e0 e tra le famiglie e comporre le liti tra le varie fazioni: tale compagnia ebbe tra i principali promotori Loderingo degli Andal\u00f2.\nLa confraternita venne approvata da papa Urbano IV con la bolla \"Sol ille verus\" del 23 dicembre 1261: il pontefice elev\u00f2 la fraternit\u00e0 a ordine militare e assegn\u00f2 ai cavalieri come norma fondamentale la regola di sant'Agostino.\nI membri dell'ordine, reclutati tra i membri dell'aristocrazia, si obbligavano a condurre un'esemplare vita cristiana mediante la professione dei voti di castit\u00e0 coniugale, di obbedienza e di protezione degli orfani e delle vedove; si impegnavano a impugnare le armi contro chiunque avesse turbato la pace pubblica e contro chi avesse violato la giustizia.\nL'abito dei cavalieri della Beata Gloriosa Vergine Maria era bianco, con mantello grigio decorato con l'insegna dell'ordine: una croce rossa con due stelle.\nLa sede principale dell'ordine fu il convento di Ronzano, presso Bologna, e i cavalieri si diffusero soprattutto in Lombardia, in Toscana, in Romagna e nella marca Trevigiana.\nDante pone nella sesta bolgia dell'ottavo cerchio dell'Inferno (tra gli ipocriti) Loderingo degli Andal\u00f2 e Catalano dei Malavolti, due dei primi gran maestri dei Gaudenti; frate Alberigo dei Manfredi viene invece posto nella terza zona del nono cerchio (nella Tolomea, fra i traditori degli ospiti).\nQuando la situazione politica italiana cambi\u00f2 e venne meno la ragion d'essere dell'ordine, i membri iniziarono a dedicarsi essenzialmente all'amministrazione del cospicuo patrimonio accumulato negli anni precedenti, guadagnandosi l'appellativo di \"gaudenti\".\nL'ordine si estinse a Bologna attorno al 1589 e a Treviso dopo il 1737."}
{"id": "1364906", "revid": "33277", "url": "https://it.wikipedia.org/wiki?curid=1364906", "title": "Milizia della Beata Vergine Maria", "text": ""}
{"id": "1364907", "revid": "33277", "url": "https://it.wikipedia.org/wiki?curid=1364907", "title": "Frati Gaudenti", "text": ""}
{"id": "1364909", "revid": "1673774", "url": "https://it.wikipedia.org/wiki?curid=1364909", "title": "Regina King", "text": "Attiva sia in campo cinematografico che televisivo, sin dagli anni 80', Regina King ha iniziato a recitare in \"227, Poetic Justice,\" \"Jerry Maguire,\" \"Ray\", \"L'asilo dei pap\u00e0\" e \"A Cinderella Story\" . Dagli anni 2010 ha ricevuto il plauso della critica per i suoi ruoli nelle serie televisive \"Southland\", ricevendo molteplici nomine ai Critics' Choice Television Award e vincendo due NAACP Image Award, e nella serie \"American Crime\", ruolo che le \u00e8 valso la vincita di due Emmy Awards e la sua prima nomina ai Golden Globe.\nNel 2018 ha preso parte al film \"Se la strada potesse parlare\", grazie al quale ha ottenuto il plauso della critica cinematografica venendo riconosciuta con un Premio Oscar, un Golden Globe e un Critics' Choice Movie Award nelle rispettive categorie come miglior attrice non protagonista. Tra il 2018 e il 2019 ha recitato nelle serie televisive \"Seven Seconds\" e \"Watchmen\", che le sono valse ciascuna un Emmy Award e il TCA Award come Individual Achievement in Drama.\nNel 2019 il \"Times\" la inserisce fra le 100 persone pi\u00f9 influenti del mondo.\nNel 2020 debutta come regista con \"Quella notte a Miami...\", progetto che riceve il sostegno della critica con nomine ai Golden Globe e ai Critics' Choice Movie Awards nelle categorie di miglior regia. Nel 2021 recita nel film \"The Harder They Fall\", ottenendo il plauso della critica.\nBiografia e carriera.\n1990-2005: Il debutto televisivo e cinematografico.\nFiglia di Gloria e Thomas King, i suoi genitori divorziarono quando aveva 8 anni. Debutt\u00f2 come attrice nel 1985, interpretando fino al 1990 il ruolo di Brenda Jenkins in 106 episodi della serie televisiva \"227\". Nel 1991 debutt\u00f2 sul grande schermo nel film d'esordio di John Singleton, \"Boyz n the Hood - Strade violente\". Con il regista afroamericano interpret\u00f2 altri due film, \"Poetic Justice\", accanto al rapper Tupac Shakur e alla cantante Janet Jackson, e \"L'universit\u00e0 dell'odio\", accanto alla modella Tyra Banks nel 1995. Nello stesso anno F. Gary Gray inserisce l'attrice nel film \"Ci vediamo venerd\u00ec\".\nNel 1996 si rivel\u00f2 al grande pubblico, interpretando \"Jerry Maguire\", insieme a Tom Cruise. Tra il 1998 e il 1999 fu scelta in numerose pellicole, tra cui assieme a Will Smith in \"Nemico pubblico\", diretto da Tony Scott, \"Benvenuta in Paradiso\" di Kevin Rodney Sullivan, e \"Il grande Joe,\" nel quale recita al fianco di Charlize Theron e Bill Paxton.\nAgli inizi degli anni 2000 Regina King viene scelta da Chris Weitz e Paul Weitz per recitare nel film \"Ritorno dal paradiso,\" per proseguire negli anni seguenti nei film \"L'asilo dei pap\u00e0\" affiancando Eddie Murphy e Jeff Garlin, \"Una bionda in carriera\" con Sally Field e Reese Witherspoon. Nel 2004 prende parte al film film teenager cult \"A Cinderella Story\", che vede protagonista l'attrice Hilary Duff, e al film diretto da Taylor Hackford, \"Ray\", grazie al quale ottiene il plauso della critica cinematografica, ottenendo il NAACP Image Award come miglior attrice non protagonista, il Satellite Award nella medesima categoria, e la nomina assieme al cast agli Screen Actors Guild Award. \nNel 2005 interpreta il ruolo di Sam Fuller al fianco del premio Oscar, Sandra Bullock in \"Miss F.B.I. - Infiltrata speciale\". Nello stesso anno inizia ad interpretare la voce di Riley Freeman nella serie animata \"The Boondocks\", conclusasi nel 2014. \n2006-2017: La carriera da attrice e i primi progetti da regista.\nNegli anni successivi prende parte ai film \"Year of the Dog,\" al fianco di Molly Shannon, \"This Christmas - Natale e altri guai\" e \"Matrimonio in famiglia.\" Nel 2007 torna in televisione, scelta nel cast della serie televisiva \"24\" e nel film tv \"Living Proof - La ricerca di una vita.\" Nel 2009 entra a far parte sino al 2013 del cast della serie tv \"Southland\", ottenendo un ottimo riscontro dalla critica cinematografica. Il ruolo le vale due nomine ai Critics' Choice Television Awards, e le fa ottenere due NAACP Image Award come miglior attrice in una serie drammatica. Nel corso delle stagioni Regina King assume inoltre il ruolo di regista e aiuto regia in alcuni episodi.\nNel 2013 entra a far parte del cast di \"The Big Bang Theory\", dove interpreta il personaggio ricorrente di Janine, responsabile delle risorse umane dell'universit\u00e0. Successivamente recita nelle serie televisive \"The Strain\" e \"Shameless\". Dal 2015 viene scelta nel cast di \"American Crime\", serie televisiva che le fa ottenere due Emmy Awards, un Critics' Choice Television Awards, un Satellite Award e la prima nomina ai Golden Globe. \nTra il 2015 e il 2017, oltre a prendere parte alla serie televisive \"The Leftovers - Svaniti nel nulla\", Regina King intraprende la carriera da regista con la serie televisiva \"Being Mary Jane\", per cui filma sei episodi. Successivamente dirige altri episodi per alcune serie, tra cui \"Scandal\", \"Pitch\", \"Greenleaf\", \"Shameless\" e \"This Is Us\".\n2018 - presente: il successo come attrice e la regia di \"Quella notte a Miami...\".\nNel 2018 viene ingaggiata per la serie televisiva \"Seven Seconds\", ruolo che conferisce all'attrice la seconda nomina ai Golden Globe, e facendole ottenere il terzo Emmy Award e il quarto NAACP Image Award. Nello stesso anno esce nelle sale \"Se la strada potesse parlare,\" film diretto da Barry Jenkins, dove l'attrice assume il ruolo di Sharon Rivers. L'attrice per la performance ottiene l'Oscar alla miglior attrice non protagonista, oltre che al suo primo Golden Globe e Critics' Choice Awards nella medesima categoria.\nNel 2019 ha ottenuta il ruolo della vigilante mascherata Sorella Notte nella miniserie televisiva \"Watchmen\", ideata da Damon Lindelof per HBO, ruolo per il quale riceve il suo quarto Emmy Award. Sempre nel 2019 Regina King afferma di essere impegnata in veste di regista e produttrice per il film \"Quella notte a Miami...\", uscito nelle sale nel 2020. Il progetto cinematografico viene accolto positivamente dalla critica internazionale, facendole ottenere una candidatura ai Golden Globe come miglior regista.\nNel 2021 recita nel film \"The Harder They Fall\", ottenendo il plauso della critica assieme al cast di attori, ricevendo il National Board of Review Award al miglior cast, e venenso riconosciuta con il NAACP Image Award alla miglior attrice non protagonista.\nVita privata.\nDal 1997 al 2007 \u00e8 stata sposata con Ian Alexander Sr., da cui ha un figlio Ian Alexander Jr. Il 22 gennaio 2022 lo staff dell'attrice ha confermato che il figlio \u00e8 morto suicida a 26 anni. \nFilantropia.\nRegina King \u00e8 una delle sostenitrici del \u201cI Have a Dream\u201d Foundation di Los Angeles, che fornisce aiuti accademici e finanziari ai bambini delle comunit\u00e0 a basso reddito a perseguire l'istruzione superiore.\nAlla premiazione dei Golden Globe del 2019, l'attrice ha parlato del divario retributivo di genere e della misoginia presente nell'industria cinematografica e televisiva, affermando: \nAi Premi Oscar del 2019 ha dedicato la sua vittoria allo scrittore e filantropo afroamericano e apertamente omosessuale, James Baldwin, scrittore del libro da cui \u00e8 tratto il film \"Se la strada potesse parlare\", affermando sostegno alla comunit\u00e0 LGBT. Regina King \u00e8 inoltre una delle sostenitrici, assieme a Janelle Mon\u00e1e, Hugh Jackman, Billy Porter della prima rete di streaming globale LGBTQ+ Revry, sostenendo la GALECA, fondatrice dei Dorian Awards.\nDoppiatrici italiane.\nNelle versioni in italiano dei suoi film, Regina King \u00e8 stata doppiata da:\nDa doppiatrice \u00e8 sostituita da:"}
{"id": "1364910", "revid": "34928", "url": "https://it.wikipedia.org/wiki?curid=1364910", "title": "Sannazzaro de' Burgundi", "text": ""}
{"id": "1364916", "revid": "46931", "url": "https://it.wikipedia.org/wiki?curid=1364916", "title": "Ciclone subpolare", "text": ""}
{"id": "1364917", "revid": "1573940", "url": "https://it.wikipedia.org/wiki?curid=1364917", "title": "Chapatsu", "text": "Il , \u00e8 una moda in voga tra gli adolescenti giapponesi che consiste nel decolorarsi (e talvolta tingersi) i capelli con uno stile particolare.\nQuesta moda ha iniziato a diffondersi a Tokyo nella prima met\u00e0 degli anni novanta anche se la parola non \u00e8 comparsa nel \"K\u014djien\" (uno dei dizionari giapponesi pi\u00f9 autorevoli) fino al 1998. La pratica \u00e8 inizialmente diventata popolare soltanto tra le adolescenti che cercavano di accentuare la pelle abbronzata, ribellandosi ai canoni tradizionali di bellezza, ma \u00e8 velocemente passata ad essere una moda mainstream e quindi comune tra tutti gli adolescenti e giovani che seguono la moda.\nAttualmente questa pratica sta decadendo, molto probabilmente perch\u00e9 ha perso la connotazione di \"ribellione\"."}
{"id": "1364927", "revid": "62004", "url": "https://it.wikipedia.org/wiki?curid=1364927", "title": "Trofeo Pantalica", "text": "Il Trofeo Pantalica era una corsa in linea maschile di ciclismo su strada, che si disput\u00f2 valle dell'Anapo, in Provincia di Siracusa (Italia), dal 1975 al 2003, nei mesi di febbraio o marzo.\nStoria.\nLa gara nacque nel 1975 per volont\u00e0 dell'Amministrazione Provinciale, dell'Azienda Provinciale Turismo e delle amministrazioni locali di Sortino e Floridia, e venne messa in pratica dal celebre organizzatore di corse Franco Mealli. Nel 1976 si aggiunse agli enti organizzatori il Comune di Solarino, successivamente le Amministrazioni locali di Ferla (dal 1978) e Canicattini Bagni (dal 1992) e per un'edizione (1990) anche quella di Siracusa. Dal punto di vista tecnico, le prime edizioni vennero organizzate dal Velo Club Forze Sportive Romane, mentre le pi\u00f9 recenti hanno avuto il patrocinio dell'Rcs Sport, braccio organizzativo della \"Gazzetta dello Sport\".\nTuttavia, gi\u00e0 dalle sue prime edizioni, il Trofeo Pantalica non ebbe mai vita facile dal punto di vista organizzativo, soprattutto a causa degli oneri economici cui erano sottoposti gli enti organizzatori, cosicch\u00e9 nel 1990, soltanto con l'ingresso del Comune di Siracusa si riusc\u00ec a far partire la sedicesima edizione, mentre nel 1993, la corsa non venne disputata.\nCon il patrocinio della \"Gazzetta dello Sport\", che inser\u00ec la gara nel programma denominato \"Il grande ciclismo\" (che raggruppava le gare pi\u00f9 importanti d'Italia, tra cui il Giro) e con l'organizzazione affidata al gruppo Rcs Sport, sembrava che il Pantalica avesse ritrovato nuova e duratura linfa. Nel 2004 per\u00f2, proprio Rcs Sport a seguito del mancato contributo economico degli enti locali, abbandon\u00f2 l'organizzazione della manifestazione. L'edizione di quell'anno (sarebbe stata la XXIX) fu comunque registrata nel calendario UCI (9 marzo, cat. 1.1) e conseguentemente venne annullata.\nPercorso.\nLa gara si svolgeva su un tracciato che variava di anno in anno, a seconda delle localit\u00e0 di partenza e di arrivo, ma che sostanzialmente si articolava in circuito, da percorrere pi\u00f9 volte, che attraversava la valle dell'Anapo fino a lambire la Necropoli di Pantalica.\nIl comune con pi\u00f9 arrivi - ben sette - \u00e8 stato Sortino (1975, 1979, 1983, 1987, 1994, 1998, 2000), seguito da Solarino (1977, 1981, 1985, 1989, 1995, 1999) e Floridia (1976, 1980, 1984, 1988, 1991, 1996) entrambi con sei, quindi Ferla con quattro arrivi (1978, 1982, 1986, 2002), Canicattini Bagni con tre (1992, 1997, 2001) ed infine, Siracusa con un solo arrivo nell'edizione del 1990.\nLa competizione, per i continui \"saliscendi\" degli Iblei era prediletta soprattutto dagli scalatori ma, per il periodo in cui si svolgeva (in primavera, all'inizio della stagione agonistica), non era disdegnata neanche dai passisti in quanto serviva da preparazione per le grandi classiche (Milano-Sanremo, \"in primis\").\nAlbo d'oro.\n\"Aggiornato all'edizione 2003.\""}
{"id": "1364935", "revid": "2228275", "url": "https://it.wikipedia.org/wiki?curid=1364935", "title": "Katia &amp; Valeria", "text": "Katia &amp; Valeria \u00e8 stato un duo comico italiano composto da Katia Follesa e Valeria Graci.\nCarriera.\nNato artisticamente nel 2001 nel Laboratorio Scaldasole di Milano, il duo, dopo un periodo di gavetta fatta di studi teatrali e laboratori, approda alla televisione nel 2003 nel programma \"Bigodini\" in onda su Italia 1, nel 2004 con \"Colorado Caf\u00e8\" su Italia 1, \"Sformat\" su Rai 2 e \"Comedy Lab\" su MTV. L'anno successivo, fa parte del cast di \"Zelig off\" e \"Zelig Circus\" su Canale 5, in versione \"collegiali\", studentesse indisciplinate che passano il tempo sui banchi di scuola giocando a \"nomi cose e citt\u00e0\".\nNel 2006 sono la rivelazione di \"Zelig Circus\", nei panni di due stralunate aspiranti Miss Italia. Nel 2007 fanno parte del cast del programma \"Scherzi a parte\", condotto da Claudio Amendola, Valeria Marini e Cristina Chiabotto, come co-conduttrici, su Canale 5. Sempre nel 2007, e nel successivo anno 2008, dimostrano e confermano il successo ottenuto con la parodia del programma di Maria De Filippi, \"Uomini e donne\".\nNel 2008 girano tre brevi spot come testimonial per la Smemoranda, famosa agenda scolastica per ragazzi. Nel 2011, a partire da febbraio, entrano nel cast della nuova edizione di \"Zelig\" condotta da Claudio Bisio e Paola Cortellesi. Sempre nel 2011, recitano nel cinepanettone \"Vacanze di Natale a Cortina\" insieme a Christian De Sica e Sabrina Ferilli.\nNel febbraio del 2012 il duo si scioglie. \nIl 23 maggio 2017 il duo si riunisce partecipando al programma \"Bring The Noise\".\nIl 23 febbraio 2022 il duo si riunisce partecipando al programma \"Michelle Impossible\"."}
{"id": "1364936", "revid": "2227798", "url": "https://it.wikipedia.org/wiki?curid=1364936", "title": "Episodi di Bleach", "text": "Questa \u00e8 la lista degli episodi di \"Bleach\", serie televisiva anime tratta dal manga omonimo di Tite Kubo, prodotta da Pierrot e Dentsu e diretta da Noriyuki Abe. La serie \u00e8 stata trasmessa in Giappone da TV Tokyo a partire dal 5 ottobre 2004, concludendosi il 27 marzo 2012, per un totale di 16 stagioni televisive e 366 episodi, di cui pi\u00f9 di 160 non tratti dal manga. La serie racconta le avventure dello Shinigami sostituto Ichigo Kurosaki e dei suoi compagni, nella lotta per proteggere l'aldil\u00e0 in cui risiedono le anime, conosciuto come Soul Society.\nLa serie utilizza quarantacinque brani per le sigle dell'anime, quindici per quelle di apertura e trenta per quelle di chiusura. Per le puntate 1-167 \u00e8 adottato un rapporto d'aspetto , invece dalla 168 l'anime viene trasmesso in alta definizione in formato widescreen .\nIn Italia le prime cinque stagioni sono state pubblicate, al ritmo di una parte ogni mese, dal 26 aprile al 30 agosto 2021 su Prime Video. Le stagioni 6 e 7 sono state pubblicate il 25 gennaio 2022. Le stagioni 8 e 9 sono state pubblicate il 25 febbraio 2022, mentre le stagioni 10 e 11 verranno pubblicate su Prime Video il 25 marzo 2022.\nSerie TV.\nGli episodi vengono suddivisi in 16 stagioni, prendendo come riferimento per i nomi e per le divisioni i DVD ufficiali."}
{"id": "1364944", "revid": "767487", "url": "https://it.wikipedia.org/wiki?curid=1364944", "title": "In questo mondo libero...", "text": "In questo mondo libero... \u00e8 un film del 2007 di Ken Loach.\nTrama.\nInghilterra. Angie \u00e8 una ragazza madre, impiegata di un'agenzia di collocamento, dinamica e dotata di forte senso pratico, ambizione e coraggio. Ha alle spalle una vita disordinata in cui non \u00e8 riuscita a costruirsi un futuro e ha bisogno di dimostrare a se stessa e agli altri che pu\u00f2 farcela da sola, senza l'aiuto di nessuno. Dopo essere stata licenziata per aver reagito ad una molestia sessuale da parte di un facoltoso cliente, Angie si rende conto che per lei \u00e8 arrivato il momento di dare una svolta decisiva alla sua vita. Cos\u00ec, insieme alla sua coinquilina Rose, decide di aprire una propria agenzia per inserire nel mondo del lavoro i numerosi immigrati in cerca di un'occupazione.\nIn questo modo le ragazze senza quasi rendersene conto passano dall'essere sfruttate allo sfruttare loro stesse i lavoratori che smistano nelle diverse aziende richiedenti manodopera in nero e a basso costo. Angie dimostra subito di essere diventata una spietata capitalista senza nessuna remora per il suo comportamento, per il lavoro nero, a giornata, senza nessuna tutela a cui sottopone i lavoratori che si rivolgono a lei per sopravvivere in un mondo del lavoro sempre pi\u00f9 precario e umiliante.\nAngie ha anche un figlio che vive con i genitori e che soffre del distacco della madre, arrivando a comportamenti aggressivi a scuola, per difenderne la reputazione. Insieme a Rose, il bimbo \u00e8 forse il personaggio pi\u00f9 dignitoso di tutto il film. Il padre di Angie \u00e8 molto critico sul tipo di futuro che si sta costruendo la figlia, convinto che la si sia imbarcata in un'attivit\u00e0 senza prospettive. Cerca di farla ragionare sui problemi etici che il suo lavoro comporta e che da questo sistema ne escano vincitori solo padroni e i mafiosi, inoltre cerca di spiegarle come la situazione peggiorer\u00e0 ed esploder\u00e0 in una guerra fra poveri per un lavoro mal pagato e senza diritti.\nMa lei esplode con rabbia, esprimendo tutta la sua frustrazione per le difficolt\u00e0 professionali incontrate, il suo bisogno di indipendenza, ribadendo la diversa situazione storica del mercato del lavoro, quasi disgustata dalla modesta carriera lavorativa del genitore. E giustifica le sue scelte per ottenere una vita migliore: se ci\u00f2 comprende lo sfruttamento di persone, lei non ne \u00e8 responsabile.\nI guai seri cominciano quando un edile non ha i soldi per pagare un lavoro svolto dagli operai di Angie e Rose, che arrivano a picchiare la stessa Angie e ad assalire la casa delle amiche. Angie viene poi attaccata e minacciata in casa propria. Le due ragazze saranno costrette, per pagare i loro debiti, a tornare a lavorare in un'agenzia di collocamento dove viene promesso lavoro in Inghilterra, ma localizzata nella stessa Ucraina (i cui migranti erano stati fra le maggiori vittime dell'organizzazione di Angie).\nProduzione.\nIl titolo di lavorazione era \"These Times\" (Nel nostro tempo).\nDurante il film viene trasmesso da un televisore \"Dog Soldiers\" di Neil Marshall. Erroneamente, nei titoli di coda della versione italiana, viene indicato come \"Guerrieri dell'inferno\", film del 1978 di Karel Reisz che in originale si intitolava anch'esso \"Dog Soldiers\" (o \"Who'll Stop the Rain\").\nDistribuzione.\n\u00c8 stato presentato in concorso alla 64\u00aa Mostra internazionale d'arte cinematografica di Venezia, ottenendo l'Osella d'oro per la migliore sceneggiatura. In Italia \u00e8 uscito nelle sale il 28 settembre 2007."}
{"id": "1364945", "revid": "135491", "url": "https://it.wikipedia.org/wiki?curid=1364945", "title": "It's a Free World...", "text": ""}
{"id": "1364946", "revid": "135491", "url": "https://it.wikipedia.org/wiki?curid=1364946", "title": "In questo mondo libero", "text": ""}
{"id": "1364950", "revid": "767487", "url": "https://it.wikipedia.org/wiki?curid=1364950", "title": "Around the World with Orson Welles", "text": "Around The World With Orson Welles \u00e8 una serie di documentari di viaggio scritti, diretti e presentati dal regista statunitense Orson Welles per la societ\u00e0 inglese Associated-Rediffusion, nel 1955. La serie \u00e8 composta da sei documentari della durata di 26 minuti ciascuno, realizzati personalmente da Welles in diverse localit\u00e0 europee. Uno di questi, intitolato \"Third Man Returns to Vienna\", \u00e8 andato perduto."}
{"id": "1364951", "revid": "729019", "url": "https://it.wikipedia.org/wiki?curid=1364951", "title": "Eesti Raudtee", "text": "L'Eesti Raudtee, o EVR, fondata il 1\u00ba gennaio 1992, \u00e8 la societ\u00e0 che gestisce le linee ferroviarie in Estonia.\nLa compagnia \u00e8 stata oggetto di privatizzazione a partire dal 1998, quando il governo decise di cedere il 66% delle azioni, \u00e8 membro dell'Union internationale des chemins de fer (UIC, con sede a Parigi), e dell'Organizzazione per la collaborazione delle ferrovie the OSShD, con sede a Varsavia).\nStoria.\nLa prima linea ferroviaria fu inaugurata nel 1870, lungo la tratta Paldiski - Tallinn - Narva - Gat\u010dina. Successivamente la linea fu integrata nella nuovissima San Pietroburgo - Varsavia. Nel 1877 fu raggiunta la citt\u00e0 di Tartu mentre dieci anni dopo, nel 1887, la linea venne estesa fino a Valga e connessa alla Pskov - Riga.\nNel 1896 si aggiunse Valga - P\u00e4rnu, nel 1897 la linea ferroviaria da M\u00f5isak\u00fcla a Viljandi era aperta.\nNel 1931 la ferrovia Tartu - Pskov fu completata e dunque i porti dell'Estonia indipendente, erano direttamente connessi con gli stati confinanti della Russia e dell'Ucraina.\nL'indipendente Eesti Raudtee (EVR) venne istituita nel 1918, sulla base delle locomotive e vagoni della Looderaudtee (North-Western Railway), delle Esimese Juurdeveoteede Selts ed infine delle autorit\u00e0 portuali e delle forze armate.\nNel 1940, quando EVR venne inclusa nella rete ferroviaria dell'Unione Sovietica, l'estensione complessiva delle linee per uso pubblico era pari a 1.447\u00a0km.\nLa transizione dalla trazione a carbone a gasolio delle locomotive inizia nel 1957. Uno dei principali snodi della Eesti Raudtee \u00e8 presso il porto di Muuga, commissionato nel 1986 per soddisfare le esigenze di importazione di grano durante l'occupazione Sovietica."}
{"id": "1364955", "revid": "1941276", "url": "https://it.wikipedia.org/wiki?curid=1364955", "title": "The Soulful Moods of Marvin Gaye", "text": "The Soulful Moods of Marvin Gaye \u00e8 il primo album di Marvin Gaye, pubblicato dalla Tamla Records nel giugno del 1961."}
{"id": "1364960", "revid": "1305772", "url": "https://it.wikipedia.org/wiki?curid=1364960", "title": "Cesare Bernieri", "text": "Biografia.\nSi hanno poche notizie sulla vita di questo patriota torinese amico di Giuseppe Garibaldi e seguace di Giuseppe Mazzini.\nEmigrato per motivi politici in Inghilterra, il 28 febbraio 1859, a Londra, sottoscrisse il manifesto mazziniano \"Pensiero e azione\" rivolto agli italiani con lo scopo di \"iniziare popolarmente la lotta in nome e per conto della Nazione\"; tra i vari firmatari figuravano Aurelio Saffi, Francesco Crispi, Rosalino Pilo e Antonio Mosto.\nPartecip\u00f2 alla II guerra di Indipendenza del 1859 arruolato tra le file dei Cacciatori delle Alpi e nel 1860, con il grado di maggiore di Stato Maggiore, segu\u00ec nuovamente Garibaldi nella campagna dell'Italia meridionale.\nIscritto alla loggia massonica Dante Alighieri di Torino, tra gli altri affiliati vi erano Giuseppe Avezzana e Giuseppe Garibaldi, il 30 aprile 1860 fu promosso \"maestro\".\nIl 28-29 marzo 1861 partecip\u00f2 al viaggio a Caprera da Giuseppe Garibaldi organizzato dallo scrittore Franco Mistrali con lo scopo di invitare l'eroe a riprendere la lotta per l'Unit\u00e0 d'Italia. Tra i trenta partecipanti vi erano Carlo Comaschi, Luigi Cingia, Antonio Frigerio, Faustino Tanara e Adolfo Wolf. Bernieri lesse il discorso gi\u00e0 preparato e present\u00f2 a Garibaldi le persone presenti divise nelle tre categorie dei rappresentanti di associazioni operaie, volontari dell'esercito meridionale e privati cittadini.\nCon lo scoppio della III guerra di Indipendenza del 1866, Bernieri fu nominato maggiore comandante il 4\u00ba battaglione del 2\u00ba Reggimento Volontari Italiani comandato dal tenente colonnello Pietro Spinazzi. Oper\u00f2 a Cima Rest di Magasa alla testa di una colonna di garibaldini intenta all'assedio del Forte d'Ampola e successivamente prese parte alla liberazione di Campi, la piccola frazione di Riva del Garda il 25 luglio. A guerra finita fu decorato con una menzione onorevole \u201c\"per attivit\u00e0 e zelo dimostrato durante la campagna\"\u201d.\nNel 1867 segu\u00ec nuovamente Garibaldi nella campagna dell'Agro Romano combattendo nella battaglia di Mentana come comandante del 20\u00ba battaglione nella sesta colonna comandata da Augusto Elia. Il 17 ottobre 1871 Cesare Bernieri scrivendo all'avvocato Carlo Battaglini, residente a Lugano, dichiarava di aver ricevuto dallo stesso e per commissione di Agostino Bertani, medico e deputato del Regno, la maschera in gesso di Carlo Cattaneo.\nIL fotografo prediletto di Garibaldi, Mazzini, re e regine.\nDella sua attivit\u00e0 di fotografo cogliamo alcune interessanti informazioni da un approfondito studio di Claudia Cassio sui fotografi piemontesi dell'Ottocento.\nLe prime notizie documentate del lavoro dei fratelli Bernieri \u00e8 attestato fin dal 1853 come risulta da un articolo della \"Gazzetta Piemontese\". Cesare era un perfezionista riconosciuto a livello internazionale del ritratto e nel 1850-1851 aveva dipinto Vittorio Emanuele II in un ovale ad olio.\nNel novembre del 1861 apr\u00ec, con il fratello Luigi, uno studio fotografico a Torino in via della Rocca 8, all'inaugurazione era presente Giuseppe Garibaldi che per l'occasione fu ritratto in posa da Cesare. Precedentemente Cesare era stato miniatore e direttore di uno studio a Londra, ove ebbe modo fi frequentare assiduamente Giuseppe Mazzini e altri patrioti col\u00e0 rifugiatisi. Perfezion\u00f2 ulteriormente la sua arte ritrattistica a Londra come direttore di uno studio fotografico della regina Vittoria del Regno Unito.\nTra i pi\u00f9 illustri personaggi da lui ritratti compare il principe Oscar II di Svezia e Norvegia; Maria Pia di Savoia, figlia di Vittorio Emanuele II, e del re Luigi del Portogallo, prima delle loro nozze, e infine Giuseppe Mazzini. Anche i patrioti italiani entrarono nello studio Bernieri come Francesco Dall'Ongaro, Rosalino Pilo e Carlo Buffa conte di Pannero o il compositore Giorgio Miceli.\nNel 1864 i fratelli Bernieri realizzarono l'album della Corte dei Savoia; in quell'occasione il re Vittorio Emanuele II confer\u00ec a Cesare il titolo onorifico di \"Cavaliere del Regno\".\nNel 1867 Cesare partecip\u00f2 all'esposizione universale di Parigi ove, tra l'altro, present\u00f2 la sua recente realizzazione fotografica consistente in 20 immagini che riproducevano i quadri di Massimo D'Azeglio. L'album \u00e8 costituito da venti stampe all'albumina da lastre di grande formato.\nA Bernieri si deve anche l'importante lavoro di documentazione del cantiere per la costruzione del Canale Cavour.\nSi pensa che cess\u00f2 l'attivit\u00e0 di fotografo verso il 1870 in quanto, in quell'anno, il suo studio figurava gestito dal fotografo Le Liure."}
{"id": "1364976", "revid": "287204", "url": "https://it.wikipedia.org/wiki?curid=1364976", "title": "Garcia I di Galizia", "text": ""}
{"id": "1364977", "revid": "4252", "url": "https://it.wikipedia.org/wiki?curid=1364977", "title": "Tirthamkara", "text": "Tirthamkara (o tirthankar o jina) cio\u00e8 \"attraversatore del guado\" o \"vittorioso\" \u00e8 il titolo che si usa nel giainismo per indicare i 24 profeti che si sono succeduti nei cicli storici per rivelare il giainismo stesso all'umanit\u00e0.\nEssi sono: \nSolo degli ultimi due, Parshva e Mahavira, abbiamo notizie storiche. In particolare \u00e8 certo il ruolo fondamentale per la diffusione del gianismo di Mahavira tanto che per molto tempo \u00e8 stato, erroneamente, considerato il fondatore di questa religione."}
{"id": "1364981", "revid": "130040", "url": "https://it.wikipedia.org/wiki?curid=1364981", "title": "Hisham III", "text": ""}
{"id": "1364982", "revid": "130040", "url": "https://it.wikipedia.org/wiki?curid=1364982", "title": "Hisham II", "text": ""}
{"id": "1364988", "revid": "118552665", "url": "https://it.wikipedia.org/wiki?curid=1364988", "title": "Parvovirosi canina", "text": "La parvovirosi canina \u00e8 una malattia infettiva di origine virale dei canidi, conosciuta anche come \"gastroenterite trasmissibile\".\nLa causa.\nIl virus responsabile \u00e8 classificato come Parvovirus Canino Tipo 2 (CPV 2), per distinguerlo da un altro Parvovirus (CPV 1) riscontrato nelle feci del cane, senza significato patologico.\nIdentificato nei primi anni '70, si pensa che sia derivato da una mutazione del virus della Panleucopenia felina. \u00c8 un virus molto resistente nell'ambiente ed all'azione di detergenti e disinfettanti.\nLa trasmissione.\nCPV 2 si trova nel vomito, nelle feci e nelle urine degli animali infetti; spesso il contagio avviene tramite attrezzature (es. gabbie, mangiatoie) e terreno contaminato, dove il virus rimane infettivo a lungo. I pi\u00f9 sensibili sono i cuccioli di et\u00e0 inferiore ai sei mesi, che si infettano per via orale o nasale.\nIl virus \u00e8 molto resistente, ad agenti sia chimici (disinfettanti), sia fisici (calore) per questo diffuso in tutto il mondo, quest'ultimo \u00e8 in grado di resistere nell'ambiente esterno per 5-6 mesi.\nSpecie colpite.\nIl virus \u00e8 specifico del cane; i gatti possono infettarsi occasionalmente.\nUltimamente si \u00e8 avuta un'evoluzione del virus reso pi\u00f9 aggressivo, dato che vi sono state cornacchie che si sono cibate di carcasse appartenenti ad animali deceduti per parvovirus, quest'ultimo si \u00e8 evoluto nello stomaco delle cornacchie.\nSintomi.\nCPV 2 colpisce e distrugge gli enterociti delle cripte intestinali, provocando una grave enterite emorragica; si ha febbre, anoressia e depressione, poi vomito e diarrea, con feci grigio-giallastre spesso striate di sangue e una forte dolorabilit\u00e0 addominale. Il decorso dipende dall'et\u00e0 del cucciolo: i pi\u00f9 giovani sono colpiti da forme acute od iperacute, ad esito mortale se non si interviene rapidamente reintegrando acqua ed elettroliti persi. Spesso sono colpiti anche gli organi linfoidi, con conseguente leucopenia. Nei cani infettati \"in utero\", CPV 2 pu\u00f2 provocare malformazioni del SNC (Sistema Nervoso Centrale) oppure infettare il miocardio e provocare forme di insufficienza cardiaca acuta che si manifestano durante il primo mese di vita.\nI sintomi sono:\n-Dissenteria, ovvero diarrea emorragica\n-Vomito\n-Anoressia\n-Abbattimento\n-Rifiutarsi di bere e mangiare\nProfilassi.\nSono disponibili vaccini da somministrare ai cuccioli a partire dalle 8 settimane di vita; \u00e8 da ridurre al minimo il contatto dei cuccioli non vaccinati con cani adulti. In ambienti come canili o cliniche veterinarie pulire e disinfettare regolarmente le gabbie, \u00e8 ottimo come disinfettante l'ipoclorito di sodio (varechina)\nIl cane pur essendo vaccinato potrebbe contrarre il virus\nBibliografia.\nCarter, G.R. and Wise, D.J. \"Parvoviridae\". In: Carter G.R., Wise D.J. and Flores E.F. (Eds.), \"A Concise Review of Veterinary Virology. Ithaca: International Veterinary Information Service\" (www.ivis.org), 2005; Document No. A3409.1005.\nFarina R., Scatozza F. , \"Trattato di malattie infettive degli animali domestici\", Utet, 1995"}
{"id": "1364989", "revid": "130040", "url": "https://it.wikipedia.org/wiki?curid=1364989", "title": "Do\u00f1a Urraca", "text": ""}
{"id": "1364991", "revid": "161374", "url": "https://it.wikipedia.org/wiki?curid=1364991", "title": "Fernando I di Castiglia", "text": ""}
{"id": "1364994", "revid": "287204", "url": "https://it.wikipedia.org/wiki?curid=1364994", "title": "Kur\u010datov (Russia)", "text": "Kur\u010datov (anche traslitterato come \"Kurchatov\") \u00e8 una citt\u00e0 della Russia europea occidentale, nell'oblast' di Kursk; \u00e8 capoluogo del \"rajon\" Kur\u010datovskij. Si trova lungo il corso del fiume Sejm, una quarantina di chilometri a ovest del capoluogo Kursk.\nLa cittadina venne fondata nel 1968 in seguito alla costruzione della centrale nucleare di Kursk e venne dichiarata citt\u00e0 nel 1983; prende il nome dal fisico sovietico Igor Kur\u010datov.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1364995", "revid": "80339", "url": "https://it.wikipedia.org/wiki?curid=1364995", "title": "Igor Kurchatov", "text": ""}
{"id": "1364996", "revid": "80339", "url": "https://it.wikipedia.org/wiki?curid=1364996", "title": "Igor Kur\u010datov", "text": ""}
{"id": "1364997", "revid": "767487", "url": "https://it.wikipedia.org/wiki?curid=1364997", "title": "Malattia di Newcastle", "text": "La malattia di Newcastle \u00e8 una malattia infettiva degli uccelli domestici e selvatici; prende il nome dalla citt\u00e0 inglese di Newcastle upon Tyne, dove fu identificata per la prima volta nel 1927. Conosciuta anche come \"pseudopeste aviaria\".\nCausa.\nL'agente eziologico \u00e8 un virus classificato nel genere \"Avulavirus\", famiglia delle \"Paramyxoviridae\". In base alla loro virulenza i ceppi virali appartenenti a questo genere sono descritti come:\nSecondo la legislazione europea, si parla di malattia di Newcastle solo se il virus isolato dagli uccelli ha un Indice di Patogenicit\u00e0 Intracerebrale pari o superiore a 0,7 o se possiede una determinata sequenza aminoacidica nell'estremit\u00e0 terminale di due proteine virali.\nTrasmissione.\nIl virus si trova nelle feci e viene assunto per inalazione in seguito a contatto diretto o con lettiera e attrezzature contaminate. Il movimento di persone ed automezzi pu\u00f2 diffondere l'infezione tra un allevamento e l'altro.\nSpecie colpite.\nSpecie pi\u00f9 sensibili sono pollo e tacchino, ma oltre 250 specie di uccelli sono suscettibili al virus; gli uccelli acquatici selvatici possono essere portatori asintomatici di ceppi velogeni ed i piccioni, per i loro contatti sia con i domestici che con i selvatici, possono introdurre il virus negli allevamenti.\nSintomatologia.\nI ceppi velogeni provocano una malattia ad andamento acuto ed alta mortalit\u00e0; con alcuni ceppi (viscerotropi) prevalgono sintomi respiratori (dispnea grave) e gastroenterici (diarrea), con altri (neurotropi) si osservano sintomi neurologici come paralisi, torcicollo, movimenti di maneggio. I ceppi mesogeni provocano una sintomatologia respiratoria meno grave, ma possono causare alta mortalit\u00e0 tra gli individui pi\u00f9 giovani.\nProfilassi.\nSono disponibili vaccini da somministrare gi\u00e0 nei primi giorni di vita. Le misure di biosicurezza (disinfezioni e controllo degli ingressi) riducono il rischio di introdurre il virus in allevamenti indenni."}
{"id": "1365002", "revid": "155647", "url": "https://it.wikipedia.org/wiki?curid=1365002", "title": "Parvovirus del cane", "text": ""}
{"id": "1365003", "revid": "78273", "url": "https://it.wikipedia.org/wiki?curid=1365003", "title": "Igor Vasil'evic Kur\u010datov", "text": ""}
{"id": "1365008", "revid": "1305772", "url": "https://it.wikipedia.org/wiki?curid=1365008", "title": "Kur\u010datov", "text": "Kur\u010datov (anche traslitterato come \"Kurchatov\") pu\u00f2 riferirsi a:\nInoltre, era conosciuto con il nome di \"kurciatovio\" (dal nome del fisico) l'elemento chimico sintetico oggi meglio noto come rutherfordio."}
{"id": "1365009", "revid": "123402889", "url": "https://it.wikipedia.org/wiki?curid=1365009", "title": "Chalaquito", "text": "Il Chalaquito \u00e8 un cocktail la cui base \u00e8 costituita dal liquore pisco.\nPreparazione.\nViene preparato nello shaker agitando a lungo. Va servito riempiendo un bicchiere a \u00be ed aggiungendo infine la \"soda water\"."}
{"id": "1365010", "revid": "80339", "url": "https://it.wikipedia.org/wiki?curid=1365010", "title": "Igor' Vasil'evic Kur\u010datov", "text": ""}
{"id": "1365011", "revid": "13350", "url": "https://it.wikipedia.org/wiki?curid=1365011", "title": "Zaleuco", "text": ""}
{"id": "1365014", "revid": "93556", "url": "https://it.wikipedia.org/wiki?curid=1365014", "title": "Pisco sour", "text": "Il Pisco Sour \u00e8 un sour a base di pisco la cui invenzione \u00e8 attribuita a Victor Morris, immigrato americano di Salt Lake City che si trasfer\u00ec in Per\u00f9 nel 1913. Dopo un iniziale periodo passato a lavorare per la Cerro de Pasco Railroad, Victor apr\u00ec il Morris Bar in centro a Lima che divenne in pochissimo tempo luogo di ritrovo dell'upper-class Peruviana e degli immigrati di madrelingua inglese.\nMorris inizi\u00f2 a servire Pisco Sour nel suo bar come alternativa al Whiskey Sour ed il cocktail continu\u00f2 a mantenere popolarit\u00e0 anche dopo la morte di Morris nel 1929.\n\u00c8 evidente che l\u2019origine \u00e8 da attribuire al Per\u00f9. Tuttavia, al giorno d\u2019oggi, alcuni tendono a contestare senza evidenze tale scelta, attribuendola in modo acrimonioso al Cile.\nIl Pisco Sour \u00e8 anche la bevanda nazionale del Per\u00f9 dove si festeggia addirittura una festa nazionale il primo Sabato di Febbraio\nPisco alla peruviana.\nViene preparato nello shaker agitando vigorosamente (meglio frullatore). Nello shaker va messo anche un albume di uovo e sul cocktail vanno fatte scendere quattro gocce di Amargo Chuncho Bitter.\nSi suggerisce max 2 cubetti di ghiaccio per persona.\nPisco (talves) alla cilena.\nShekerare il pisco e il succo di limone. Decorare il bordo del bicchiere con lo zucchero, versare e aggiungere due cubetti di ghiaccio."}
{"id": "1365018", "revid": "1718925", "url": "https://it.wikipedia.org/wiki?curid=1365018", "title": "Block and fall", "text": "Il Block and fall \u00e8 un cocktail a base di cognac. Ha fatto parte della lista dei cocktail riconosciuti ufficialmente dall'IBA dal 1961 al 1986.\nStoria.\nLe prime notizie storiche di questo cocktail si trovano nel libro \"Harry's ABC of Mixing Cocktails\" di Harry MacElhone del 1922\nT. Van Dycke, barman presso il Ciro's Club di Deauville nel 1924 preparava il \"Block and Fall Cocktail\".\nNel 1937 nel manuale di Hyman Gale and Gerald F. Marco \"The How and When\" \u00e8 presente una bevanda con gli stessi ingredienti chiamata \"Block and Tackle Cocktail\".\nPreparazione.\nViene preparato nello shaker agitando velocemente gli ingredienti insieme ad alcuni cubetti di ghiaccio."}
{"id": "1365019", "revid": "260676", "url": "https://it.wikipedia.org/wiki?curid=1365019", "title": "Palazzo Pistorio-Cassibile", "text": "Il palazzo Pistorio-Cassibile \u00e8 stato un edificio della citt\u00e0 di Messina, in stile classico opera di Giacomo Minutoli del 1807, che venne distrutto dal terremoto del 1908.\nProfilo e storia dell'architettura.\n\u00c8 riconoscibile dall'inconfondibile motivo del partito centrale della facciata ornata da colonne ad unico ordine, motivo palladiano gi\u00e0 a suo tempo cos\u00ec vivificato nel palazzo Madama a Torino."}
{"id": "1365020", "revid": "202845", "url": "https://it.wikipedia.org/wiki?curid=1365020", "title": "Palazzo Pistorio-Cassibile(Giacomo Minutol\u00ec)", "text": ""}
{"id": "1365021", "revid": "80339", "url": "https://it.wikipedia.org/wiki?curid=1365021", "title": "Kurchatov", "text": ""}
{"id": "1365026", "revid": "38120", "url": "https://it.wikipedia.org/wiki?curid=1365026", "title": "East India", "text": "L'East India \u00e8 un cocktail a base di brandy.\nPreparazione.\nViene preparato nello shaker agitando velocemente gli ingredienti insieme a del ghiaccio. Va servito aggiungendo una ciliegina al maraschino."}
{"id": "1365028", "revid": "1262220", "url": "https://it.wikipedia.org/wiki?curid=1365028", "title": "Hoefler Text", "text": "Hoefler Text \u00e8 un carattere contemporaneo serif Antiqua progettato per la Apple in modo da utilizzare le tecnologie avanzate per i caratteri. Hoefler Text \u00e8 stato creato per permettere la composizione della tipografia complessa; come tale prende spunto da una serie di font classici, come Garamond e Janson. Progettato da Jonathan Hoefler nel 1991, il carattere Hoefler Text \u00e8 stata incluso nel sistema operativo Mac OS a partire dalla versione System 7.5.\nHoefler Text usa l'Apple Advanced Typography per permettere l'utilizzo delle legature automatiche, la s lunga e rotonda, un vero e proprio maiuscoletto, il testo \"old style\" e gli svolazzi. L'Hoefler Text \u00e8 anche un carattere con ornamenti intonati. \u00c8 uno dei pochi font ampiamente diffusi che contiene i numeri minuscoli, i quali sono progettati per armonizzarsi con il testo standard minuscolo e maiuscolo.\nDalla sua introduzione l'Hoefler Text \u00e8 stato arricchito con molte caratteristiche tipografiche e versioni aggiornate del font pubblicate da Hoefler &amp; Frere-Jones che adesso include tre \u201cpesi\u201d, lettere con svolazzi, maiuscoletto corsivo e due sets di maiuscole intagliate.\nHoefler Text \u00e8 stato il carattere usato nel logo di Wikipedia prima di essere sostituito da Linux Libertine."}
{"id": "1365029", "revid": "2205486", "url": "https://it.wikipedia.org/wiki?curid=1365029", "title": "Himbeergeist", "text": "LHimbeergeist \u00e8 un distillato di lamponi di origine tedesca. \u00c8 una specialit\u00e0 della Foresta Nera la cui produzione \u00e8 regolata da un consorzio. Si presenta incolore con gradazione alcolica intorno al 40%; l'invecchiamento ne esalta le caratteristiche.\nDegustazione.\nIl liquore va degustato freddissimo in appositi bicchierini."}
{"id": "1365030", "revid": "125948136", "url": "https://it.wikipedia.org/wiki?curid=1365030", "title": "Rak\u0131", "text": "Il raki (, in lingua turca ottomana: \u0631\u0627\u0642\u0649) \u00e8 una bevanda spiritosa all'anice turca, ottenuta da un distillato a base di mais, o patate, oppure uva o prugne, aromatizzato con anice e menta. Si presenta come un liquido incolore con una gradazione alcolica minima del 40%. Il sapore \u00e8 simile all'ouzo greco.\nL'omonima grappa bianca greca e albanese invece \u00e8 un distillato puro di vinaccia ad alta gradazione alcolica.\nIn Turchia, dove viene chiamato anche \"latte di leone\", il rak\u0131 \u00e8 talvolta considerato la bevanda nazionale, anche se nel 2013 il primo ministro Recep Tayyip Erdo\u011fan annunci\u00f2, in linea con le leggi introdotte per limitare la vendita di alcolici, che la bevanda nazionale turca sarebbe dovuta divenire l'ayran, rinfrescante derivato dello yogurt. Essendo la Turchia un paese per la stragrande maggioranza musulmano, circa l'83% dei turchi \u00e8 astemio e buona parte dei laici si astengono dal consumo di bevande alcoliche durante il Ramadan.\nStoria del raki turco.\nIl raki turco fu prodotto per la prima volta nel XVII secolo seguendo i processi di distillazione iniziati nel mondo arabo ed assunse il proprio sapore caratteristico con l'aggiunta di anice. Il famoso viaggiatore turco Evliya \u00c7elebi, in un libro del 1630, tra gli artigiani di Istanbul, menziona gi\u00e0 i produttori di raki; descrive la bevanda come altamente tossica e peccaminosa e gli osti che la vendevano come maleducati e biasimevoli. A quel tempo la citt\u00e0 contava 100 negozi e laboratori di produzione e vendita che davano lavoro a 300 persone. Tra i vari tipi di raki descritti da \u00c7elebi vi sono il vino di raki, il raki alla banana, alla senape, al tiglio, alla cannella, ai chiodi di garofano, al melograno e all'anice.\nInizialmente il raki veniva prodotto con i residui dell'uva dopo aver fatto il vino (vinacce). Quando i residui divennero insufficienti, si inizi\u00f2 ad importare alcolici dall'estero e ad aromatizzarli con anice, il che dur\u00f2 fino alla prima guerra mondiale. Successivamente la produzione aument\u00f2 e furono utilizzati uva passa, fichi secchi e more. I migliori raki di quel periodo erano quelli all'anice con le uvette senza semi di \u00c7e\u015fme. Quando gli alcolici furono dichiarati illegali, il raki continu\u00f2 ad essere prodotto di nascosto con diversi metodi artigianali; le autorit\u00e0 chiudevano un occhio se la distillazione era fatta a regola d'arte.\nCaratteristiche.\nIl raki si ottiene soprattutto dalla doppia distillazione di uva, o fichi, o prugne, ma anche di altri prodotti come grano, patate o datteri. Pu\u00f2 essere aromatizzato con anice (raki turco).\nEtimologia.\nLa parola \"raki\" contiene la radice araba \"rak\" che contraddistingue, in senso lato, le bevande alcoliche. Sull'origine del vocabolo ci sono comunque diverse opinioni: alcuni sostengono che inizialmente il raki fu prodotto in Iraq e prese il nome di quel paese. Altri pensano che il nome derivi dalle uve di tipo \"razaki\" con cui viene distillato spesso. Un'altra ipotesi \u00e8 che derivi dalla parola araba \"arak\", letteralmente sudore, in quanto un consumo esagerato fa sudare molto, o anche perch\u00e9 in fase di distillazione scende goccia a goccia, simili alle gocce di sudore.\nVarianti.\nData la variet\u00e0 di materie prime dalle quali si pu\u00f2 ottenere il raki, ne esistono diversi tipi, tra i quali il pi\u00f9 noto \u00e8 l'ouzo greco. Una versione greca ottenuta con l'aggiunta di mastice viene chiamata \"mastika\". Il \"raki Zahle\" viene prodotto nella citt\u00e0 libanese di Zahle. In Turchia il raki ottenuto dai residui delle uve prende il nome \"d\u00fcz Rraki\" o \"hay raki\". Nei paesi slavi \u00e8 chiamato \"duziko\" il raki aromatizzato all'anice. Nelle nazioni vicine alla Turchia e nel Medio Oriente prende altri nomi, tra cui \"araka, araki\" e \"ariki\". In Iran una bevanda alcolica distillata in modo simile al raki con uve e datteri si chiama \"arak\". Nell'India orientale \u00e8 chiamato \"arak\" un distillato della canna da zucchero. In Sri Lanka e in Malaysia l\"'arak\" \u00e8 invece distillato dal succo della palma da cocco.\nDegustazione.\nIn Turchia il raki si degusta solitamente diluito con acqua e con l'aggiunta di cubetti di ghiaccio, anche se alcuni lo bevono puro sostenendo che il ghiaccio ne compromette il gusto. Il raki si presenta incolore; mescolato con l'acqua diventa bianco. Si accompagna ad antipasti freddi e salati chiamati \"meze\", ma non \u00e8 raro berlo a tutto pasto. Le serate trascorse a cenare bevendo raki comprendono spesso cerimoniali e abitudini che fanno parte della tradizione turca. In Albania si degusta senza l'aggiunta di acqua e accompagna i pasti o anche il caff\u00e8.\nAltro.\nIl raki \u00e8 stato importato nei paesi che hanno sub\u00ecto la dominazione turca fino all'Ottocento e, in particolare, nelle isole di Cipro e di Creta. Il nome \"raki\" in Grecia \u00e8 poi passato ad indicare un distillato di vinacce, come la grappa, non aromatizzato. A Creta lo stesso distillato prende il nome di \"tsikoudia\", dal termine \"tsikouda\" (buccia d'uva)."}
{"id": "1365031", "revid": "287204", "url": "https://it.wikipedia.org/wiki?curid=1365031", "title": "Apple jack", "text": "LApple jack (o Applejack) \u00e8 un'acquavite ottenuta dalla distillazione del sidro di mele.\nDi origine statunitense, si presenta come un liquido incolore o leggermente giallo con gradazione alcolica di 40-50\u00b0.\nSi presta principalmente alla preparazione di cocktail piuttosto che al consumo come liquore.\nAltro.\nNelle Filippine viene prodotto un distillato dal cuore dei germogli delle palme da cocco detto apple brandy."}
{"id": "1365036", "revid": "17654", "url": "https://it.wikipedia.org/wiki?curid=1365036", "title": "Frame buffer", "text": ""}
{"id": "1365041", "revid": "125253917", "url": "https://it.wikipedia.org/wiki?curid=1365041", "title": "Eliana Lupo", "text": "\u00c8 stata sposata con l'attore e doppiatore Sergio Fiorentini."}
{"id": "1365048", "revid": "106952064", "url": "https://it.wikipedia.org/wiki?curid=1365048", "title": "Werdau", "text": "Werdau \u00e8 una citt\u00e0 di abitanti della Sassonia, in Germania.\nAppartiene al circondario (\"Landkreis\") di Zwickau (targa Z).\nWerdau si fregia del titolo di \"Grande citt\u00e0 circondariale\" (\"Gro\u00dfe Kreisstadt\")."}
{"id": "1365049", "revid": "767487", "url": "https://it.wikipedia.org/wiki?curid=1365049", "title": "ALL (gruppo musicale)", "text": " \nGli ALL sono un gruppo punk rock di Fort Collins, Colorado, formato dai membri dei Descendents Bill Stevenson, Karl Alvarez e Stephen Egerton.\nStoria.\nInizi ed anni della Cruz Records.\nGli ALL si formano nel contesto suburbano di Los Angeles nel 1987, quando Milo Aukerman, il componente principale dei Descendents, lascia il gruppo per iscriversi ad un corso di laurea in biochimica, provocando alla band uno stop forzato. I membri rimanenti, il chitarrista Stephen Egerton, il bassista Karl Alvarez ed il batterista Bill Stevenson, decidono di fondare una nuova band, adottando il titolo dell'ultimo lavoro di studio dei Descendents, \"ALL\".\nCoinvolgendo Dave Smalley, gi\u00e0 cantante dei Dag Nasty e dei DYS, gli ALL pubblicarono i loro primi due lavori nel 1988: \"Allroy Sez\" e l'EP \"Allroy for Prez\" (entrambi distribuiti da Cruz Records) che ebbero un riscontro critico favorevole. Nel 1989 Smalley lasci\u00f2 il gruppo, e venne inserito come prima voce Scott Reynolds. Con quest'ultimo gli ALL pubblicarono altri quattro album: nel 1989 \"Allroy's Revenge\" (che includeva il celebre singolo \"She's My Ex\"), nel 1990 \"Allroy Saves\", nel 1992 \"Percolater\", e, sempre nel 1990, l'album live \"Trailblazer\". \nVivere con gli ALL era tutt'altro che facile; il gruppo viveva in un piccolo complesso di uffici (cos\u00ec come descritto dalla canzone di Scott Reynolds \"Box\") ed i tour si mostravano incessanti. Alla fine, la band si trasfer\u00ec a Fort Collins, in Colorado: questa citt\u00e0, essendo pi\u00f9 centrale rispetto alla precedente, fece diventare gli spostamenti in tour verso le coste est ed ovest molto pi\u00f9 semplici. Ma il continuo sforzo concertistico provoc\u00f2 l'abbandono di Reynolds, che lasci\u00f2 la formazione nel 1993, e fu rimpiazzato da un nuovo cantante, Chad Price. L'album seguente, \"Breaking Things\", fu pubblicato nel 1993 e ricevette riscontri positivi dalla critica, e le canzoni \"Guilty\" e \"Shreen\" furono edite come singoli.\nGli anni della major.\nSuccessivamente gli ALL firmarono per la major Interscope Records, pubblicando nel 1995 \"Pummel\", ma dispute riguardanti il marketing e la promozione del lavoro portarono presto al termine della relazione contrattuale. La canzone \"Million Bucks\" usc\u00ec come singolo con relativo video, ma l'album ebbe recensioni constrastanti, sia tra i critici che nei fan. Poco dopo gli ALL firmarono con la Epitaph Records.\nIn questo momento Milo Aukerman, ora divenuto a tempo pieno biochimico, rientr\u00f2 nei Descendents, i quali registrarono successivamente l'album del ritorno \"Everything Sucks\", anch'esso su Epitaph. Stevenson, Alvarez, e Egerton continuarono l'attivit\u00e0 concertistica con entrambe le band, e alla fine nel 1998 registrarono l'acclamato album \"Mass Nerder\", e nel 2000 il seguente \"Problematic\". Nel 2002 usc\u00ec poi il live \"Live Plus One\", contenente pezzi di entrambe le formazioni.\nNel 2004 Bill Stevenson ha poi rilasciato un'intervista secondo la quale gli ALL avevano risolto il contratto con la Epitaph Records, ed il materiale successivo della band sarebbe uscito per l'etichetta di propriet\u00e0 dello stesso gruppo, la Owned &amp; Operated Records.\nFuturo.\nGli ALL stanno lavorando attualmente su due nuovi album, ma non \u00e8 stata stabilita nessuna data d'uscita. Il primo lavoro \u00e8 stato scritto e parzialmente registrato nel 2002, mentre la band stava il disco dei Descendents \"Cool to Be You\". Sembra che contenga tracce inedite sul classico stile della band, mentre il secondo dovrebbe essere pi\u00f9 sperimentale, con un'enfasi particolare per la parte strumentale.\nAttualmente gli ALL sono in un periodo di inattivit\u00e0, mentre i membri stanno lavorando su altri progetti in giro per il Paese. Bill Stevenson e Karl Alvarez vivono entrambi a Fort Collins, in Colorado; Stevenson sta suonando con gli Only Crime ed i The Lemonheads, oltre a gestire il suo studio di registrazione The Blasting Room, mentre Alvarez ha suonato il basso nell'album del 2006 dei Lemonheads, ed \u00e8 andato in tour con i Gogol Bordello. Stephen Egerton vive oggi a Tulsa, in Oklahoma con la sua famiglia, amministrando anche lui il proprio studio musicale, la Armstrong Records, e sta registrando un nuovo progetto con il precedente cantante Scott Reynolds. Chad Price suona correntemente nella band country Drag the River.\nRapporti con i Descendents.\nDa quando Aukerman \u00e8 ritornato nei Descendents, entrambe le band hanno continuato a coesistere.\nSebbene vi sia una definita somiglianza nello stile musicale delle band, i Descendents hanno dimostrato di essere maggiormente popolari degli ALL. La band spesso rimarca il fatto che le proprie canzoni sono in effetti cos\u00ec simili da essere considerate scritte dalla stessa mano: spesso le canzoni dei Descendents terminano come alcune degli ALL e viceversa. Inoltre nei concerti i Descendents eseguono spesso canzoni degli ALL."}
{"id": "1365052", "revid": "15756", "url": "https://it.wikipedia.org/wiki?curid=1365052", "title": "Campanile Basso", "text": "Il Campanile Basso \u00e8 una cima situata nella catena centrale del Gruppo delle Dolomiti di Brenta, nel Trentino occidentale.\nAlto 2.877 metri sul livello del mare, \u00e8 una guglia solitaria, a sezione tendenzialmente quadrata, situata tra il Campanile Alto (2.937 metri) e la cima Brenta Alta.\nIl monolito, che svetta nel cuore del gruppo, \u00e8 stato per lungo tempo considerato una montagna inaccessibile, in ragione dell'apparente assenza di fessure e della forte esposizione delle pareti.\nA pi\u00f9 di cento anni dalla prima ascensione alla vetta, il mito del Campanile affascina ancora molti alpinisti, che giungono sul Brenta da tutto il mondo per scalarlo.\nLa storia.\nI primi tentativi.\nIl primo alpinista a tentare l'ascensione al Campanile fu il trentino Carlo Garbari, uno dei pi\u00f9 validi scalatori della fine del diciannovesimo secolo, assistito dalla guida Antonio Tavernaro e dal portatore Nino Pooli.\nIl tentativo fu intrapreso la mattina del 12 agosto 1897, dall'attacco della parete est. I tre, partiti dal rifugio Tommaso Pedrotti, arrampicarono per dieci ore, ed abbandonarono l'opera ad appena venti metri dalla vetta.\nIn quell'occasione, Garbari lasci\u00f2 un biglietto in una bottiglia incastrata sotto una roccia, in cui scrisse \"chi raggiunger\u00e0 questo biglietto? A lui auguro maggior fortuna!\".\nLa conquista della vetta.\nIl biglietto fu raggiunto due anni pi\u00f9 tardi da due giovani alpinisti austriaci, Otto Ampferer e Karl Berger, che intrapresero l'ascensione dotandosi di nuovi materiali, tra cui i chiodi, al tempo molto criticati. Dopo ore di arrampicata, anche Berger e Ampferer decisero di desistere. Nella discesa, tuttavia, Ampferer trov\u00f2 una piccola ed esposta cengia, che dal punto in cui si era arrestato Garbari pareva condurre alla vetta lungo il traverso della parete nord. Due giorni pi\u00f9 tardi, il 18 agosto 1899, i due austriaci riprovarono l'ascensione e raggiunsero la sommit\u00e0 della guglia.\nLa \"corsa al Basso\" si inserisce nel contesto dell'irredentismo e delle tensioni nazionalistiche tra alpinisti di lingua tedesca e alpinisti trentini tra la fine dell'800 e l'inizio del '900. La contesa per issare sulle cime la propria bandiera, con chiaro significato simbolico, era particolarmente accesa.\nIl dibattito sui nuovi materiali.\nNegli anni successivi seguirono molte altre ascensioni, anche attraverso altre vie. L'innovazione dei materiali, da cui traevano beneficio soprattutto gli alpinisti tedeschi, permisero la salita al Campanile a ben diciotto diverse cordate tra il 1899 e il 1904.\nNon mancarono in quegli anni feroci polemiche sull'uso dei chiodi e dei moschettoni, con i puristi dell'arrampicata che deploravano l'uso dei nuovi materiali.\nTra i puristi si annoverava il grande alpinista austriaco Paul Preuss, sostenitore dell'arrampicata senza mezzi di assicurazione e senza corda, che intervenendo nel dibattito tra \u201cpuristi\u201d e \u201carrampicatori in artificiale\u201d cit\u00f2 ad esempio proprio il Campanile basso\nPreuss sal\u00ec sul Campanile il 28 luglio 1911. Fedele alla sua idea, vi ascese da solo e senza corda, lungo la parete est. L'impresa gli valse vasta fama.\nIl 5 agosto 1933 venne tentata con successo anche la prima scalata in notturna. Autori del gesto due giovani amici trentini, Nello Mantovani e Bruno Detassis. Quest'ultimo, noto come \u201cRe del Brenta\u201d per le eccezionali doti di alpinista, sal\u00ec sul campanile per 180 volte, l'ultima delle quali all'et\u00e0 di settantanove anni.\nPunti di osservazione.\nPer chi intende osservare il Campanile da valle, i luoghi pi\u00f9 indicati sono Molveno ed Andalo. Dal prato antistante il rifugio \u201cMontanara\u201d di Molveno, la guglia offre forse il suo profilo pi\u00f9 slanciato e suggestivo.\nSempre tra Molveno ed Andalo, ma ad una quota di 2.100 metri, il monolito pu\u00f2 essere osservato dal Passo Clamer, cui si accede dal rifugio Montanara o dalla Malga Spora.\nIl panorama forse pi\u00f9 suggestivo \u00e8 offerto per\u00f2 dalla terrazza panoramica naturale situata lungo il sentiero attrezzato Brentari, che collega il rifugio Agostini in Val d'Ambiez al Sentiero dell'Ideale che conduce al rifugio Pedrotti.\nUna vista non meno affascinante \u00e8 offerta agli escursionisti esperti che si cimentano con la Via delle Bocchette, nel tratto delle Bocchette Centrali. Mentre si percorre in cengia la Brenta Alta, si supera la base della Sentinella e si cammina lungo la cengia scavata nella Torre di Brenta, la guglia si mostra in tutta la sua bellezza da una distanza molto ravvicinata.\nAscensioni.\nMolte sono le vie di salita al Campanile Basso, alcune classicissime addirittura sovraffollate, altre ben di rado ripetute. Alcune di queste sono:"}
{"id": "1365058", "revid": "219110", "url": "https://it.wikipedia.org/wiki?curid=1365058", "title": "Intel Extreme Tuning Utility", "text": "La Intel Extreme Tuning Utility \u00e8 una tecnologia sviluppata da Intel allo scopo di fornire all'utente una particolare interfaccia utilizzabile dal sistema operativo attraverso cui dialogare direttamente con il BIOS della scheda madre e poter quindi agire sui settaggi pi\u00f9 profondi del sistema (tra cui anche quelli per l'overclock) senza dover riavviare il sistema e attraverso un'utility software certamente pi\u00f9 semplice e intuitiva di quanto possa essere la scarna interfaccia di un tradizionale BIOS.\n\u00c8 stata implementata per la prima volta nella versione X38 del chipset della famiglia Bearlake, presentato a settembre 2007.\nPrincipi di funzionamento.\nOltre alla possibilit\u00e0 sopracitata di poter effettuare l'overclock direttamente dal sistema operativo, la vera novit\u00e0 introdotta d questa tecnologia risiede nel fatto che Intel ha fornito ai produttori di motherboard alcune istruzioni e un'utility apposita per fornire agli utenti un set pi\u00f9 o meno ampio di possibilit\u00e0 di intervento sul BIOS. In altre parole, attraverso l'implementazione di determinate funzionalit\u00e0 all'interno di questo programma, Intel permette ai produttori di decidere quali di queste istruzioni potranno utilizzare i consumatori.\nIn questo modo, gli utenti non solo possono cambiare parametri come timing e frequenze, ma possono monitorare la temperatura, le tensioni e le frequenze. La tecnologia per migliorare le prestazioni della memoria RAM, conosciuta come Intel Extreme Memory e implementata anch'essa per la prima volta nel chipset X38, pu\u00f2 a sua volta essere controllata attraverso questa utility. Gli utenti sono liberi inoltre di creare profili personalizzati per i vari contesti di utilizzo del sistema (overclock per videogiochi ad alte prestazioni, oppure sistema a valori standard durante la navigazione in Internet). Intel ha voluto presentare tale tecnologia come una sorta di \"BIOS sul desktop di Windows\"."}
{"id": "1365059", "revid": "593181", "url": "https://it.wikipedia.org/wiki?curid=1365059", "title": "Intel XMP", "text": "La Intel Extreme Memory Profile (XMP) \u00e8 una tecnologia sviluppata da Intel allo scopo di aumentare le prestazioni delle motherboard nel trasferimento di dati da, e verso, la memoria RAM. \u00c8 stata implementata per la prima volta nella versione X38 del chipset della famiglia Bearlake, presentato a settembre 2007.\nPrincipi di funzionamento.\nSi tratta di una tecnologia molto simile alla SLI Memory sviluppata da NVidia per il chipset NForce4 e consente di sfruttare alcune caratteristiche dei banchi di memoria RAM (nel caso della tecnologia Intel, solo di tipo DDR3 e DDR4) ad alte prestazioni.\nIl principio alla base della tecnologia \u00e8 relativamente semplice: i produttori di memoria programmano le frequenze e i timing a cui i loro moduli opereranno in overclock nell'SPD, un piccolo circuito integrato sul banco di memoria stesso il cui scopo \u00e8 quello di comunicare alla motherboard quali sono i settaggi per utilizzare al meglio quello specifico modulo di RAM. Mediante questa tecnologia \u00e8 possibile fare in modo che quando la motherboard identifica un banco di memoria come compatibile con XMP, \u00e8 in grado di impostare settaggi pi\u00f9 spinti di quelli predefiniti offrendo un leggero aumento di prestazioni.\nIl relativo svantaggio della tecnologia XMP rispetto allo SLI Memory di NVidia, che veniva abbinato ai sistemi basati su processore AMD Athlon 64, risiede nel supporto al solo standard DDR3, inizialmente molto pi\u00f9 costoso dello standard pi\u00f9 diffuso all'epoca: le DDR2."}
{"id": "1365064", "revid": "196390", "url": "https://it.wikipedia.org/wiki?curid=1365064", "title": "Asea Brown Boveri", "text": ""}
{"id": "1365067", "revid": "212348", "url": "https://it.wikipedia.org/wiki?curid=1365067", "title": "Matto di Budapest", "text": "Il Matto di Budapest \u00e8 una tipica trappola d'apertura scacchistica, che consiste in uno scacco matto in poche mosse. Prende il nome dal gambetto di Budapest ed infatti ne \u00e8 una possibile evoluzione.\nLe mosse (in notazione algebrica) sono: 1.d4 Cf6 2.c4 e5 3.dxe5 Cg4 4.Af4 Cc6 5.Cf3 Ab4+ 6.Cbd2 De7 7.a3 Cgxe5 8.Cxe5 Cxe5! portandoci alla posizione della figura.\nSe il bianco cade nel trabocchetto e tenta di guadagnare la figura 9 a:b4??, Cd3#! si arriva al matto con il solo scacco di cavallo in quanto il Re bianco rimane prigioniero dei suoi stessi pezzi. Questo tipo di scacco matto si chiama \"matto affogato\"."}
{"id": "1365080", "revid": "767487", "url": "https://it.wikipedia.org/wiki?curid=1365080", "title": "Comunit\u00e0 montana Valle Sessera", "text": "La Comunit\u00e0 montana Valle Sessera \u00e8 una ex comunit\u00e0 montana che univa i comuni della Valle Sessera.\nStoria.\nLo scopo principale dell'ente era quello di favorire lo sviluppo della valle nella salvaguardia del patrimonio ambientale e culturale proprio. La sede della Comunit\u00e0 montana si trovava a Pray.\nNegli anni aveva sviluppato soprattutto le seguenti attivit\u00e0:\nHa cessato di esistere il 31 dicembre 2009 per effetto del decreto n. 70 del 28 agosto 2009 del Presidente della Giunta Regionale del Piemonte che ha costituito la nuova Comunit\u00e0 montana Val Sessera, Valle di Mosso e Prealpi Biellesi."}
{"id": "1365083", "revid": "933835", "url": "https://it.wikipedia.org/wiki?curid=1365083", "title": "Bartolomeo Mezzavacca", "text": "Biografia.\nNato a Bologna da illustre famiglia, comp\u00ec gli studi di diritto nella citt\u00e0 natale e si laure\u00f2 \"in utroque iure\" nel 1369.\nAnd\u00f2 a Roma, dove ottenne il posto di Uditore di Rota da Papa Gregorio IX, che lo promosse vescovo di Ostuni, il 16 giugno 1374, e vescovo di Rieti nel 1378. Nel settembre dello stesso anno fu poi creato da Urbano VI Cardinale del titolo di San Marcello; ricevette il cappello cardinalizio a Bologna nella chiesa di San Domenico, per mano di Giovanni da Legnano, vicario pontificio della citt\u00e0. Amministr\u00f2 saggiamente la sua diocesi di Rieti, ma vi rinunci\u00f2 nel 1380.\nEssendosi segnalato come uomo di grande abilit\u00e0 diplomatica e coraggio, fu inviato, insieme al Cardinale di San Ciriaco Niccol\u00f2 Caracciolo Moschino o.p., e al Cardinale di San Marco Ludovico Donati o.f.m.conv., al re Carlo III (che con l'aiuto di Urbano VI aveva occupato il Regno di Napoli) per ottenere il ducato di Capua e di Amalfi per Francesco Butilli, nipote di Urbano VI. Dal momento che il re non acconsentiva alle richieste papali, il Cardinale Caracciolo continu\u00f2 ad appoggiare con forza il pontefice, il Cardinale Donati si mantenne ambiguo, mentre il Mezzavacca, contrario al dissoluto nipote del papa, si schier\u00f2 dalla parte del re di Napoli. A causa di questa differenza di opinioni, i tre ambasciatori non riuscirono nel loro scopo. Tornati a Roma, il papa dichiar\u00f2 guerra a Carlo III, intimando ai tre cardinali di recarne l'annuncio al re; i tre si rifiutarono e furono sottoposti a processo. Grazie a potenti amicizie, i cardinali Caracciolo e Donati furono perdonati; Bartolomeo Mezzavacca, invece, fu privato della dignit\u00e0 cardinalizia (15 ottobre 1383), denunci\u00f2 la violenza di Urbano VI (1385) e, per evitare di essere imprigionato, fugg\u00ec ad Avignone presso l'antipapa Clemente VII. Congiur\u00f2 contro Urbano VI insieme ad altri cinque cardinali che furono giustiziati nel 1386.\nAlla morte di Urbano VI, alcuni cardinali, riuniti nel castello di Luzzara, pensarono di eleggere papa il Cardinal Mezzavacca, bench\u00e9 deposto. Fu invece eletto Bonifacio IX, che, nel primo anno del suo pontificato (18 dicembre 1389), gli restitu\u00ec la dignit\u00e0 cardinalizia, con il titolo di San Martino ai Monti, e lo invi\u00f2 come Legato pontificio a Genova e Viterbo. Nel 1395 fu nominato \"Cardinale protoprete\".\nMor\u00ec il 29 luglio 1396 (anche se la lapide sepolcrale indica come data del decesso il 20 giugno) a Roma, e fu sepolto nella Basilica di Santa Maria Maggiore."}
{"id": "1365084", "revid": "339392", "url": "https://it.wikipedia.org/wiki?curid=1365084", "title": "Campionato Eccellenza Trentino Alto Adige 2003/04", "text": ""}
{"id": "1365086", "revid": "155647", "url": "https://it.wikipedia.org/wiki?curid=1365086", "title": "Parvovirosi del cane", "text": ""}
{"id": "1365090", "revid": "118373156", "url": "https://it.wikipedia.org/wiki?curid=1365090", "title": "Torgau", "text": "Torgau \u00e8 una citt\u00e0 tedesca di abitanti, situata nel Land della Sassonia.\n\u00c8 il capoluogo, ma non il centro maggiore, del circondario della Sassonia settentrionale.\nTorgau si fregia del titolo di \"Grande citt\u00e0 circondariale\" (\"Gro\u00dfe Kreisstadt\").\nAppartiene al circondario (\"Landkreis\") della Sassonia settentrionale (targa TDO) ed \u00e8 parte della comunit\u00e0 amministrativa (\"Verwaltungsgemeinschaft\") di Torgau.\nStoria.\nLa Lega di Torgau (\"Torgauer Bund\" in tedesco) \u00e8 stata un'alleanza di principi Protestanti, tra i quali Giovanni principe elettore di Sassonia e Filippo I Langravio d'Assia, formata nel 1526 dai principi luterani all'interno del Sacro Romano Impero, per opporsi a quanto stabilito nell'Editto di Worms.\nIl 25 aprile del 1945, quasi alla fine della Seconda guerra mondiale, vi fu l'incontro tra l'esercito Alleato e l'Armata Rossa."}
{"id": "1365092", "revid": "228587", "url": "https://it.wikipedia.org/wiki?curid=1365092", "title": "Mombello (Laveno-Mombello)", "text": "Mombello \u00e8 una frazione del comune italiano di Laveno-Mombello posta nell'entroterra a sud del nucleo urbano.\nStoria.\nMombello \u00e8 un piccolo centro abitato di antica origine, storicamente appartenuto alla Pieve di Leggiuno nel Ducato di Milano. Registrato agli atti del 1751 come un borgo di 830 abitanti, nel 1786 Cerro entr\u00f2 per un quinquennio a far parte dell'effimera Provincia di Varese, per poi cambiare continuamente i riferimenti amministrativi nel 1791, nel 1798 e nel 1799. Alla proclamazione del Regno d'Italia nel 1805 risultava avere 859 abitanti.\nIn et\u00e0 napoleonica il comune di Mombello venne aggregato al vicino comune di Laveno, ma poco dopo in seguito alle proteste popolari venne distaccato da Laveno ed aggregato a Leggiuno. Il comune recuper\u00f2 la propria autonomia con la restaurazione austriaca, e nel 1824 fu dotato del suo primo Consiglio comunale. Nel 1853 registr\u00f2 1224 residenti.\nAll'Unit\u00e0 d'Italia, 1861, il comune di Mombello contava 1268 abitanti; due anni dopo assunse la denominazione di Mombello Lago Maggiore, per distinguersi da altri comuni omonimi.\nNel 1927 il comune di Mombello Lago Maggiore coi suoi 2142 residenti venne fuso con i comuni di Laveno e Cerro Lago Maggiore, formando il comune di Laveno Mombello.\nParrocchia.\nLa chiesa parrocchiale dell'Invenzione di Santo Stefano a Mombello \u00e8 di origine romanica, come attestano le descrizioni delle visite pastorali di san Carlo e le pietre alla base del campanile. Si trattava di un edificio a tre navate di tipo basilicale con tre absidi affrescate, pi\u00f9 largo che lungo, nella cui navata sinistra si innestava il fusto dell'attuale campanile, assai modificato in seguito. La chiesa fu riedificata a navata unica nel 1600 come attesta una targa al suo interno, quando si stacca dalla matrice di Leggiuno e diventa parrocchiale. Nel 1913 viene allungata verso la piazza e dotata dell'attuale imponente facciata, opera di Paolo Besozzi. Lo spazioso interno conserva una splendida abside interamente affrescata nel 1612 circa da Giovanni Battista De Advocatis, lo stesso che realizz\u00f2 gli affreschi del santuario di Santa Caterina del Sasso. Degno di nota anche l'altare ligneo dorato seicentesco, ristrutturato all'inizio del Novecento. Altre opere notevoli sono la Cappella del Rosario, con un apparato barocco molto scenografico, l'organo del 1874 opera dei fratelli varesini Pietro e Lorenzo Bernasconi e le formelle in ceramica del battistero realizzate dall'artista mombellese Albino Reggiori nel 2003. Il campanile \u00e8 dotato di 5 campane in Mi bemolle, fuse nel 1948 dalla fonderia Bianchi di Varese.\nL'oratorio di Santa Maria di Corte, citato nel XIII secolo, \u00e8 una piccola chiesetta dedicata alla Purificazione di Maria Vergine, inserita in un contesto urbano molto interessante. All'interno, completamente restaurato, si segnala un affresco del XVI secolo. L'oratorio di San Michele \u00e8 piccolo edificio posto nel punto pi\u00f9 alto di Mombello, nei pressi della frazione Rocca. Fu riedificato nel Settecento sull'area di un pi\u00f9 antico oratorio in stato di abbandono."}
{"id": "1365094", "revid": "149587", "url": "https://it.wikipedia.org/wiki?curid=1365094", "title": "Abbiateguazzone", "text": ""}
{"id": "1365097", "revid": "9", "url": "https://it.wikipedia.org/wiki?curid=1365097", "title": "Vittorio Gassmann", "text": ""}
{"id": "1365102", "revid": "339392", "url": "https://it.wikipedia.org/wiki?curid=1365102", "title": "Difesa Moderna", "text": ""}
{"id": "1365104", "revid": "1305772", "url": "https://it.wikipedia.org/wiki?curid=1365104", "title": "Stollberg", "text": "Stollberg (ufficialmente \"Stollberg/Erzgeb.\", abbreviazione di \"Stollberg/Erzgebirge\"; letteralmente \"Stollberg/Monti Metalliferi\") \u00e8 una citt\u00e0 di abitanti del libero stato della Sassonia, Germania.\nAppartiene al circondario dei Monti Metalliferi ed \u00e8 parte della Verwaltungsgemeinschaft Stollberg/Erzgebirge.\nStollberg possiede lo \"status\" di Grande citt\u00e0 circondariale (\"Gro\u00dfe Kreisstadt\").\nAmministrazione.\nGemellaggi.\nStollberg \u00e8 gemellata con:"}
{"id": "1365106", "revid": "51032", "url": "https://it.wikipedia.org/wiki?curid=1365106", "title": "Difesa Polacca", "text": ""}
{"id": "1365107", "revid": "51032", "url": "https://it.wikipedia.org/wiki?curid=1365107", "title": "Partita Catalana", "text": ""}
{"id": "1365108", "revid": "51032", "url": "https://it.wikipedia.org/wiki?curid=1365108", "title": "Difesa Siciliana, variante Najdorf", "text": ""}
{"id": "1365109", "revid": "51032", "url": "https://it.wikipedia.org/wiki?curid=1365109", "title": "Difesa Siciliana, variante Dragone", "text": ""}
{"id": "1365111", "revid": "51032", "url": "https://it.wikipedia.org/wiki?curid=1365111", "title": "Difesa Slava", "text": ""}
{"id": "1365112", "revid": "3082", "url": "https://it.wikipedia.org/wiki?curid=1365112", "title": "Achaea", "text": ""}
{"id": "1365116", "revid": "278830", "url": "https://it.wikipedia.org/wiki?curid=1365116", "title": "Fanfulla da Lodi (canzone goliardica)", "text": " \nFanfulla da Lodi \u00e8 una canzone goliardica dal testo volgare e libertino.\nStoria.\nLa canzone, che \u00e8 legata alla tradizione orale, fu particolarmente in voga sia fra i fascisti sia tra i partigiani italiani durante la seconda guerra mondiale. Riprende nel testo parte del processo di Sculacciabuchi, in particolare della sentenza.\nTesto.\nIl testo narra le gesta amatorie e licenziose del giovane Bartolomeo Tito Alon, detto Fanfulla, originario di Lodi, definito \"barone\" nel testo.\nSecondo la canzone, il barone in questione viene iniziato all'arte amatoria da una donna di facili costumi, che per\u00f2 lo infetta con una malattia venerea.\nTitoli.\nEssendo una canzone popolare \u00e8 conosciuta con diversi titoli tra i quali:\nNel 1967 Pilade ha pubblicato un 45 giri che sul lato A riportava il brano \"La legge del menga\".\nInfluenze.\nEspressioni tratte dal testo della canzone come la \"legge del menga\" e la \"legge del Volga\" vengono usate in vari contesti. Una citazione diretta si ha in una seduta pubblica del consiglio della Toscana in queste parole pronunciate da un consigliere nel 2014: \"Domando: se non ci fosse questo emendamento vorrebbe dire che sarebbe valida quella famosa legge \"del Menga\"...\","}
{"id": "1365118", "revid": "287204", "url": "https://it.wikipedia.org/wiki?curid=1365118", "title": "International Bartenders Association", "text": "L'International Bartenders Association (I.B.A.) \u00e8 un'organizzazione internazionale che ha lo scopo di rappresentare i barman presenti in tutto il mondo. \u00c8 l'organizzazione pi\u00f9 autorevole nel settore del bartending a livello mondiale. \nStoria.\nL'I.B.A. venne fondata il 24 febbraio 1951 nel Saloon del Grand Hotel di Torquay, Regno Unito, da sette associazioni di barman provenienti da Inghilterra, Danimarca, Italia, Paesi Bassi, Svezia, Francia e Svizzera. \nIl 2 novembre 1960, durante il congresso annuale avvenuto a Parigi presso l'Hotel Scribe, il barman italiano Angelo Zola propose la creazione di un ricettario ufficiale comprendente tra i 50 e gli 80 cocktail, chiedendo ai rappresentanti di ogni comitato nazionale di elencare le ricette pi\u00f9 rappresentative per ciascuna nazione. Nel 1961 presso il Gausdal Mountain Hotel di Oslo venne varata la prima lista di cocktail ufficiali IBA, comprendente 50 ricette suddivise in tre categorie: \"Pre dinner\", \"After dinner\" e \"Any time\". Le codificazioni successive sono state realizzate nel 1987, 1993, 2004, 2011 e 2020. \nLo scopo della lista IBA \u00e8 quello di codificare i cocktails ufficialmente riconosciuti dall'associazione per uniformare in tutto il mondo le relative ricette e la loro preparazione.\nCompetizioni.\nL'IBA lanci\u00f2 la prima competizione di cocktail mondiale ad Amsterdam, il 7 e l'8 ottobre 1955. Giuseppe Neri, un concorrente palermitano, divenne il primo vincitore della ICC (International Cocktail Competition). Da qui partirono competizioni annuali che si differenziarono dal 1997 in tre diverse categorie: Befor Dinner Cocktail, After Dinner Cocktail e Longdrink. Nel 1999 il nome \"International Cocktail Competition\" cambi\u00f2 in \"World Cocktail Competition\". \nGli eventi annuali, World Cocktail Competition (WCC) e World Flairtending Competition (WFC), sono organizzati e presentati dall'IBA. Nel 2006 le competizioni si svolsero al Meliton Porto Carras Hotel di Halkidiki, in Grecia dal 6 ottobre (32\u00ba WCC) al 7 ottobre (settimo WFC).\nNell'anno 2000 a seguito dell'introduzione del \"Flairtending\", nuovo fenomeno nel mondo dei cocktail e della miscelazione, nella WCC si concorreva per due premi: Classic Mixing e Flairtending. Nel 2005 venne introdotta la categoria \"Fancy Cocktail\" e nel 2008 la categoria \"Opening\", nella quale i concorrenti erano liberi di scegliere e competere con il cocktail di qualsiasi altra delle quattro categorie proposte. Dal 2008 in poi la Tavola IBA fu consultata per riorganizzare la WCC per rispettare tutti i cocktail del mondo e incrementare la visibilit\u00e0 dei campioni mondiali e degli sponsor. Con l'aiuto di questi ultimi, l'IBA riusc\u00ec a creare un marchio proprio per la finale della WCC trasformando quel giorno in un evento molto rilevante, la Super Finale. Con l'arrivo del nuovo nome, il nuovo logo si diffuse e l'importanza dell'evento cre\u00f2 una vera e propria marca.\nDal 2011 la gara \u00e8 stata riconosciuta come Campionato Mondiale dei Cocktail. Consiste in sei categorie individuali: Flairtending, Before Dinner Cocktail, Sparkling Cocktail, Fancy Cocktail, Longdrink and After Dinner Cocktail. Dopo le finali i sei vincitori competono nella Super Finale per creare \"IBA Cocktail of the Year\". Il vincitore della WCC Super Final viene invitato alla Super Finale dell\u2019anno successivo per preparare il \"Cocktail di Benvenuto\" per la nuova competizione."}
{"id": "1365120", "revid": "110157", "url": "https://it.wikipedia.org/wiki?curid=1365120", "title": "Gro\u00dfenhain", "text": "Gro\u00dfenhain, in lusaziano inferiore Wulki Wosyk, anticamente nota come Hayn, \u00e8 una citt\u00e0 di 19.977 abitanti della Sassonia, in Germania.\nAppartiene al circondario (\"Landkreis\") di Mei\u00dfen (targa MEI).\nGro\u00dfenhain si fregia del titolo di \"Grande citt\u00e0 circondariale\" (\"Gro\u00dfe Kreisstadt\")."}
{"id": "1365121", "revid": "124123", "url": "https://it.wikipedia.org/wiki?curid=1365121", "title": "Peder Ascanius", "text": "Studente di Carlo Linneo, insegn\u00f2 zoologia e mineralogia a Copenaghen tra il 1759 e il 1771. In seguito lavor\u00f2 come supervisore presso le miniere di Kongsberg e poi in quelle norvegese. Tra le sue opere, i cinque volumi illustrati dal titolo \"Icones rerum naturalium\": scritto dopo un viaggio (1768-70) lungo le coste della norvegia, Ascanius vi descrisse la fauna marina locale classificandola. Nel 1755 venne eletto membro straniero della Royal Society."}
{"id": "1365123", "revid": "729019", "url": "https://it.wikipedia.org/wiki?curid=1365123", "title": "Ferrovia Motta Sant'Anastasia-Regalbuto", "text": "La ferrovia Motta Sant'Anastasia-Regalbuto era una ferrovia secondaria a scartamento normale della Sicilia, a scarsissimo traffico di passeggeri ma fino agli anni settanta ad intenso traffico di merci derrate.\nDal 1986 venne dismessa tra Schettino e Regalbuto e usata in regime di manovra per la rimanente tratta. Nel 2014 in seguito alla rinuncia all'esercizio la tratta Schettino-Regalbuto \u00e8 stata definitivamente soppressa, la tratta Motta S.A.-Schettino \u00e8 stata declassata a raccordo e le stazioni intermedie soppresse.\nStoria.\nSin dall'apertura della linea Palermo-Catania furono pressanti le istanze dei produttori agricoli e dei comuni interessati dell'area ricadente nel bacino dei fiumi Salso e Simeto ma tutti costoro ottennero soltanto promesse e progetti fumosi di una linea ferrata. A rallentare il tutto ci si misero anche le pretese dei nobili latifondisti e delle amministrazioni comunali che cercavano di fare apportare modifiche al progetto del tracciato per fare in modo di farlo passare vicino al proprio fondo o al proprio territorio. Tuttavia lo scopo pi\u00f9 importante del progetto era quello di raggiungere Leonforte ed Agira zone nelle quali erano attive importanti miniere di zolfo allo scopo di convogliare su Catania e sul suo porto le rilevanti quantit\u00e0 di minerale estratto da raffinare e commercializzare. \nUn progetto ambizioso, propugnato dal sindaco di Catania Antonino di San Giuliano nel 1882 prevedeva una linea ferroviaria che avrebbe raggiunto sia Assoro che Randazzo biforcandosi oltre Adern\u00f2 ma, giudicata troppo dispendiosa, fu bocciata dai consiglieri i quali optarono per la soluzione pi\u00f9 modesta di Robert Trewhella portando cos\u00ec San Giuliano alle dimissioni.\nUn altro ostacolo era l'accesa rivalit\u00e0 tra Catania e Messina nel cercare di assicurare al proprio porto l'importante mole di traffico. Allo scopo infatti le autorit\u00e0 e gli ambienti imprenditoriali messinesi avevano gi\u00e0 da tempo commissionati studi di fattibilit\u00e0 per realizzare l'alternativa linea dell'Alcantara che avrebbe dovuto collegare l'area di Agira e Regalbuto alla costa jonica direttamente per Messina innestandosi alla linea ferrata jonica nell'area taorminese. L'inarrestabile diatriba ebbe come risultato il forte rallentamento dell'iter di approvazione con il risultato che nel frattempo il grosso imprenditore con importanti interessi anche nel settore zolfifero, Robert Trewhella realizzava in tempi abbastanza brevi la Ferrovia Circumetnea che si assicurava una buona parte del traffico commerciale dell'area ad ovest del vulcano.\nAll'approssimarsi degli anni trenta del XX secolo il progetto venne ripreso e rielaborato con l'intento di realizzare un itinerario pi\u00f9 breve e diretto tra Catania e Palermo via Valle del Simeto-Salso, Nicosia, Madonie, Fiumetorto. Lo scopo era quello di realizzarlo con pendenze massime dell'ordine del 21/22 per mille, quindi meno penalizzante dal punto di vista della prestazione rispetto al tracciato esistente dato che, sia il valico di Enna che altre tratte fra Caltanissetta e Roccapalumba, presentavano pendenze superiori al 30 per mille e posto su terreni pi\u00f9 stabili e meno franosi di quelli attraversati dal collegamento in questione che spesso veniva interrotto in seguito a straripamenti ed alluvioni. Il primo tratto della nuova linea fu aperto il 18 ottobre 1934 e venne costruito utilizzando la prima parte, in comune, della ferrovia esistente per Palermo, quindi un nuovo tracciato dalla Stazione di Motta Sant'Anastasia (che divenne cos\u00ec una stazione di diramazione) di 18\u00a0km fino alla stazione di Schettino-Santa Maria di Licodia. I lavori di costruzione, gi\u00e0 di per s\u00e9 lenti dato che era ormai venuta meno la motivazione commerciale del trasporto zolfifero, si fermarono all'approssimarsi della Guerra di Spagna che distolse dall'opera molti fondi e ripresero a tratti fino al secondo conflitto mondiale.\nNel dopoguerra il progetto venne ripreso nell'ambito di un piano che prevedeva il completamento della nuova linea in 10 anni e i lavori ripresero con l'arrivo a Regalbuto che veniva raggiunta piegando prima verso l'interno fino alla stazione di Mandarano-Centuripe e poi con un'ampia ansa che passava dal borgo di Carcaci. La stazione di Regalbuto venne realizzata passante in vista del proseguimento e vennero eseguiti i lavori in parte del tracciato e dei fabbricati fino a Nicosia bloccandoli tuttavia definitivamente nel 1952. Nel 1955, in prossimit\u00e0 delle elezioni regionali, vennero stanziati fondi per i rilievi aerei del tracciato, ma ancora nel 1958 un o.d.g. presentato alla Camera dei deputati ne richiedeva la ripresa. Nulla tuttavia si mosse anche in previsione della futura realizzazione dell'autostrada Catania-Palermo.\nLa ferrovia si rivel\u00f2 subito preziosa per il traffico merci agrumario ma carente per quello viaggiatori a causa dell'itinerario scelto che passava distante dai centri abitati ad eccezione di Patern\u00f2 che veniva costeggiata perifericamente e di Regalbuto da cui era distante circa un km. Il tracciato infatti rispondeva agli interessi commerciali per cui era stato progettato circa settant'anni prima. La ferrovia ebbe un intensissimo traffico merci durante la costruzione del grande Lago di Pozzillo che costeggiava nell'ultimo tratto, ma proprio a seguito dell'assestamento del terreno dopo il riempimento del lago una galleria nei pressi di Regalbuto manifest\u00f2 un certo cedimento. La galleria venne puntellata con delle apposite centinature.\nDa allora la linea non ebbe pi\u00f9 alcun interventi di manutenzione e intorno al 1973 venne limitata alla stazioncina di campagna di Sparacollo, 8\u00a0km prima di Regalbuto. Ci\u00f2 fece perdere del tutto il gi\u00e0 esiguo traffico viaggiatori. Alcuni anni dopo la linea venne ulteriormente limitata alla stazione di Carcaci continuando a registrare un consistente traffico giornaliero di treni derrate di agrumi con carri in partenza dalle stazioni di Carcaci, Mandarano, Schettino, Patern\u00f2 e Agnelleria. Nel pieno del periodo di produzione agrumaria dalla linea partivano giornalmente alcuni treni merci completi.\nCon il 31 dicembre del 1986 la linea cess\u00f2 ufficialmente di esistere, ma rimase utilizzata come raccordo di manovra fino a Patern\u00f2 e come deposito di rotabili accantonati anche nella stazione dismessa di Schettino. Il decreto ministeriale DM 73/T del 15 aprile 1987 successivo sanc\u00ec la definitiva chiusura delle stazioni e la dismissione dei passaggi a livello. Tuttavia la linea, per la parte tra Motta e Carcaci rimase utilizzabile all'occorrenza con esercizio a regime di manovra, vennero abbandonate le stazioni intermedie di Ritornella e Agnelleria ma mantenuta quella di Patern\u00f2. Nei primi anni duemila \u00e8 avvenuta una certa ripresa del servizio merci agrumario nella stazione di Patern\u00f2-San Marco per spedizioni verso i paesi del nord Europa difficili da raggiungere con il consueto trasporto su strada.\nIl 26 maggio 2014 il decreto n. 244 del Ministro delle infrastrutture e dei trasporti ha autorizzato la dismissione della linea tra Schettino e Regalbuto, per una lunghezza di km 36,75 ai sensi dell'articolo 2, comma 2 del DM 138T del 31 ottobre 2000, in seguito a istanza dell'amministratore delegato RFI S.p.A. con cui comunicava la rinuncia alla concessione dell'esercizio per la tratta in questione.\nCaratteristiche.\nLa linea venne armata con rotaie da 36\u00a0kg/m montate su traverse in legno a \"modulo 60\" con giunti sfalsati in alcuni tratti ed affacciati in altri. Il segnalamento era di tipo semaforico ad ala, misto, di prima categoria con avviso o di seconda categoria.\nLa linea aveva numerosi passaggi a livello di cui i principali custoditi con barriere e molti altri con catene o barriere in affidamenti ai privati. Molti anche i passaggi a livello incustoditi.\nLa velocit\u00e0 di linea era di 80\u00a0km/h fino agli anni settanta; in seguito a causa della mancanza di manutenzione venne abbassata progressivamente. A causa dell'armamento leggero i carri merci di elevato peso assiale imponevano spesso la circolazione a 20\u00a0km/h per l'intero percorso\nLa linea venne esercitata con trazione a vapore. Vi prestarono servizio locomotive del gruppo 740 e 480, in seguito anche 741 per i treni merci ed automotrici ALn 56. A volte anche ALn 772 fino all'arrivo delle ALn 668 serie 1500 del Deposito locomotive di Catania. A partire dalla met\u00e0 degli anni settanta iniziarono ad essere utilizzati i locomotori Diesel D.343 e D.443.\nLa circolazione dei treni veniva controllata e gestita mediante dirigenza unica e le singole stazioni era presenziate da assuntore che provvedeva a tutte le incombenze di gestione dello scalo eccetto che a quelle di circolazione treni affidate al dirigente unico con l'ausilio del capotreno e del macchinista.\nTutte le stazioni erano provviste di scambi ad azionamento manuale con apparecchi di sicurezza a chiave numerata per quelli disposti sui binari di circolazione che erano vincolati alla posizione dei segnali di protezione e liberi da vincoli per i restanti fasci di manovra e smistamento. Tutto ci\u00f2, unito alla rigidit\u00e0 delle procedure per la circolazione d dirigenza unica, rendeva oltremodo lente tutte le operazioni di composizione e scomposizione dei treni merci. Non venne mai attuato alcun programma di ammodernamento e la linea venne lasciata \"invecchiare\" abbassando semplicemente la velocit\u00e0 d'esercizio.\nPercorso.\nLa linea, ancora esistente pur se scollegata, ha origine dalla stazione di Motta Sant'Anastasia della ferrovia Palermo-Catania; se ne distacca partendo dal primo binario della stessa e, con un'ansa decisa verso nord, inizia a salire verso la stazione di Ritornella che raggiunge dopo 5\u00a0km. Altri 10\u00a0km di ascesa media del 20 per mille e raggiunge le stazioni di Agnelleria e poi di Patern\u00f2-San Marco. Questo era lo scalo merci pi\u00f9 importante dell'intera linea con un esteso fascio di binari ad uso merci. Tutt'intorno furono costruiti magazzini e depositi per lavorazione agrumi e prodotti alimentari. La linea poi prosegue per Schettino-Santa Maria di Licodia, altro scalo agrumario.\nAll'uscita della stazione, passato un viadotto a diverse arcate la linea inizia a scendere verso il letto del fiume Simeto che attraversa con un ardito viadotto in curva a varie arcate per attaccare poi la salita sull'altro versante del fiume gi\u00e0 in comune di Centuripe (il centro urbano \u00e8 distante circa 10\u00a0km dall'ex stazione, come riportato dalla segnaletica stradale extraurbana situata a poca distanza). Dopo 8\u00a0km raggiunge la stazione di Mandarano-Centuripe, attraversa una breve galleria e, dopo, un nuovo ardito ponte sulle gole del Salso con a destra il panorama etneo e della vallata dei due fiumi. Raggiunto il borgo di Carcaci, anch'esso scalo agrumario, prosegue per Leto e poi per Sparacollo serpeggiando tra i campi e gli agrumeti in ascesa moderata.\nSuperata la stazione di Sparacollo attacca di nuovo la salita, piegando a sinistra, con pendenza quasi costante del 21 per mille, attraversa una galleria costeggiando il Lago di Pozzillo fino alla stazione di Regalbuto, dotata di un ampio piazzale, di rimessa locomotive, rifornitore d'acqua a torre e alloggi per il personale."}
{"id": "1365128", "revid": "116307963", "url": "https://it.wikipedia.org/wiki?curid=1365128", "title": "Riesa", "text": "Riesa \u00e8 una citt\u00e0 tedesca di abitanti, nel Land della Sassonia.\nPossiede lo status di grande citt\u00e0 circondariale (\"gro\u00dfe Kreisstadt\").\nGeografia fisica.\nSi estende su un'area di ."}
{"id": "1365130", "revid": "12245", "url": "https://it.wikipedia.org/wiki?curid=1365130", "title": "Castello del Buon Consiglio", "text": ""}
{"id": "1365136", "revid": "1573940", "url": "https://it.wikipedia.org/wiki?curid=1365136", "title": "Neopsephotus bourkii", "text": "Il parrocchetto di Bourke (Neopsephotus bourkii ()) \u00e8 un uccello appartenente alla famiglia degli Psittaculidi.\nDeve il suo nome al generale Richard Bourke che lavor\u00f2 dal 1831 al 1837 come governatore del Nuovo Galles del Sud.\nDescrizione.\nSi tratta di un uccello di medie dimensioni, lungo circa 19\u201323\u00a0cm, che pesa circa 45 grammi.\nNella colorazione pi\u00f9 diffusa il piumaggio \u00e8 grigio, col ventre rosa che diventa celeste sotto la coda. Esistono tantissime mutazioni di colore ed \u00e8 ora difficile trovare esemplari dai colori ancestrali. I maschi hanno sfumature blu in fronte e sugli occhi, dove le femmine hanno pi\u00f9 spesso il piumaggio bianco.\nI piccoli sono di colore grigio pallido, col becco giallo, ma alcuni esemplari mostrano fin dall'inizio le penne remiganti celesti.\nBiologia.\nIl parrocchetto di Bourke vive in coppie o gruppi di 20-30 individui che nel periodo secco possono raggiungere persino i 100 esemplari. Questi animali sono attivi nelle prime ore del mattino o alla fine del pomeriggio.\nRiproduzione.\nCostruisce il nido nelle cavit\u00e0, nel periodo tra agosto e dicembre. La cova delle uova, tra 3 e sei, \u00e8 affidata alla madre, mentre il maschio ha il compito di procurare il cibo. Dopo 18 giorni nascono i pulli, che dopo 4 settimane sono gi\u00e0 in grado di volare, e diventano indipendenti dopo altre 3-4 settimane. L'aspettativa di vita \u00e8 circa 12 anni.\nRelazioni con l'uomo.\nLa prima coppia arriv\u00f2 in Europa nel 1867 e fu esposta allo zoo di Londra. Si riusc\u00ec a riprodurli solo 10 anni dopo in Belgio, nel 1880 in Germania e nel 1906 in Inghilterra. \u00c8 considerato un animale facile da allevare.\nDistribuzione e habitat.\nLa specie \u00e8 diffusa in Australia, in particolare nella zona semidesertica centrale.\nConservazione.\nIn base ai criteri della \"IUCN Red List\" la specie \u00e8 considerata a basso rischio di estinzione (\"Least Concern\")."}
{"id": "1365137", "revid": "547034", "url": "https://it.wikipedia.org/wiki?curid=1365137", "title": "Rugby Rovigo 2006-2007", "text": ""}
{"id": "1365154", "revid": "247222", "url": "https://it.wikipedia.org/wiki?curid=1365154", "title": "Jacopo Riguccio Galluzzi", "text": "Biografia.\nNativo di Volterra, della nobile famiglia Galluzzo o Galluzzi, termin\u00f2 i primi studi nel seminario di Volterra, fu studente dell'Universit\u00e0 di Pisa dove si laure\u00f2 in diritto (In utroque iure) nel 1762.\nNel 1768 ottenne la cattedra di filosofia morale nello Studio fiorentino con l'obbligo di leggere nell'Accademia dei Nobili. \nNel 1768 Jacopo Riguccio Galluzzo, Carlo Bonsi e Ferdinando Fossi ricevettero l'incarico di riordinare l'archivio della Segreteria vecchia, ovvero l'archivio personale della famiglia dei Medici, consistente in pi\u00f9 di seimilacinquecentosettanta faldoni conservati in nove stanze dove impiegarono due anni per la sola sistemazione del materiale e altri cinque anni per la lettura e la catalogazione di tutti i documenti contenuti.\nNel 1781, mentre era revisore delle stampe, ossia lettore per giudicare le opere che abbiano diritto all'imprimatur, dette alle stampe l\"'Istoria del Granducato di Toscana sotto il governo della casa Medici\", che fu anche la sua opera pi\u00f9 importante.\nSi avvicin\u00f2 alle idee illuministe, e divenne chiaramente sostenitore di idee liberali, ragion per cui fu allontanato da Firenze e mandato a dirigere la stazione delle poste Granducali a Roma.\nRientr\u00f2 con l'arrivo dei Francesi a Firenze nel 1799, ottenendo il Ministero delle Finanze; da qui fugg\u00ec con l'arrivo dei Viva Maria e si stabil\u00ec a Parigi sino alla proclamazione del Regno di Etruria. Tornato a Firenze nel 1801 mor\u00ec poco dopo il suo rientro."}
{"id": "1365155", "revid": "174925", "url": "https://it.wikipedia.org/wiki?curid=1365155", "title": "Ottaviano Mascarino", "text": ""}
{"id": "1365163", "revid": "281779", "url": "https://it.wikipedia.org/wiki?curid=1365163", "title": "Topi transgenici", "text": "Con il termine animale transgenico si intende un animale il cui genoma \u00e8 stato modificato attraverso l'inserimento di uno o pi\u00f9 geni che appartengono ad organismi di diversa specie, ossia la cui composizione genetica sia stata alterata dall'inserimento di DNA esogeno, indicato con il nome di transgene, trasmissibile alla progenie. Il processo alla base \u00e8 noto come transgenesi e viene applicato anche per la creazione di topi transgenici.\nOttenere topi transgenici risulta un passaggio fondamentale per la creazione di sistemi modello utili allo studio di diverse malattie, in particolare le malattie genetiche umane, l'analisi delle risposte farmacologiche ma anche per disporre di sistemi efficaci di produzione di proteine importanti dal punto di vista farmacologico e terapeutico.\nTappe fondamentali per lo sviluppo della tecnica di creazione dei topi transgenici sono state:\n- intorno alla met\u00e0 degli anni '70 l'inserimento di frammenti del DNA del virus SV40 nella cavit\u00e0 celomatica di embrioni di topo: l'esperimento produsse topi mutanti ma ad oggi non definibili come transgenici;\n- la dimostrazione nel 1980 da parte degli scienziato J. W. Gordon e F. H. Ruddle che il transgene viene trasmesso geneticamente alla progenie ottenendo grazie alle tecniche del DNA ricombinante topi definiti per la prima volta come transgenici;\n- l'esperimento di R. D. Palmiter e R. I. Brinster nel 1982 in cui si \u00e8 introdotto il gene dell'ormone della crescita nei topi, con la dimostrazione di poter ottenere sia modificazioni del fenotipo che del genotipo.\nTecniche per la creazione di topi transgenici.\nPer la creazione di topi transgenici sono tre le tecniche principalmente utilizzate e tra cui scegliere:\n- lo sfruttamento di vettori retrovirali\n- la tecnica della microiniezione nel pronucleo maschile\n- la manipolazione delle cellule staminali embrionali.\nVettori virali.\nProcesso che vede l'inserimento di segmenti genici di massimo 8kb (corrispondenti a tratti di un solo gene) all'interno della cellula embrionale sfruttando come vettori genomi dei retrovirus del tutto privati delle sequenze regolatrici, ossia vettori difettivi per i geni della replicazione virale; queste tipologie di vettori assicurano una buona probabilit\u00e0 di integrazione del transgene nella linea germinale e alla nascita della progenie la verifica viene effettuata analizzando un campione di biopsia della coda dei topolini; dal momento che esiste comunque la possibilit\u00e0 che i topi vadano incontro a contaminazione retrovirale oppure che si sviluppino forme tumorali, la tecnica viene sfruttata soltanto per fini di ricerca.\nMicroiniezione nel pronucleo maschile.\n- Fase 1: indurre una superovulazione nella femmina donatrice in modo da aumentare la produzione di uova, grazie alla somministrazione di siero di cavalla gravida e di gonadotropina corionica umana (il processo consente la produzione di 35 ovuli al posto dei 5-10 prodotti di norma);\n- Fase 2: accoppiamento della femmina donatrice per il prelievo degli ovuli fecondati nella fase in cui sono visibili ancora i due pronuclei distaccati;\n- Fase 3: microiniezione degli ovuli con il micromanipolatore, utilizzando un trasposone in forma lineare\u00a0che aumenta il tasso di integrazione di 5 ben volte (di norma si iniettano 1-2 picolitri della soluzione formata dal trasposone in tampone tris EDTA a pH 7,4, corrispondente a circa 200-400 molecole di DNA di 5kb); si individua il pronucleo maschile (il pi\u00f9 grande) e se la microiniezione \u00e8 avvenuta con successo si nota un rigonfiamento del pronucleo;\n- Fase 4: crescita dell'ovulo fertilizzato e trasfettato con il transgene fino alla fase di blastocisti;\n- Fase 5: impianto della blastocisti in una femmina pseudogravida (fatta accoppiare con un maschio vasectomizzato) andando a impiantare fino a 25/40 uova per femmina; dopo 3 settimane si ha la nascita della progenie formata in parte da topi totalmente transgenici e in parte da topi non transgenici;\n- Fase 6: individuazione del transgene tramite PCR per identificare quali siano i topolini transgenici; il processo presenta una resa bassa, di circa il 5%, per cui da 1000 uova si ottengono 35-50 topi transgenici.\nManipolazione delle staminali embrionali.\n- Fase 1: prelievo dell'embrione allo stadio di blastocisti da una femmina fertilizzata;\n- Fase 2: isolamento delle cellule staminali embrionali totipotenti dalla cavit\u00e0 della blastocisti, manipolabili geneticamente;\n- Fase 3: trasfezione del transgene d'interesse sfruttando la tecnica dell'elettroporazione o della lipofezione; l'obiettivo \u00e8 effettuare un'integrazione sito-specifica in un gene non indispensabile per le funzioni cellulari;\n- Fase 4: verifica dell'integrazione per selezionare le cellule correttamente trasfettate da arricchire; la verifica pu\u00f2 avvenire in due modi, entrambi volti a distinguere tra integrazioni spurie del transgene e integrazioni specifiche: \n- Fase 5: inserimento delle cellule correttamente trasfettate e arricchite con coltivazione su terreno ricco in una nuova blastocisti;\n- Fase 6: impianto della blastocisti in una femmina pseudogravida che dopo tre settimane d\u00e0 vita ad una progenie di topi chimerici;\n- Fase 7: accoppiamento selettivo della progenie per comprendere chi abbia il transgene nella linea germinale.\nApplicazioni di topi transgenici.\nI topi transgenici vengono utilizzati comunemente in laboratorio per condurre studi fisio-patologici e per cercare di produrre efficaci agenti terapeutici. In quanto mammiferi simulano abbastanza bene l'insorgenza e il progresso di una malattia diventando, pertanto, i principali modelli di studio degli organismi superiori tra i quali assume una notevole rilevanza l'uomo. Un esempio di studio molto importante \u00e8 la fibrosi cistica dove i ricercatori stanno conducendo degli esperimenti al fine di trovare una terapia consona ed efficace per i pazienti affetti da questa patologia.\nLa fibrosi cistica (FC) detta anche mucoviscidosi o malattia fibrocistica del pancreas \u00e8 una malattia genetica autosomica recessiva. La patologia \u00e8 causata da una mutazione del gene CF localizzato sul cromosoma 7. Questo gene codifica per la proteina trasmembrana CFTR (\"Cystic Fibrosis Transmembrane Conductance Regulator\") che funge da canale del cloruro. Difetti a carico di questo gene provocano un'alterazione della normale funzione di CFTR causando uno scorretto flusso intra ed extra cellulare di ioni cloruro determinando, in tal modo, un accumulo di muco nei dotti di molti organi. I principali organi colpiti sono il polmone e il pancreas e questo muco molto denso diventa la sede di molte infezione batteriche. Mediante un trattamento di antibiotici, i batteri non resistenti al farmaco specifico, muoiono e liberano il proprio DNA nei dotti, ostruendoli.\u00a0Questa occlusione duttifera, che impedisce il corretto funzionamento degli organi, \u00e8 data da un aumento di viscosit\u00e0 del muco prodotto dai canali cloruro non funzionanti in concomitanza con il genoma procariotico. La fibrosi cistica colpisce prevalentemente la popolazione caucasica con una frequenza di 1 su 2500 nati vivi e oggigiorno l'aspettativa di vita \u00e8 di circa 25-30 anni di et\u00e0. Per capire appieno la modalit\u00e0 d'azione della CFTR i ricercatori hanno bisogno di grandi quantit\u00e0 di questa proteina. Inizialmente il canale cloruro \u00e8 stato prodotto mediante vari sistemi di espressione \"in vitro\" ottenendo per\u00f2 una resa alquanto irrisoria. Solo successivamente la CFTR \u00e8 stata prodotta utilizzando vettori progettati appositamente per secernere il transgene direttamente nel latte. Varie ragioni hanno portato alla scelta della ghiandola mammaria: la proteina secreta con il latte non nuoce all'animale, si produce una grande quantit\u00e0 di latte e quindi della proteina eterologa e, infine, la purificazione del prodotto risulta versatile. Durante la lattazione, la proteina esogena viene secreta localizzandosi nella membrana plasmatica dei globuli di grasso derivati dallo sfaldamento della ghiandola mammaria. La \u03b2-caseina viene prodotta attivamente durante la lattazione ed \u00e8 una delle principali proteine del latte; per questo viene utilizzata come costrutto per far esprimere la CFTR eterologa.\u00a0L'esperimento mostra che il cDNA del gene CF \u00e8 stato clonato in mezzo al gene difettivo che codifica per la \u03b2-caseina caprina dal quale era stata deleta la parte terminale dell'esone 2 e la parte iniziale dell'esone 7. Il costrutto conserva un promotore forte e la sequenza di arresto della caseina. Si \u00e8 visto con questa metodica che i topi producono una grande quantit\u00e0 di CFTR correttamente glicosilata, l'organismo ospite non presenta alterazioni di nessun tipo e i lattanti risultano essere sani; pertanto \u00e8 stata estesa ad animali di taglia superiore al fine di ottenere quantitativi maggiori.\nUn altro esempio in cui i topi possono essere utilizzati come sistemi modello per le malattie umane \u00e8 quello dello studio della malattia di Alzheimer. Il topo \u00e8 stato utilizzato come modello animale capace di simulare la malattia, in quanto \u00e8 impossibile studiare l'insorgenza di tale malattia sull'uomo. La malattia di Alzheimer \u00e8 causato dall'accumulo di grovigli di neurofibrille nei neuroni, di placche dette \u201csenili\u201d nelle sinapsi e di corpi amiloidi nei vasi sanguigni. Sia le placche senili che i corpi amiloidi sono composti principalmente da una proteina di 4 kDa chiamata amiloide \u03b2 (A\u03b2). Le proteine A\u03b2 si formano in seguito alla modificazione e al taglio proteolitico della proteina APP e, ad oggi, l'origine della malattia di Alzheimer \u00e8 stata rilevata proprio in mutazioni a carico della proteine APP (precursore amiloide). Pertanto, sono stati creati topi transgenici per il gene APP completo, parziale o che presenti le mutazioni caratteristiche delle famiglie ad elevata incidenza della malattia. Ad esempio \u00e8 stato costruito un transgene APP contenente la mutazione APP-717 a cui sono stati aggiunti introni per aumentare la frequenza di integrazione. Particolare importanza nelle ricerche \u00e8 stata assunta dalla costruzione di un minigene PDAPP, contenente il cDNA modificato di APP (modifiche apportate sono volte alla correzione delle mutazioni riscontrate nelle famiglie ad alta incidenza della malattia) e sequenze introniche poste tra il promotore PDGF-\u03b2 (fattore di crescita piastrinico) altamente espresso nel tessuto cerebrale e il sito di poliadenilazione del virus SV40. Dai risultati ottenuti i ricercatori hanno potuto studiare e verificare come i topi transgenici portatori del gene PDAPP mostravano le placche amiloidi, la morte neuronale e i difetti della memoria e non manifestavano invece l'accumulo di grovigli di neurofibrille. Tutto ci\u00f2 \u00e8 servito per comprendere meglio quali proteine e quali modificazioni genetiche portano alla formazione e allo sviluppo della malattia di Alzheimer.\u00a0"}
{"id": "1365164", "revid": "123107157", "url": "https://it.wikipedia.org/wiki?curid=1365164", "title": "Lit Marefi\u00e0", "text": "Lit Marefi\u00e0 o L\u00e8t Marefi\u00e0 o Let Marefiya \u00e8 una localit\u00e0 del Scioa nota per essere stata la sede della prima legazione Italiana presso il Negus Menelik II.\nSi tratta di una localit\u00e0 montana sospesa sopra la valle dell'Awash, a due ore di cammino impegnativo da Ancober, allora sede dei re dello Scioa donata ad Orazio Antinori, che vi cre\u00f2 una stazione naturalistica ed un piccolo ospedale.\nL'altro etimo riconoscibile per il villaggio \u00e8 \"Lik Marefi\u00e0\", che i locali usano pi\u00f9 di frequente. L'origine di questo nome sarebbe invece \"il riposo dei Liqanos\", accompagnatori di Maria in una mitologica interpretazione copta etiopica di un viaggio che la Madre di Cristo avrebbe svolto in Etiopia dopo la sua ascensione.\nSi trova a circa 2.408 m di altezza, sotto la cima del'Emmemeret, ai bordi della foresta primaria di \"Wef Washa\", \"Grotta degli uccelli\" e nel fondo di un antico cratere.\n\u00c8 abitato da meno di 500 persone.\nSito di interesse storico e naturalistico, \u00e8 sede di una proposta stazione naturalistica dell'Universit\u00e0 di Perugia e della tomba dell'Antinori, che secondo uno dei due possibili etimi avrebbe dato il nome al villaggio \"riposo dell'uomo dal colorito pallido\" e dei due medici Italiani Ragazzi e Clevers.\nA quaranta minuti di cammino si trova il monastero di Mantiq Mariam, antico di oltre mille anni, dove la vita non \u00e8 cambiata in nulla dalla fondazione, popolato da centoventi monaci e loro parenti.\nSalendo per una via diretta \u00e8 possibile attraversare la detta foresta e giungere al passo del Terma Ber, a circa 3450m. Sopra il passo, pi\u00f9 ad est, si trova la regione montana non protetta e scarsamente conosciuta del Mahal Meda, il \"Campo di Mezzo\", uno dei tre siti di presenza dei mammiferi endemici etiopici lupo rosso o dei Simien Canis simensis e babbuino Gelada. La foresta Wef Washa \u00e8 sede di un centro di studi ecologici dell'Universit\u00e0 di Berna diretto da Hans Hurni, il secondo responsabile del parco montano dei Monti Semien."}
{"id": "1365172", "revid": "141783", "url": "https://it.wikipedia.org/wiki?curid=1365172", "title": "Parrocchetto di Bourke", "text": ""}
{"id": "1365174", "revid": "44638", "url": "https://it.wikipedia.org/wiki?curid=1365174", "title": "Guardia (playmaker)", "text": ""}
{"id": "1365181", "revid": "92723", "url": "https://it.wikipedia.org/wiki?curid=1365181", "title": "Ugliano", "text": "Ugliano (in croato \"Ugljan\") \u00e8 un'isola della Dalmazia settentrionale, in Croazia, situata di fronte a Zara. Amministrativamente appartiene alla regione zaratina, suddivisa nei comuni di Oltre, Cuclizza e Calle.\nL'isola \u00e8 tra le pi\u00f9 densamente popolate dell'Adriatico, nel 2011 contava 6 049 abitanti; le principali localit\u00e0 sono: Ugliano (\"Ugljan\"), Lucorano (\"Lukoran\"), Sant'Eufemia (\"Sutomi\u0161\u0107ica\"), Pogliana (\"Poljana\"), Oltre (\"Preko\"), Calle (\"Kali\") e Cuclizza (\"Kukljica\").\nGeografia.\nL'isola di Ugliano fa parte dell'arcipelago zaratino, e cos\u00ec come le isole vicine si sviluppa lungo un asse orografico con andamento nord-sud. L'isola \u00e8 formata da calcari e in parte da dolomie. La forma allungata dell'isola (22\u00a0km per 3,8\u00a0km di larghezza) ne ha determinato anche l'assetto viario: una sola strada collega le principali localit\u00e0, che sono tutte rivolte verso la costa dalmata. L'estremit\u00e0 settentrionale, punta San Pietro (\"rt Sv. Petar\"), racchiude, con punta Ovina (\"rt Ov\u010djak\") ad ovest, l'insenatura di valle Molina (\"Muline\"). A sud, tra punta Zablenisca o Lamiune (\"Japleni\u010dki rt\") e punta Secca o Caranton (\"rt Karantun\"), ci sono le valli Lamiane Grande (\"Vela Lamjana\"), Lamiane Piccola (\"Mala Lamjana\") e valle Busa (\"uvala Sabu\u0161a\"). Le due valli Lamiane a loro volta sono divise da punta dei Frati (\"rt Frata\u0161\u010dina\").\nUgliano \u00e8 separata dalla terraferma per mezzo del canale di Zara (Zadarski kanal) e dall'isola di Eso tramite il canale di Mezzo. Meno netta \u00e8 la separazione con le isole contermini: a nord Sestrugno \u00e8 distante solo 2\u00a0km; Rivani a circa 450\u00a0m separata dallo stretto di Ugliano (\"Veli \u017ddrelac\"), detto anche canale del Grande San Luca Velli, mentre a sud l'isola di Pasman \u00e8 addirittura collegata tramite un ponte carrozzabile gettato sullo stretto di Sdrelaz (\"Mali \u017ddrelac\"). \nL'isola ha una superficie di 51,05\u00a0km\u00b2 e lo sviluppo costiero \u00e8 di 78,74\u00a0km. La vetta pi\u00f9 alta \u00e8 il monte Grande (\"\u0160\u0107ah\") che raggiunge i 288\u00a0m e si trova nella parte centrale di Ugliano, poco pi\u00f9 a sud si erge il monte San Michele alto 249,6\u00a0m (\"Sv. Mihovil\").\nLa citt\u00e0 di Zara \u00e8 distante appena 4\u00a0km in linea d'aria ed \u00e8 regolarmente collegata da traghetti che partono dal capoluogo Oltre.\nIsole adiacenti.\nL'isolotto dei Sorci, Caranton, Bisacce e Nudo fanno parte del comune di Cuclizza.\nStoria.\nL'isola \u00e8 stata abitata fin dalla preistoria e venne nominata da Plinio il Vecchio col nome di \"Lissa\". Nel Medioevo prese il nome di San Michele, per poi essere nominata col nome attuale nel 1325. All'epoca dei Romani era abitata prevalentemente lungo il versante nordoccidentale, come testimoniano alcuni reperti archeologici che hanno anche attestato l'antica produzione di olio di oliva. Alcuni ritengono che il nome attuale dell'isola contenga qualche riferimento etimologico alla parola olio (in croato \"ulje\").\nPromessa all'Italia nel Patto di Londra, pass\u00f2, nonostante questo, al Regno dei Serbi, Croati e Sloveni nel 1921. Dal 1941 al 1943 fu annessa al Regno d'Italia cos\u00ec come larga parte della Dalmazia e fu inclusa successivamente nel Governatorato della Dalmazia, nell'ampliata provincia di Zara. Nel 1945, dopo la fine della seconda guerra mondiale, Ugliano entr\u00f2 a far parte della Repubblica Socialista di Croazia, stato federato della Jugoslavia, per poi passare alla Croazia indipendente nel 1991.\nArchitettura.\nMolte le vestigia del passato veneziano dell'isola: la fortezza di San Michele del XIII secolo sul monte omonimo (\"Sv. Mihovil\"), edificato in epoca incerta ove si trovava un monastero benedettino \"Sancti Michaelis de Monte\" della fine dell'XI secolo, passato in mano ai Veneziani nel 1345-1346 durante l'assedio di Zara e ristrutturato nella seconda met\u00e0 del XIV secolo.\nPresso la localit\u00e0 di Gornje Selo (Alta Villa), c'\u00e8 il Castel Califfi (in croato dvorac Califfi), edificato dalla nobile famiglia veneziana dei Califfi nel XVII secolo.\nSociet\u00e0.\nComunit\u00e0 italiana.\nEbbe una significativa componente italofona fino all'Ottocento. In seguito l'isola venne annessa al Regno di Jugoslavia alla fine della prima guerra mondiale, ci\u00f2 provoc\u00f2 una forte diminuzione numerica della minoranza di madrelingua italiana. La diminuzione continu\u00f2 fino a dopo la seconda guerra mondiale. Oggi, secondo il censimento del 2011, nell'isola sono rimasti pochissimi italiani."}
{"id": "1365187", "revid": "13833", "url": "https://it.wikipedia.org/wiki?curid=1365187", "title": "Ugljan", "text": ""}
{"id": "1365192", "revid": "716642", "url": "https://it.wikipedia.org/wiki?curid=1365192", "title": "Kossa Football Club", "text": "Il Kossa FC (nome completo \"Kossa Football Club\") \u00e8 una societ\u00e0 calcistica con sede ad Honiara, nelle Isole Salomone. Partecipa all'Honiara FA League e al National Club Championship.\nDal 2004 al 2006 era nota con il nome di Fairwest.\nNel 2008 ha partecipato per la prima volta all'OFC Champions League, perdendo in finale contro il Waitakere United."}
{"id": "1365194", "revid": "339392", "url": "https://it.wikipedia.org/wiki?curid=1365194", "title": "Ixocomus badius", "text": ""}
{"id": "1365197", "revid": "92723", "url": "https://it.wikipedia.org/wiki?curid=1365197", "title": "Topo knockout", "text": "Un topo \"knockout\" \u00e8 un topo geneticamente modificato in cui \u00e8 soppressa, a scopo di studio, l'espressione di un determinato gene. Tale soppressione \u00e8 definita gene knockout (o \"knockout genico\"). Il primo topo knockout fu creato da Mario Capecchi, Martin Evans e Oliver Smithies alla fine degli anni ottanta, e ha valso loro il Premio Nobel per la medicina l'8 ottobre 2007.\nProcedura di ottenimento di topi \"Knock-Out\".\nLa fase iniziale consiste nello studio approfondito del gene e della ricerca dei suoi esoni critici; non \u00e8 infatti possibile distruggere un intero gene in eucarioti superiori e si deve quindi agire facendo delezione di zone critiche: \u00e8 necessario conoscere la sua sequenza nucleotidica, la presenza di polimorfismi (a singolo nucleotide e di lunghezza dei frammenti di restrizione) e la sua posizione specifica nel genoma. A questo punto viene scelto il tipo di vettore di inserzione (di solito di circa 100-200 bp) e la modalit\u00e0 di inattivazione. Il vettore \u00e8 inserito tramite transfezione (elettroporazione, cannone genico ecc.). Il vettore \u00e8 cos\u00ec inserito in cellule pluripotenti (staminali embrionali) precedentemente prelevate e fatte crescere in vitro. Nella pratica pi\u00f9 comune sono usati vettori di rimpiazzo (\"replacement vector\"); essi ad esempio contengono il gene da studiare, ma in una forma mutata inattiva: il gene, per omologia di sequenza, una volta entrato nel nucleo, potr\u00e0 essere sostituito a quello originario attivo tramite ricombinazione omologa, determinando appunto il knock-out genico. La ricombinazione omologa in eucarioti superiori \u00e8 comunque un evento raro e per aumentare la probabilit\u00e0 che avvenga occorre progettare il vettore di trasfezione in modo che il marcatore NEO sia fiancheggiato da sequenze omologhe al gene da distruggere di considerevole lunghezza.\nSelezione delle cellule transfette.\nUn importante problema risiede nel fatto che i vettori riescono a entrare nella cellula e sostituirsi in modo corretto molto raramente. \u00c8 stato quindi necessario introdurre tecniche per selezionare solo le cellule in cui la transfezione era stata correttamente portata a termine.\nIn passato per verificare quali cellule venivano effettivamente transfettate era indispensabile la PCR; oggi, pi\u00f9 semplicemente, si usano vettori a selezione positiva/negativa che utilizzano particolari \"marker di selezione\". Due sono i marker utilizzati: il primo \u00e8 di solito un gene che conferisce resistenza ad un antibiotico; il gene viene inserito in posizione molto ravvicinata a quello da inattivare o addirittura al suo interno; in questo modo, aggiungendo l'antibiotico in coltura sopravviveranno solo le cellule in cui il vettore con il gene (tra cui quello per la resistenza all'antibiotico) si \u00e8 inserito stabilmente nel genoma. Pu\u00f2 succedere per\u00f2 che il vettore si inserisca per ricombinazione non omologa in un punto qualsiasi del genoma: in tal caso non abbiamo l'inattivazione del gene che volevamo, ma l'inserimento casuale in un qualunque altro punto del genoma. Per evitare questo si usa un secondo marker: di solito \u00e8 una sequenza codificante per la timidina chinasi (\"TK\"). La sequenza \u00e8 posta in posizione distaccata rispetto al gene da sostituire; la timidina chinasi \u00e8 un enzima in grado di attivare la forma tossica del ganciclovir. Di conseguenza visto che la sequenza per la TK difficilmente viene inserita per ricombinazione omologa, aggiungendo il ganciclovir, solo le cellule transfettate e che avranno subito la ricombinazione omologa sopravviveranno. Una PCR di verifica \u00e8 comunque consigliabile al fine di evitare falsi positivi.\nNel caso si utilizzi solo la PCR per il controllo si far\u00e0 una prima verifica delle cellule ricombinate e una seconda per selezionare quelle in cui la ricombinazione \u00e8 stata omologa su uno dei due alleli.\nInserimento delle cellule transfette.\nQueste cellule a questo punto vengono inserite nella blastocisti di una femmina di topo gravida e si fa sviluppare l'animale \"knock-out\". Come meccanismo di controllo si utilizza il colore del pelo, ad esempio se la blastocisti donatrice genera topi neri, impianteremo cellule staminali di topo bianco reiniettando il tutto. Se le cellule attecchiscono, la progenie sar\u00e0 formata da topi con macchie bianche e nere, altrimenti avremo solo topi neri.\nNata la filiera, le chimere maschio bianche e nere vengono incrociate con femmine bianche, per avere topi bianchi e topi neri, questi ultimi saranno scartati subito, i bianchi verranno invece analizzati tramite PCR per poter appurare se sono eterozigoti \"knock-out\".\nA questo punto gli eterozigoti \"knock-out\" verranno incrociati tra loro per ottenere un 25% (vedi Mendel) di filiera omozigote \"knock-out\".\nSe la mutazione \u00e8 incompatibile con la vita, ovvero il gene di studio \u00e8 indispensabile e su di esso non avvengono meccanismi di compenso genico, il \"knock-out\" omozigote morir\u00e0 durante la vita uterina o nei primi giorni di vita (solitamente per sepsi).\n\"Knock-Out\" Condizionali.\nOggi vengono creati topi \"knock-out\" condizionali, ovvero knock-out solamente in specifici tessuti. Si ha con questa tecnica l'inattivazione del gene solo quando il tessuto ha terminato il processo differenziativo; cos\u00ec se il gene \u00e8 vitale per lo sviluppo embrionale, \"spegnendosi\" a sviluppo completato, non determiner\u00e0 la morte precoce dell'embrione murino.\nAd esempio un \"knock-out\" per i recettori nicotinici manca di sistema nervoso autonomo funzionante e il nascituro morir\u00e0 di varie infezioni, se non durante la vita uterina, appena dopo la nascita. Nei \"knock-out\" condizionali la ricombinazione omologa avviene solo in un dato tessuto ed \u00e8 quindi compatibile con la vita.\nIl sistema pi\u00f9 famoso \u00e8 il cosiddetto \"Cre/LoxP System\". Si avvale di un vettore virale, il fago P1, che esprime la ricombinasi CRE, che riconosce una sequenza di 34 bp specifiche. Si creano i recettori con le sequenze di riconoscimento per la CRE, (i recettori LOX) e il corrispondente \"knock-out\" che avr\u00e0 un esone con sequenza LOX, e in parallelo si creer\u00e0 anche un topo transgenico che esprimer\u00e0 la CRE solo nei tessuti che hanno LOX e nell'incrocio si avr\u00e0 taglio del gene solo in quel tessuto, ottenendo cos\u00ec un \"knock-out\" condizionale spaziale.\nSe invece vogliamo che il \"knock-out\" si manifesti solo dopo la nascita, metteremo un promotore inducibile, per esempio per mezzo di tetraciclina, che potremo attivare nel momento giusto per ottenere il cosiddetto \"knock-out\" condizionale spaziotemporale.\nLa CRE quando trova sequenze LOX disposte non in tandem, bens\u00ec separate da altre sequenze, inverte la sequenza interposta (per esempio un esone), per cui il \"knock-out\" malato pu\u00f2 essere guarito girando l'esone."}
{"id": "1365201", "revid": "932277", "url": "https://it.wikipedia.org/wiki?curid=1365201", "title": "Processo stocastico discreto", "text": "Un processo stocastico discreto, detto anche processo stocastico a tempo discreto, \u00e8 un processo stocastico in cui lo spazio degli stati, chiamato Xn, \u00e8 un insieme discreto.\nPerci\u00f2 possiamo definire X come: formula_1. Si definisce, infatti, processo stocastico una famiglia di variabili casuali indicizzate da un parametro formula_2 e lo si denota con formula_3. Ogni variabile casuale formula_4 assume valori in un insieme formula_5 detto spazio degli stati. Un processo \u00e8 detto discreto (o continuo) a seconda che i valori assunti dalle variabili casuali siano discreti (o continui)."}
{"id": "1365207", "revid": "812213", "url": "https://it.wikipedia.org/wiki?curid=1365207", "title": "Saffico", "text": ""}
{"id": "1365209", "revid": "339392", "url": "https://it.wikipedia.org/wiki?curid=1365209", "title": "SL Benfica (futsal)", "text": ""}
{"id": "1365210", "revid": "36426", "url": "https://it.wikipedia.org/wiki?curid=1365210", "title": "Cattedrale di San Finbar", "text": "La cattedrale di San Finbar o \"San Finbarre\" (in irlandese \"Ardeaglais Naomh Fionnbarra\"; in inglese \"Saint Finbarre's Cathedral\" o \"Saint Fin Barre's Cathedral\") \u00e8 un edificio di culto cristiano anglicano di Cork, nella Repubblica d'Irlanda, ed \u00e8 la cattedrale sede della diocesi Cork, Cloyne e Ross gestita dalla Church of Ireland. Deve il nome al patrono di Cork, San Finbar, ed \u00e8 attualmente gestita dal vescovo Paul Colton.\nStoria e descrizione.\nL'edificio \u00e8 stato costruito sulle fondamenta di una precedente cattedrale: i lavori iniziarono nel 1862 e terminarono nel 1879 sotto la direzione dell'architetto William Burges, che la imprezios\u00ec al termine dei lavori con un angelo dorato (che tiene una tromba per mano) posto sul pinnacolo acquistato a proprie spese.\nUna leggenda narra che questi unir\u00e0 lo squillo delle proprie trombe a quello degli altri angeli che annunciano la fine del mondo.\nNei primi anni del nuovo millennio, a quello stesso angelo furono sottratte le due trombe da alcuni ignoti (non \u00e8 precisato se tre o quattro), il vescovo allora fece un pubblico appello chiedendo che venissero restituite. Qualche notte pi\u00f9 tardi le trombe comparirono ma anche questo gesto rest\u00f2 anonimo.\nPer commemorare questo fatto, Anthony Ruby immortal\u00f2 la scena dipingendo un quadro che ora \u00e8 custodito nel salotto del vescovo."}
{"id": "1365213", "revid": "729019", "url": "https://it.wikipedia.org/wiki?curid=1365213", "title": "Tatmadaw Kyi", "text": "L'Esercito della Birmania (ufficialmente Tatmadaw) \u00e8 l'organizzazione responsabile per la sicurezza nazionale e la difesa della Birmania.\nIl Tatmadaw \u00e8 incaricato sia della sicurezza esterna sia della sicurezza interna: da esso dipendono infatti, oltre all'Esercito, all'Aeronautica e alla Marina, anche la polizia e le guardie di frontiera.\nIl reclutamento avviene su base volontaria e professionale. Il totale delle sue truppe ammonta a oltre 500.000 unit\u00e0.\nDalla sua costituzione, avvenuta nel 1948, il Tatmadaw \u00e8 stato utilizzato nella repressione delle minoranze etniche indipendentiste e delle rivolte popolari per la democrazia, come quella avvenuta nel 1988 e quella scoppiata nel 2007.\nDal 1992 a capo del Tatmadaw c'\u00e8 il generale Than Shwe, numero uno della giunta militare al potere. Dal 2006 il Tatmadaw ha i suoi comandi nella nuova capitale Naypyidaw.\nIl 1\u00ba febbraio 2021, il capo dell'Esercito ha preso il potere della nazione, dopo aver arrestato il Presidente Birmano, la consigliera di Stato e alcuni membri del Governo."}
{"id": "1365214", "revid": "339392", "url": "https://it.wikipedia.org/wiki?curid=1365214", "title": "Sporting Braga (futsal)", "text": ""}
{"id": "1365215", "revid": "320578", "url": "https://it.wikipedia.org/wiki?curid=1365215", "title": "Sporting Pombal (futsal)", "text": ""}
{"id": "1365219", "revid": "729019", "url": "https://it.wikipedia.org/wiki?curid=1365219", "title": "Stazione di Castellammare di Stabia Marittima", "text": "La stazione di Castellammare di Stabia Marittima \u00e8 uno scalo merci a servizio del porto di Castellammare di Stabia che ha funzionato per quasi 100 anni: in questo arco di tempo non ha mai avuto traffico passeggeri. La stazione \u00e8 posta all'estremit\u00e0 di un tronco dell'omonimo raccordo.\nStoria.\nQuando il porto di Castellammare di Stabia inizi\u00f2 a ricoprire un ruolo sempre pi\u00f9 importante nel trasporto delle merci in Campania, si decise la costruzione di un raccordo che collegasse la ferrovia Torre Annunziata - Gragnano sia con il porto che con i Cantieri Navali: proprio all'entrata del porto vi era un bivio che conduceva a queste due diverse destinazioni.\nLa stazione venne inaugurata nel 1886 ed era dotata di un binario che permetteva ai treni di invertire il senso di marcia per raggiungere i vicini magazzini generali dove veniva conservato sale e grano. I treni merci erano abbastanza frequenti e solitamente si attestavano alla stazione di Castellammare di Stabia.\nAlle fine degli anni settanta vi fu la chiusura dei magazzini generali ed il trasporto di grano, soprattutto per i pastifici di Gragnano, venne affidato ai camion: la stazione perse cos\u00ec la sua importanza e venne definitivamente chiusa. Per anni per\u00f2 sul suo binario hanno sostato diversi carri merci.\nOggi \u00e8 possibile vedere ancora sia il binario della stazione, delimitato da muro e cancello, sia il binario che si attestava vicino ai magazzini generali: questa zona attualmente \u00e8 usata come parcheggio.\nFuturo.\nNell'immediato futuro i binari verranno rimossi, cos\u00ec con il muro di cinta, per far posto sia ad un parcheggio che all'ingresso del nuovo terminal crocieristico. D'altro canto la stazione non potrebbe pi\u00f9 ricoprire alcun ruolo nello scambio merci visto il sopravvento del trasporto sul gomma ed un traffico merci che negli ultimi anni \u00e8 notevolmente calato rispetto al passato e formato prevalentemente da legno e grano."}
{"id": "1365220", "revid": "56818", "url": "https://it.wikipedia.org/wiki?curid=1365220", "title": "Neurofibromatosi di tipo I", "text": ""}
{"id": "1365232", "revid": "834", "url": "https://it.wikipedia.org/wiki?curid=1365232", "title": "HPNS", "text": ""}
{"id": "1365235", "revid": "1723026", "url": "https://it.wikipedia.org/wiki?curid=1365235", "title": "Disillusion (gruppo musicale)", "text": "I Disillusion sono una band metal tedesca, autrice di una fusione di black, death, progressive, thrash e industrial metal."}
{"id": "1365236", "revid": "1305772", "url": "https://it.wikipedia.org/wiki?curid=1365236", "title": "Insomniatic", "text": "Insomniatic \u00e8 il terzo album di Aly &amp; AJ pubblicato nel 2007 da Hollywood Records in CD.\nIl disco.\nL'album \u00e8 stato pubblicato il 10 luglio 2007 negli Stati Uniti e il 22 ottobre 2007 in Italia su tutti i Digital Music Store italiani, con una cover differente rispetto all'edizione americana. La versione europea contiene una traccia in meno, \"Blush\". In questo album, per la prima volta si notano singoli che sono realizzati da una sola cantante, con piccoli aiuti dell'altra, Silence e Flattery sono cantate da AJ, mentre Blush (eliminata nella versione europea) e Tears (presente solo nella Deluxe Edition) cantate da Aly.\nMTV.com ha pubblicato sul suo sito l'intero album, il 3 luglio 2007. La canzone \"Blush\" \u00e8 stata esclusa senza nessuna spiegazione.\nLa canzone Like Whoa fu utilizzata in un episodio di The Hills in onda su MTV, nel film uscito l'8 luglio 2007 e in , uscito il 24 ottobre 2008.\nLa versione strumentale dell'album \u00e8 stata pubblicata su iTunes, insieme alla versione standard.\nL'edizione australiana dell'album presenta la stessa copertina della versione deluxe, a parte la scritta \"Deluxe Edition\". Inoltre l'album \u00e8 stato pubblicato con Chemicals React come prima traccia e, successivamente, le tracce della versione standard.\nL'album fu pubblicato il 10 luglio 2007 negli Stati Uniti e il 22 ottobre 2007 in Italia, solo sui negozi digitali. Un'annunciata versione deluxe dell'album \u00e8 stata pubblicata in Giappone. La cover della versione deluxe, senza la scritta \"deluxe edition\", \u00e8 stata usata come cover per la versione standard australiana.\nIl pre-order di iTunes ha messo a disposizione tutte le tracce dell'album ad esclusione di \"Blush\", ed ha inserito una versione strumentale di Potential Breakup Song e Chemicals React [Remix]. Il video di Potential Breakup Song \u00e8 incluso insieme al Digital Booklet. La traccia numero 4 dell'album \"Division\" \u00e8 rappresentata con il simbolo \"\u00f7\", che rappresenta la divisione.\nUna versione deluxe dell'album era stata programmata per essere pubblicata il 6 novembre 2007, posticipata al marzo 2008 e cancellata definitivamente. Le sei canzoni presenti in questa edizione sono performance all'Abbey Road Sessions in Inghilterra e il remix di Potential Breakup Song. Insieme al Cd vi \u00e8 anche un DVD con i video dei principali singoli di Aly &amp; AJ.\nNel DVD sono presenti anche:\nLa versione Deluxe fu pubblicata solamente in Giappone\nPromozione.\nLe sorelle Michalka hanno eseguito Potential Breakup Song vicino al London Eye, per promuovere l'uscita del disco in Inghilterra in ottobre.\nAccoglienza.\nL'album debutt\u00f2 alla posizione numero 15 della classifica Billboard, vendendo pi\u00f9 di 39.000 copie la prima settimana e diventando l'album pi\u00f9 venduto di Aly &amp; AJ.\nInsomniatic rimase in classifica per un totale di 18 settimane, uscendo dopo 14 settimane di permanenza e rientrando sei settimane dopo."}
{"id": "1365248", "revid": "767487", "url": "https://it.wikipedia.org/wiki?curid=1365248", "title": "Opheodrys vernalis", "text": "Opheodrys vernalis \u00e8 un serpente non velenoso della famiglia Colubridae, diffuso in Nord America.\nDescrizione.\nIl serpente \u00e8 di color verde brillante e si trova principalmente nei prati umidi, praterie e radure delle foreste di conifere. Esso \u00e8 quasi interamente insettivoro, nutrendosi di grilli, cavallette e bruchi.\nQuesti serpenti raggiungono una lunghezza da 36 a 66\u00a0cm, sono relativamente piccoli. La femmina depone uova cilindriche molto piccole, generalmente tra 3 e 13, che possono schiudersi in appena 4 giorni."}
{"id": "1365249", "revid": "767487", "url": "https://it.wikipedia.org/wiki?curid=1365249", "title": "West and Soda", "text": "West and Soda \u00e8 un film di animazione del 1965, prodotto e diretto da Bruno Bozzetto, primo lungometraggio animato italiano dopo ben 16 anni dai capostipiti \"I fratelli Dinamite\" di Nino Pagot e \"La rosa di Bagdad\" di Anton Gino Domeneghini.\n\u00abContemporaneamente parodia, citazione, omaggio e rilettura con squarci surreali del western pi\u00f9 classico\u00bb, \u00e8 stato distribuito nelle sale cinematografiche italiane nel pieno dell'esplosione dello spaghetti western, ma di fatto ne \u00e8 stato un precursore, perch\u00e9 l'idea risale al 1962 e la produzione \u00e8 iniziata nel 1963, prima di quella di \"Per un pugno di dollari\" di Sergio Leone, iniziatore ufficiale del sotto-genere, ma si \u00e8 protratta per due anni a causa delle difficolt\u00e0 tecniche.\nTrama.\nIn uno sperduto villaggio del selvaggio West, un ricco proprietario terriero senza scrupoli, il \"Cattivissimo\", che si serve di due violenti scagnozzi, Ursus e lo Smilzo (Slim), mantiene il potere con la paura e vuole impadronirsi con le buone o le cattive dell'ultimo terreno fertile, di propriet\u00e0 della giovane Clementina, che vive nel suo piccolo ranch con la sola compagnia dei suoi animali, tre mucche, una gallina e un cane amante dell'alcol, Socrate.\nQuando la sua ennesima proposta di matrimonio viene respinta dalla ragazza, il Cattivissimo decide di scatenare i suoi uomini, ma la situazione cambia per l'arrivo del misterioso Johnny. Clementina si prende cura del cowboy, spossato da un lungo viaggio, ma non riesce a farlo uscire da uno stato di completa apatia. Quando questi si reca al saloon, disarmato, viene malmenato da Ursus e dallo Smilzo, senza reagire e, durante la rissa, perde una pepita d'oro, che attira l'interesse del Cattivissimo.\nFallito ogni tentativo di scoprirne la provenienza direttamente da Johnny, inclusa la tortura con delle formiche del deserto, il Cattivissimo decide di far rapire Clementina. A questo punto il cowboy risorge e, trasformatosi in un pistolero in livrea nera, elimina il Cattivissimo per poi sbaragliare i due in un duello, secondo i dettami del genere \"western\". Epilogo romantico con coda demenziale.\nProduzione.\nGenesi dell'opera.\nL'idea di cimentarsi con un lungometraggio animato fu suggerita a Bozzetto dall'amico docente universitario Attilio Giovannini, mentre fu di Bozzetto, appassionato di cinema western, l'idea di scegliere proprio questo genere come soggetto del film, sulla base della considerazione che, se Walt Disney aveva attinto per le proprie opere alla fiaba classica, il film western, per la sua struttura archetipica, era una sorta di fiaba moderna.\nFin dal titolo, \u00e8 esplicitamente dichiarato il miscuglio dei molti western classici che hanno fatto da ispirazione al film, mentre non c'\u00e8 alcun legame diretto con i fumetti western-comici come \"Cocco Bill\" o \"Lucky Luke\". Bozzetto ha detto di aver disegnato il pistolero Johnny avendo in mente il \"cavaliere biondo\" Shane Alan Ladd protagonista del western classico \"Il cavaliere della valle solitaria\" (1953).\nRiprese.\nLe riprese hanno avuto un carattere fortemente sperimentale, ogni soluzione tecnica ha richiesto una verifica del risultato sulla pellicola sviluppata e costretto a rifare pi\u00f9 volte il lavoro per un'unica scena.\nPrincipale responsabile delle animazioni \u00e8 stato Guido Manuli, che ha realizzato direttamente molte delle sequenze pi\u00f9 importanti e ha dato una personalit\u00e0 ai personaggi del film. Per la sequenza del duello fra Johnny e il Cattivissimo, Manuli ha attinto all'esperienza di un'opera precedente dello studio, il cortometraggio \"I due castelli\" (1963).\nEssenziale per la riuscita del film il lavoro di Giovanni Mulazzani per gli sfondi, senza il quale, a detta dello stesso Bozzetto, il film forse non sarebbe nemmeno iniziato.\nColonna sonora.\nPer Bozzetto la musica e gli effetti sonori sono una parte importantissima del film. \u00c8 la colonna sonora che d\u00e0 un'anima al film e \u00ablo solleva da terra\u00bb.\nLe musiche inserite nel cartone animato originale del 1965 sono a cura di Giampiero Boneschi.\nNel 2021 le band I Matti delle Giuncaie e Super Trutux hanno rilasciato un EP split video-album dal titolo Soundtrack for West and Soda, che propone una colonna sonora alternativa rispetto a quella del cartone originale.\nCritica.\nPer il \"Dizionario Mereghetti\", si tratta del \u00abcapolavoro del cinema d'animazione italiano: non somiglia a nulla che si fosse mai visto in precedenza (non solo in Italia), non ebbe alcun epigono e stupisce con i suoi continui spiazzamenti e cambiamenti di registro e di ritmo\u00bb, anticipa le trovate di \"Mezzogiorno e mezzo di fuoco\" (1974) di Mel Brooks e del cinema demenziale anni settanta-ottanta.\nSecondo il \"Dizionario Morandini\", il film spicca per la \u00abricchezza straripante delle trovate di umorismo grafico [...] A distanza di 40 anni, in tempi di computer graphic, guadagna in spessore comico, originalit\u00e0 del disegno e dinamismo dell'azione.\u00bb\nAltri media.\nUn adattamento a fumetti \u00e8 apparso sulla storica rivista \"Il Giorno dei Ragazzi\", nota ai pi\u00f9 per aver ospitato la nascita di \"Cocco Bill\" di Jacovitti."}
{"id": "1365251", "revid": "490388", "url": "https://it.wikipedia.org/wiki?curid=1365251", "title": "Absit omen", "text": "La locuzione latina absit omen (lett. \"sia assente il presagio\") \u00e8 una locuzione con la quale si vuole allontanare la mala sorte, che si ritiene altrimenti possa presagirsi da un fatto o evento: ad esempio nell'apprendere che il proprio medico curante si chiama Della Morte.\nSi tratta della locuzione contraria a sit omen o accipio omen (lett. \"[ne] traggo un presagio\"), con cui viceversa si fanno voti perch\u00e9 un determinato presagio si riveli veritiero."}
{"id": "1365263", "revid": "287204", "url": "https://it.wikipedia.org/wiki?curid=1365263", "title": "Storia della filosofia occidentale (Russell)", "text": "Storia della filosofia occidentale (titolo completo: \"Storia della filosofia occidentale e dei suoi rapporti con le vicende politiche e sociali dall'antichit\u00e0 a oggi\", titolo originale \"A History of Western Philosophy And Its Connection with Political and Social Circumstances from the Earliest Times to the Present Day\") \u00e8 un saggio divulgativo di storia della filosofia scritto da Bertrand Russell.\nSviluppo e stesura del libro.\nL'opera venne scritta durante la seconda guerra mondiale, mentre Russell si trovava negli Stati Uniti, e deve la propria origine a una serie di lezioni di storia della filosofia che egli tenne alla Barnes Foundation di Filadelfia tra il 1941 e il 1942.\nStruttura dell'opera.\nL'opera \u00e8 composta da tre libri, ognuno dei quali diviso in parti e ulteriormente in capitoli; ogni capitolo \u00e8 dedicato a un singolo autore, a una scuola filosofica o a una descrizione storica degli avvenimenti e del contesto socioculturale in cui determinate filosofie si svilupparono. La struttura dei tre libri \u00e8 la seguente:\nLibro primo.\nIl primo libro tratta della filosofia antica. \u00c8 diviso in tre parti, dedicate a presocratici, a Socrate, Platone ed Aristotele, e alla filosofia ellenistica e romana.\nLibro secondo.\nIl libro secondo tratta della filosofia cristiana cattolica dell'alto (i Padri) e del basso Medioevo (la Scolastica).\nLibro terzo.\nIl terzo libro tratta della filosofia moderna e contemporanea, dal Rinascimento a Hume, e successivamente dall'Illuminismo alle filosofie del Novecento.\nAccoglienza del pubblico e della critica.\nScritta in uno stile semplice e accessibile al grande pubblico, spesso arguto quando non umoristico, l'opera ebbe notevole successo commerciale sia in Europa che negli Stati Uniti.\nI filosofi e in generale gli intellettuali contemporanei e posteriori a Russell si divisero circa la critica dell'opera, e questa in generale raccolse sia consensi che pesanti stroncature. Roger Scruton, ad esempio, apprezz\u00f2 l'opera, ma mosse al suo autore alcune critiche riguardo all'organizzazione del lavoro e alla gestione delle introduzioni storiche.\nCritiche pi\u00f9 severe vennero da George Steiner e da Yorick Smythies.\nLo stesso Bertrand Russell comment\u00f2 il proprio libro cos\u00ec:"}
{"id": "1365271", "revid": "932277", "url": "https://it.wikipedia.org/wiki?curid=1365271", "title": "Accipio omen", "text": "La locuzione latina accipio omen (lett. \"[ne] traggo un presagio\"), o anche placet omen, \u00e8 una locuzione con la quale si esprime il desiderio che un determinato presagio si avveri. Citata nel De Viris Illustribus di Lhomond (1775) \u00e8 la storia di Lucio Emilio Paolo Macedonico, la cui figlioletta gli comunic\u00f2 la morte della propria cagnolina Persea. Poich\u00e9 stava preparando la guerra al re Perseo di Macedonia, Lucio Emilio consol\u00f2 la figlia affermando trattarsi di un presagio: \"\"Accipio omen,\" inquit, \"mea filia.\"\" (Lhomond, 45.6).\nLa locuzione contraria \u00e8 absit omen (o non ad me pertinet, letteralmente \"non mi riguarda\")."}
{"id": "1365284", "revid": "547034", "url": "https://it.wikipedia.org/wiki?curid=1365284", "title": "Sergio Pacelli", "text": "Nel 1999 fonda con l'aiuto della moglie, Agata Papi, e dei suoi tre figli il Teatro da Camera di Roma.\nSergio Pacelli apparteneva alla nobile famiglia Pacelli di San Salvatore, cugini di Pio XII.\nI Pacelli di San Salvatore infatti discendono da Edoardo Pacelli, cugino diretto di Eugenio Pacelli.\nStemma: due mani che si stringono e due spade che s'incrociano, che significano pace agli amici e morte ai nemici. Tre stelle coronano lo stemma a indicare i tre casati posseduti: Faicchio, San Salvatore e Amorosi \nLe sue opere sono impregnate di simbolismi e principi religiosi.\nOpere.\nSergio Pacelli \u00e8 autore di 99 opere di teatro e di alcuni film."}
{"id": "1365286", "revid": "183694", "url": "https://it.wikipedia.org/wiki?curid=1365286", "title": "Guido Vitale", "text": "\u00c8 considerato il maggior sinologo italiano del , tra i principali in Europa. Il suo nome \u00e8 legato alle mediazioni per la garanzia dell'ottenimento della Concessione italiana di Tientsin.\nBiografia.\nNacque a Torre Annunziata, figlio di Arturo Vitale dei baroni di Pontagio, nobile famiglia siciliana, Secondo Eletto nel Decurionato del 1832.\nSi laure\u00f2 in \"Filologia orientale\" presso l'Istituto Universitario Orientale (oggi Universit\u00e0 degli Studi di Napoli \"L'Orientale\") a Napoli nel 1891.\nFu corrispondente da Pechino con la stampa italiana durante la Rivolta dei Boxer del 1901.\nMor\u00ec assassinato da un proiettile esploso in seguito a un litigio fra due pregiudicati mentre era seduto al caff\u00e8 \"Umberto I\" della omonima Galleria di Napoli, il 20 maggio 1918.\nCarriera diplomatica.\nFu supplente dal 1892, titolare nel 1894 e segretario interprete dal 1899 della Real Legazione italiana in Cina fino al 1914, presso il ministro plenipotenziario Carlo Sforza.\nDal 1899 ha rivestito la carica di dragomanno all'ambasciata italiana di Pechino.\nCarriera accademica.\nNel 1914 ritorn\u00f2 a Napoli e occup\u00f2 la cattedra di lingua e letteratura cinese.\nDal 1916 al 1917 \u00e8 stato direttore dell'Istituto Universitario Orientale di Napoli (con RDL. 27 dicembre 1888, n. 5873)."}
{"id": "1365287", "revid": "2209762", "url": "https://it.wikipedia.org/wiki?curid=1365287", "title": "Osservatorio astrofisico di Arcetri", "text": "L'Osservatorio Astrofisico di Arcetri \u00e8 un centro pubblico di ricerca scientifica, parte dell'Istituto Nazionale di Astrofisica (INAF). L'osservatorio si trova ad Arcetri, zona collinare del comune di Firenze. Attualmente circa cento persone, tra ricercatori e dottorandi, lavorano all'osservatorio.\nLe attivit\u00e0 di ricerca dell'osservatorio coprono la maggior parte dei campi dell'astrofisica moderna: dallo studio del sistema solare, a quello delle galassie situate ai limiti dell'universo osservabile. All'osservatorio sono inoltre attivi gruppi sperimentali che sviluppano le tecnologie per la realizzazione di strumentazione avanzata a lunghezze d'onda visibile, infrarosse e radio.\nStoria.\nIl primo osservatorio astronomico di Firenze fu la \u201cSpecola\u201d annessa al Reale Museo di fisica e storia naturale di Firenze, costruito alla fine del XVIII secolo su volere del granduca Pietro Leopoldo di Lorena.\u00a0 Col passare del tempo gli astronomi fiorentini si resero conto che l\u2019edificio della Specola non offriva condizioni ottimali per le osservazioni, sia per la nascente illuminazione pubblica che per la scarsa stabilit\u00e0 e capienza del \u201cTorrino\u201d da cui venivano fatte le osservazioni. Per questi motivi, Giovanni Battista Donati, direttore dalla fine del 1859, si adoper\u00f2 affinch\u00e9 venisse costruito un nuovo osservatorio.\nIl nuovo Osservatorio astronomico, progettato per ospitare il pi\u00f9 grande rifrattore d'Italia - il telescopio Amici, venne inaugurato il 27 ottobre 1872 sulla collina di Arcetri. La localit\u00e0, oltre ad offrire miglior condizione per le osservazioni, aveva anche un profondo significato simbolico, dato che non lontano dall'Osservatorio si trova la villa de \"Il Gioiello\", ultima dimora di Galileo Galilei. \nAlla more di Donati la direzione fu lasciata a lungo vacante, mentre l\u2019Osservatorio fu affidato all\u2019astronomo tedesco Ernst Wilhelm Tempel. Il nome dell'astronomo \u00e8 rimasto legato ai disegni delle nebulose, tuttora conservati in Arcetri, che gli valsero il premio reale presso l'Accademia del Lincei del 1879.\nDopo la morte di Tempel (1889), l'edificio fu ricostruito e nel 1894 fu nominato un nuovo direttore, l'astronomo padovano Antonio Abetti, che rimase in carica fino alla morte nel 1921. Gli succedette il figlio Giorgio Abetti, che supervision\u00f2 la costruzione della torre solare di Arcetri, una delle prime in Europa. La torre venne inaugurata il 22 giugno del 1925 ed \u00e8 stata utilizzata quasi ininterrottamente fino al 1972. Nel 1921 l\u2019Osservatorio astronomico di Firenze mut\u00f2 nome e divent\u00f2 \"astrofisico\". \nA partire dagli anni trenta l'attivit\u00e0 scientifica dell'osservatorio ebbe un ampio sviluppo soprattutto nell'ambito della fisica solare: Attilio Colacevich, Guglielmo Righini, Mario Girolamo Fracastoro e Margherita Hack studiarono o lavorarono all'osservatorio in questo periodo.\nAd Abetti succedette Guglielmo Righini che, dal 1953 al 1978, anno della sua morte, si dedic\u00f2 soprattutto allo studio di nuovi metodi di indagine della corona solare, in particolar modo introducendo la radioastronomia le cui complesse tecnologie Righini aveva studiato a Cambridge. Nel 1978 divent\u00f2 direttore Franco Pacini, gi\u00e0 famoso per i suoi studi sulle pulsar. Durante questo periodo l'osservatorio ebbe un grande sviluppo, soprattutto nei campi della formazione stellare e della fisica delle galassie. Anche le attivit\u00e0 tecnologiche si sviluppano molto, con la costruzione del telescopio infrarosso del Gornergrat e del telescopio LBT (Large Binocular Telescope) in Arizona. Nel 2001 la direzione pass\u00f2 a Marco Salvati e successivamente, a Francesco Palla (2005-2011) e Filippo Mannucci (2011-2017). Dal gennaio 2018 la direzione \u00e8 affidata a Sofia Randich.\u00c8 ancora in progetto la costruzione di un grande museo di astronomia (la \"Citt\u00e0 di Galileo\"), che dovrebbe diventare il pi\u00f9 grande del genere in Europa e arrivare a comprendere villa il Gioiello, la villa La Gallina e la Torre del Gallo. La recente destinazione a unit\u00e0 abitative di quest'ultima ha sospeso il progetto e render\u00e0 probabilmente necessario un ridimensionamento delle intenzioni originarie.\nAttivit\u00e0 di ricerca.\nL'osservatorio svolge attivit\u00e0 di ricerca in diversi ambiti dell'astrofisica, in particolare\nL'osservatorio ospita inoltre diversi gruppi sperimentali che si occupano dello sviluppo di strumenti astronomici d'avanguardia nel campo dell'ottica adattiva, dell'astronomia ottica, infrarossa e radio. Ricercatori ad Arcetri collaborano con i maggiori istituti di ricerca internazionali nel campo dell'astrofisica, tra cui l'European Southern Observatory (ESO) e l'Agenzia Spaziale Europea.\nNumerose iniziative mirano alla divulgazione della materia e negli edifici del complesso hanno luogo lezioni d'insegnamento dell'Universit\u00e0 di Firenze in collaborazione con vari enti e istituzioni."}
{"id": "1365289", "revid": "2052878", "url": "https://it.wikipedia.org/wiki?curid=1365289", "title": "Vita d'uomo", "text": "Vita d'uomo (sottotitolo: In cerca della verit\u00e0) \u00e8 il terzo extended play del gruppo musicale italiano I Camaleonti, pubblicato in Italia nel 1969. E' un Qdisc, ovvero un EP in vinile da 12\" a 33 giri.\nIl disco.\nQuesto disco \u00e8, storicamente, il primo Q Disc della storia della musica italiana, cio\u00e8 un disco a 33 giri che conteneva, per\u00f2, solo quattro brani (per una durata complessiva, pi\u00f9 o meno, di venti minuti); inoltre \u00e8 il primo disco del gruppo milanese composto tutto di materiale originale nuovo, senza quindi canzoni precedentemente pubblicate su singolo a 45 giri (a marzo avevano ottenuto un grande successo con \"Viso d'angelo\").In realt\u00e0, qualche settimana dopo la pubblicazione dell'album, la canzone \"Mamma mia\" venne pubblicata su un singolo a 45 giri (con sul retro \"In poche parole ti amo\", inedito su LP), e divenne anche uno dei singoli a 45 giri pi\u00f9 venduti dell'anno, anche grazie alla musica, scritta da Lucio Battisti, molto moderna dal punto di vista della costruzione musicale, e alla convincente interpretazione di Livio Macchia.C'erano poi altri tre brani, di cui uno, \"Angelo mio\", scritto da Al Bano e Fernando Budano, \"Il veliero\", scritto invece da Maurizio Vandelli, il cantante dell'Equipe 84; l'idea di fondo era quella di raccontare alcuni momenti della vita di un uomo, e infatti il disco era introdotto da un breve momento recitato in cui si descriveva la nascita di un bambino (appunto l\"'angelo mio\" della prima canzone).Dal punto di vista musicale \u00e8 da citare \"Il veliero\", per gli intermezzi musicali psichedelici di organo e chitarra elettrica, e la lunga \"Gloria\", che conclude il racconto con un inizio recitato.Curiosamente uno degli autori di questo brano \u00e8 Giancarlo Bigazzi che dieci anni dopo scriver\u00e0 una canzone con lo stesso titolo per Umberto Tozzi.Gli arrangiamenti sono stati realizzati da Detto Mariano (che inoltre dirige l'orchestra del Teatro \"La Scala\"); il disco \u00e8 stato registrato nel mese di settembre del 1969 negli studi \"Phonogram\" di Milano.Tutte le canzoni sono edite dalle Edizioni musicali April Music, tranne ovviamente \"Mamma mia\" che, come quasi tutte le canzoni scritte da Mogol e Battisti, \u00e8 edita dalle Edizioni musicali Acqua Azzurra, mentre \"Angelo mio\" \u00e8 in coedizione tra la April e le Edizioni musicali Belriver.La copertina, disegnata da Julie Scott raffigura una farfalla, il cui corpo tra le due ali \u00e8 costituito dai volti dei quattro componenti del complesso.Questo disco non \u00e8 mai stato ristampato in cd.\nTracce.\nLato A\nLato B"}
{"id": "1365293", "revid": "729019", "url": "https://it.wikipedia.org/wiki?curid=1365293", "title": "Paolo Morrone", "text": "Biografia.\nNacque a Torre Annunziata, da Luigi e Maria Cirillo. Inizi\u00f2 gli studi nella citt\u00e0 natale e poi a Napoli. Spos\u00f2 Anna Sironi da cui ebbe due figli, Giuseppe Antonio ed Achille. Visse a Roma fino alla morte avvenuta nel 1937.\nCarriera militare.\nArruolatosi nel Regio Esercito Italiano il 10 ottobre 1871, frequent\u00f2 i corsi della Scuola di fanteria e cavalleria di Modena. Nominato sottotenente tre anni dopo fu assegnato al 26\u00ba Reggimento di Fanteria. Successivamente frequent\u00f2 la Scuola di guerra nel 1884, classificandosi primo nelle armi di fanteria e cavalleria.\nIl 26 settembre 1886 fu nominato capitano del Corpo di Stato Maggiore e Capo di Stato Maggiore della Divisione Militare di Ancona.\nPrese parte dal 1890 al 1891 alla Campagna d'Africa precedente la Guerra di Abissinia.\nNel giro di pochi anni arriv\u00f2 ai gradi apicali: fu promosso Tenente Colonnello l'8 luglio 1897, Colonnello il 21 marzo 1901 e comandante del 37\u00ba Reggimento di Fanteria, Maggiore Generale il 23 gennaio 1908 e nominato comandante della Brigata Sicilia, Tenente Generale il 31 dicembre 1911.\nDue mesi prima dell'inizio della Grande Guerra, fu incaricato di formare il XIV Corpo d'Armata, a capo del quale, all'inizio delle ostilit\u00e0, si posizion\u00f2 sull'Isonzo di fronte al Monte San Michele. Riusc\u00ec a tenere la posizione grazie alle sue doti di organizzatore tattico e condottiero, riportando la vittoria sul nemico alla guida di un manipolo di soldati di truppa, in gran parte meridionali e del napoletano. Questa azione fu premiata dal Re Vittorio Emanuele III con l'onorificenza di Commendatore dell'Ordine Militare di Savoia e dal presidente della Repubblica Francese, per il tramite del Generale Lyautey la Commenda della Legion d'Onore.\nDurante la Prima guerra mondiale, fu al comando prima della 4\u00aa Armata e successivamente della 9\u00aa Armata italiana.\nFu promosso Generale di corpo d'armata il 22 luglio 1923.\nCarriera politica.\nRivest\u00ec l'incarico di ministro della guerra dal 4 aprile 1916 al 18 giugno 1916 durante il Governo Salandra II, e dal 18 giugno 1916 - 16 giugno 1917 nel Governo Boselli. Contestualmente venne nominato senatore del Regno d'Italia il 15 maggio 1916 e prest\u00f2 giuramento il 16 giugno.\nCariche e titoli.\nFu presidente del Tribunale supremo di guerra e marina dal 21 ottobre 1917 al 7 marzo 1918, membro effettivo del Consiglio dell'Ordine Militare di Savoia dal 4 luglio 1918 al 9 gennaio 1930 ed eletto membro della Giunta per l'Ordine dei Santi Maurizio e Lazzaro e della Corona d'Italia il 6 febbraio 1933.\nIl 19 gennaio 1930, il sindaco di Torre Annunziata, Pelagio Rossi, durante l'inaugurazione del Monumento ai Caduti, consegn\u00f2 al Generale Paolo Morrone una medaglia d'oro quale omaggio all'illustre concittadino."}
{"id": "1365294", "revid": "119557819", "url": "https://it.wikipedia.org/wiki?curid=1365294", "title": "Antonio Sonatore", "text": "Biografia.\nFu un maestro di asilo e padre di una bambina.\nCome prassi dell'epoca, la figlia, venne affidata dal tribunale all'ex moglie al momento della separazione nel 1989. \nVenne denunciato dall'ex moglie per violenza carnale. Pochi mesi dopo patteggi\u00f2 la pena di 11 mesi di reclusione. Anche dopo quella condanna, l'ex-moglie continu\u00f2 a denunciare l'ex marito. Antonio Sonatore, impossibilitato nel suo diritto e dovere di padre, nell'agosto 1991 cerc\u00f2 rifugio in Francia con la figlia, dove per\u00f2 venne arrestato, detenuto per alcuni mesi e condannato a 13 mesi di reclusione.\n\u00c8 divenuto simbolo di un movimento di genitori separati, principalmente padri che difendono l'alienabile diritto dei minori a crescere serenamente con entrambi i genitori anche dopo la separazione degli stessi. \nIl 7 aprile del 1996 Sonatore si diede fuoco dopo essersi cosparso di benzina: mor\u00ec il 9 aprile a 49 anni. Il suicidio avvenne davanti al Palazzo di Giustizia di Aosta, per protesta contro una sentenza che da tempo gli impediva di vedere l'amata figlioletta, dopo la separazione con l'ex moglie. .\nIl 7 aprile \u00e8 diventato il giorno della memoria, per non dimenticare i tanti padri separati dai figli, che si sono tolti la vita."}
{"id": "1365295", "revid": "287204", "url": "https://it.wikipedia.org/wiki?curid=1365295", "title": "Paolo Brunatto", "text": "In quarant'anni di attivit\u00e0 ha girato pi\u00f9 di 600 tra documentari, reportage, inchieste e film sperimentali per Rai, Mediaset, BBC, LA7, Planete, Stream, Cult Network Italia, Dahlia TV, molti dei quali proiettati nei principali festival cinematografici internazionali. I suoi documentari sono stati distribuiti in 27 nazioni.\nBiografia e carriera come regista.\nNasce a Parigi da padre italiano e madre francese. Frequenta il liceo classico a Firenze, studia pittura con Ottone Rosai all'Accademia di belle arti di Firenze e architettura a Ginevra, dove conosce Ricardo Bofill con il quale realizza una casa sperimentale a Ibiza. Abbandona per\u00f2 l'architettura e si dedica al cinema e alla televisione.\nNel 1960 realizza il suo primo documentario, \"Appunti sull'emigrazione - Spagna '60\" \nDal 1963 al 1965 collabora con la Rai, come regista free-lance, dirigendo reportage, inchieste e documentari, tra i quali: \"Montale a Milano\", \"La noia\", \"L'ipnosi\", \"Dostoevskij\", \"Kafka\", \"Comisso\", \"Il salario della paura\", \"Confessioni di una hostess\", \"Lo sbarco in Sicilia\", \"La rivoluzione messicana\", \"I nostri giocattoli\", \"Antonio Gades\" ecc., per programmi come \"Tv7\", \"Almanacco\", \"Prima Pagina\", \"L'Approdo\", \"Giovani\" e altri.\nNello stesso periodo realizza anche documentari per il cinema: \"L'angelo e Satana\" e \"Insomma\". Con Carmelo Bene produce \"Un'ora prima di Amleto + Pinocchio\" e \"Bis\", riscoperti e riproposti nel 1994 al Festival Cinematografico di Taormina.\nAlla fine degli anni sessanta entra in contatto con il cinema underground statunitense e partecipa alla creazione di un circuito di cineasti indipendenti italiani; gira alcuni brevi film con Carmelo Bene e sempre nel 1967 parte per l'oriente in un viaggio che dura alcuni mesi. In Afghanistan, Pakistan, India e Nepal realizza il film sperimentale \"Vieni, dolce morte (dell'ego)\". Negli anni successivi realizza altre opere sperimentali come: \"Tak\" (1968), \"Oser\u00f2, turbare l'universo?\" (1969), \"La voce di esta joy\" (1971).\nTra il 1968 e il 1973 scrive e disegna il fumetto underground \"Riusciranno i nostri eroi?...\"\nTornato in Italia, dal '73 al '74 riprende a collaborare con la Rai, girando una serie di documentari per la serie \"Io e...\" su Pasolini (\"Un'anima bella\"), Zanzotto, Piovene, Manlio Cancogni, Alberto Mondadori, Giulio Einaudi, Riccardo Muti, Neri Pozza, Giacomo Devoto, Luigi Malerba e Mario Luzii, oltre a \"Una piccola grande famiglia\" e \"Tashi Jong\" (India). Nel 1975 riprende l'attivit\u00e0 di cineasta indipendente, realizzando film in super8. In quell'anno organizza assieme a Enzo Ungari e Adriano Apr\u00e0 un'importante rassegna sul cinema italiano in Super8 presso il cineclub Filmstudio di Roma (\"Dimensione Super8\"), dove vengono proiettate le prime opere di Nanni Moretti: \"Pat\u00e9 de bourjeois - La sconfitta\" e \"Come parli frate\", che precedono \"Io sono un autarchico\". Nel 1976 fonda la Karma Film con Elio Rumma.\nNel 1984 realizza il reportage sperimentale \"La strada per Taos\". Collabora poi con Bernardo Bertolucci per la realizzazione dei backstage dei film \"L'ultimo imperatore\" e \"Piccolo Buddha\".\nNel 2019 Fiorenza Cozzi moglie di Brunatto dopo anni relazione di mentore e cara amicizia con il attore Jacopo Surricchio decide di lasciare a lui i diritti di Brunatto per portare alla luce la prezioso ed unico archivio Brunatto.\nAltre attivit\u00e0 e collaborazioni.\nOltre al suo lavoro di regista free-lance, collabora con la Onlus ASIA e si occupa, dai primi anni Ottanta agli anni Novanta, del Dipartimento Video dell'Istituto Internazionale Shang Shung, sorto per la salvaguardia della cultura tibetana.\nNote.\n *Capolavori dell'arte anonima italiana Mormanno e Papasidero Anno 2006."}
{"id": "1365296", "revid": "120868465", "url": "https://it.wikipedia.org/wiki?curid=1365296", "title": "Fiat Fiorino (2007)", "text": "Il Fiat Fiorino \u00e8 un veicolo commerciale leggero prodotto dalla casa automobilistica italiana FIAT e commercializzato a partire dal novembre 2007 dalla Fiat Professional.\nIl contesto.\nSi tratta del pi\u00f9 piccolo veicolo commerciale (non derivato da un modello adibito al trasporto di persone, come per esempio le vetture van) della casa torinese; Questa nuova generazione del veicolo vede una collaborazione fra il Gruppo PSA e il Gruppo Fiat (firmato il 31 marzo 2005) per l'investimento del progetto, al fine di risparmiare sui costi di produzione. Il progetto \u00e8 italiano e realizzato da Fiat; anche la produzione avviene in uno stabilimento Fiat, quello turco di Tofa\u015f. Viene commercializzato con la stessa metodologia degli altri veicoli nati dalla joint venture Sevel, quindi con i marchi, Fiat, Peugeot e Citro\u00ebn.\nIl furgone \u00e8 basato su un nuovo telaio di tipo modulare, lo Small di Fiat Group Automobiles, lo stesso debuttato nel 2005 sulla Fiat Grande Punto ed \u00e8 disponibile in due motorizzazioni, un 1.4 \"TU3\" di origine PSA 4 cilindri con 8 valvole e 73 cavalli a benzina e un diesel 1.3 16V Multijet da 75 cavalli prodotti dalla Fiat.\nLa versione diesel, destinata a coprire pi\u00f9 del 90% delle vendite, \u00e8 caratterizzata da consumi molto ridotti: 4,5 l/100 km ed emissioni di anidride carbonica pari a 119 g/km.\nPresentato il 3 ottobre 2007 al \"Transpotec-Logitec\" di Milano \u00e8 disponibile sul mercato italiano dal novembre 2007, e sui mercati europei dalle prime settimane del 2008.\nFiorino Electric.\nLa Micro-Vett, azienda italiana specializzata in conversioni elettriche di auto prodotte in serie, insieme alla Fiat ha recentemente dato vita al Fiat Fiorino Electric, un prototipo di vettura elettrica alimentata a batteria agli ioni di litio, presentata al salone dell'auto di Hannover dotata di un motore elettrico asincrono trifase con potenza continua di 30\u00a0kW e picco di 60\u00a0kW, con valori di coppia variabili da 130 a 260\u00a0Nm. La portata massima \u00e8 di 450\u00a0kg.\nLa vettura accelera da 0\u201350\u00a0km/h in 6,4 secondi e viene dichiarata una velocit\u00e0 massimo di oltre 100\u00a0km/h\nLe batterie sono posizionate in 3 diverse punti per una questione di bilanciamento dei pesi. L'autonomia \u00e8 di circa 100\u00a0km, una carica dalla rete domestica raggiunge la completezza in 6-8 ore, mentre ne basta 3 da una rete industriale a 9\u00a0kW.\nRestyling.\nDopo un primo aggiornamento, risalente al 2014, che includeva un nuovo frontale con un baffo cromato simile a quello adottato da 500 e Punto Evo, nuovi cerchi e nuovi colori e rivestimenti interni, aggiornamento riservato per\u00f2 alla sola Turchia, nel 2016 viene presentato un secondo aggiornamento, pi\u00f9 marcato e visibile e stavolta destinato a tutti i mercati ove il veicolo \u00e8 commercializzato. Anteriormente cambia la forma della calandra e del paraurti, che ricordano ora il Ducato e il Dobl\u00f2 nuovi. La calandra ora \u00e8 pi\u00f9 sviluppata in larghezza e meno in altezza, adottando una forma vagamente esagonale e, \u00e8 su tutti i modelli cromata. Nuovi sono anche i paraurti, di forma pi\u00f9 moderna e dotati di una nuova presa d'aria, sui modelli Adventure dotata di skid bar protettiva posteriore, e gli alloggiamenti dei fendinebbia di forma inedita. Lateralmente cambiano i cerchi (in acciaio con copricerchi o in lega leggera, con diametro di 15 pollici). Invariate rimangono le dimensioni esterne.\nDentro, invece, oltre ai nuovi rivestimenti, debuttano un nuovo volante, ispirato nella forma a quello del nuovo Dobl\u00f2, e un nuovo sistema multimediale con schermo da 5\" che sostituisce l'obsoleto Blue&amp;me.\nIl restyling include anche dei nuovi motori: oltre al 1.4 FIRE da 77\u00a0CV a benzina e al 1.4 da 70\u00a0CV a metano, vengono introdotti il 1.3 Multijet 80 e 95\u00a0CV Euro 6, il primo disponibile anche in versione Ecojet, che vanta i notevoli consumi dichiarati di 3,8 litri ogni 100\u00a0km. Questo facelift \u00e8 entrato a listino ad aprile del 2016.\nVersioni (Cargo e Combi).\nIl veicolo \u00e8 lungo 3,864 metri, ha una larghezza tra i passaruota di 1,046 metri e ha un diametro di sterzata di 9,95 metri. \u00c8 disponibile in due versioni, \"Cargo\" (per il solo trasporto merci) e \"Combi\" (per trasporto merci e persone):\nLa versione \"Cargo\" \u00e8 omologato per due persone e ha 2,5\u00a0m\u00b3 di volume interno adibito al carico merci. La lunghezza del vano di carico \u00e8 1,523\u00a0m per un'altezza massima interna di 1,181\u00a0m. Reclinando il sedile anteriore del passeggero la capacit\u00e0 raggiunge i 2,8\u00a0m\u00b3.\nLa versione \"Combi\" \u00e8 omologata per 5 persone ha un bagagliaio di 356 litri (743\u00a0mm di profondit\u00e0 e altezza di 592\u00a0mm a filo con la cappelliera posteriore che pu\u00f2 essere ripiegata su se stessa, completamente o in parte, o pu\u00f2 essere tolta per essere alloggiata in un vano specifico sotto la panca posteriore). La panca posteriore pu\u00f2 essere rimossa dal veicolo e la capacit\u00e0 di carico sale a 2.500 litri.\nFiorino Qubo.\nIl Fiat Fiorino Qubo \u00e8 una variante per il tempo libero presentata al Salone dell'auto di Parigi 2008. Successivamente In Estate/Autunno 2008 (a seconda dei mercati) tale veicolo viene commercializzato con il nome Fiat Qubo. Si tratta di una versione pensata per un uso familiare, diversa quindi dall'uso commerciale del veicolo da cui deriva. Questo veicolo, infatti, seppur di stretta parentela con il Fiorino viene anche proposto come veicolo a s\u00e9 stante (quindi non facente parte della famiglia Fiorino) dal brand Fiat Automobiles (e non Fiat Professional).\nRiconoscimenti.\nIl 23 settembre 2008, nel corso del 62\u00ba \"Salone Internazionale dei Veicoli Commerciali\" di Hannover, il Fiat Fiorino \u00e8 stato nominato \"International Van of the Year 2009\".\nMotorizzazioni.\nDal mese di dicembre 2010, il motore benzina PSA non \u00e8 pi\u00f9 disponibile perch\u00e9 non omologabile secondo le Norme Europee \"Euro 5\". Rimangono solo i motori Fiat. Con il 2011 viene introdotto il 1.4 FIRE da 77\u00a0CV al posto del 1.4 PSA. Con il restyling del 2016 i 1.3 Multijet vengono aggiornati e passano a 80 e 95\u00a0CV rispettivamente."}
{"id": "1365297", "revid": "729019", "url": "https://it.wikipedia.org/wiki?curid=1365297", "title": "Stazione di Motta Sant'Anastasia", "text": "La stazione di Motta Sant'Anastasia \u00e8 una stazione ferroviaria posta al km 223+039 della linea ferroviaria Palermo-Catania.\nStoria.\nLa stazione venne costruita nell'ambito del progetto di costruzione di ferrovie messo in atto prima dalla Societ\u00e0 Vittorio Emanuele proseguito con la Societ\u00e0 per le Strade Ferrate della Sicilia, detta anche \"Rete Sicula\". Fa infatti parte della strada ferrata che connette Palermo, Agrigento e le stazioni interne della Sicilia con Catania e Messina e soprattutto con il porto di Catania allora indispensabile per le zone zolfifere dell'area centro-orientale dell'Isola.\nLa stazione venne costruita nella Piana di Catania in prossimit\u00e0 dell'intersezione con la Strada statale 192 in comune di Motta Sant'Anastasia, ma molto distante dal centro abitato e venne inaugurata nel 1870 in concomitanza con l'apertura all'esercizio della tratta.\nLa stazione ha avuto in passato un ruolo importante perch\u00e9 scalo di carico degli agrumi del comprensorio e dei prodotti agricoli della Piana di Catania.\nDivenuta stazione di diramazione a seguito dell'apertura della linea per Regalbuto nel 1934, fu di fermata per tutte le categorie di treni fino a tempi recenti soprattutto per ragioni di circolazione treni. Era infatti la sede del Dirigente Unico che regolava la circolazione dei treni sulla linea e sede di dirigente di movimento. Era inoltre la localit\u00e0 dove venivano composti e messi in ordine di partenza i treni merci di agrumi e di scomposizione e preparazione dei treni di carri merci vuoti.\nLa contrazione del traffico ferroviario e la chiusura della linea per Regalbuto ha ridotto l'importanza della stazione. Dall'11 dicembre 2005 ha assunto la funzione di posto di movimento, ma il 17 settembre dell'anno successivo venne ritrasformata in stazione.\nStrutture e impianti.\nL'edificio di stazione non grande e di classica forma \u00e8 posto a nord della linea ferrata; si compone di un corpo centrale con edificio servizi laterale e giardinetto adiacente.\nIl fascio binari comprende un primo binario di arrivo e partenza per la linea ferroviaria (dismessa ed esercitata quale raccordo) di Regalbuto e due binari, uno di corretto tracciato e uno di incrocio e di precedenza per servizio viaggiatori e vari binari passanti merci. Vari binari tronchi, per servizio merci, si trovano sul lato ovest della stazione ove \u00e8 posto anche il magazzino merci e il piano caricatore, mentre a sud est si trovano alcuni binari di servizio, un grosso serbatoio di acqua dalla forma particolare, la sagoma limite e un ponte a bilico da 40 t.\nMovimento.\nLa stazione non ha mai avuto un elevato traffico di viaggiatori in quanto sita in localit\u00e0 di campagna. L'orario ferroviario del 18 novembre 1938 riportava la fermata di 4 coppie di treni locali e di una coppia di treni diretti (Catania-Palermo). L'offerta di servizio nel 1975 riportava la fermata di 8 treni provenienti da Catania (tra cui un espresso e tre diretti) e 5 provenienti da Palermo o Agrigento. L'orario di servizio 1981-1983 prevedeva la fermata di 11 treni viaggiatori provenienti da Catania e di 8 provenienti da Palermo o Agrigento.\nVi avevano fermata tutti i servizi viaggiatori da e per Regalbuto; tale traffico \u00e8 cessato in seguito alla chiusura della linea. La trasformazione in Posto di Movimento ha comportato la totale soppressione del servizio viaggiatori.\nConsistente era invece il traffico merci, soprattutto di derrate e ortofrutticoli agrumari (nella stagione annuale novembre-maggio) di ogni anno. Il traffico merci si \u00e8 progressivamente ridotto dall'inizio degli anni ottanta fino a scomparire del tutto in seguito alla chiusura della linea di Carcaci (il cui trasporto merci si era trasferito su strada); l'offerta oraria del 1995 prevedeva solo un treno merci rapido da Messina e due tradotte in arrivo da Catania e una sola tradotta per Acireale in senso inverso (con effettuazione periodica)."}
{"id": "1365307", "revid": "124123", "url": "https://it.wikipedia.org/wiki?curid=1365307", "title": "Tom Hodgkinson", "text": "Biografia.\nSi \u00e8 formato alla Westminster School, e ha collaborato con vari articoli a importanti testate giornalistiche quali \"The Sunday Telegraph\", \"The Guardian\" e \"The Sunday Times\" e, parallelamente alla direzione della rivista \"The Idler\" (L'ozioso), Hodgkinson ha scritto due libri: \"L'ozio come stile di vita\" (titolo originale: How to be idle. Anno 2005) e \"La libert\u00e0 come stile di vita\" (titolo originale: How to be free. Anno 2006)."}
{"id": "1365310", "revid": "3831", "url": "https://it.wikipedia.org/wiki?curid=1365310", "title": "Osservatorio di Arcetri", "text": ""}
{"id": "1365313", "revid": "729019", "url": "https://it.wikipedia.org/wiki?curid=1365313", "title": "Acanthopelma", "text": "Acanthopelma \u00e8 un genere di ragni della famiglia Theraphosidae.\u00c8 l'unico genere della sottofamiglia Acanthopelminae.\nAl genere \"Acanthopelma\" appartengono due specie: "}
{"id": "1365315", "revid": "729019", "url": "https://it.wikipedia.org/wiki?curid=1365315", "title": "Carlo Avallone", "text": "Biografia.\nCarlo Avallone fu il secondogenito di Angelo Avallone, capitano della Guardia Nazionale borbonica, di antica e nobile famiglia e da Carolina de Gennaro. Fratello del generale Alfredo Avallone e del sindaco di Torre Annunziata (dal 1884 al 1886 e dal 1891 al 1894) Giuseppe Avallone. Spos\u00f2 a Montevideo nel 1895 Amalia Garron, figlia del ministro residente d'Italia della Repubblica dell'Uruguay. Fu ammiraglio di squadra.\nCarriera militare.\nStudi\u00f2 alla Regia Scuola di Marina di Napoli, e partecip\u00f2 alle campagne oceaniche col grado di capitano di corvetta assunse il comando della corazzata Andrea Provana, facente parte con le regie navi Amerigo Vespucci e Sebastiano Veniero a Buenos Aires della Stazione Navale Italiana dell'America del Sud. Ufficiale della Regia Marina, noto per il suo contributo, nel campo navale, alla vittoria italiana e degli Alleati durante la prima guerra mondiale. Collabor\u00f2 con l'ammiraglio Paolo Thaon di Revel, fu sottosegretario di stato alla Marina e poi direttore generale di tutti gli Arsenali d'Italia. Organizzatore tecnico, arricch\u00ec di importanti opere militari le Piazzeforti italiane: l'Arsenale Militare Marittimo della Spezia e l'Arsenale Militare Marittimo di Taranto, che gli eressero due busti marmorei."}
{"id": "1365317", "revid": "228587", "url": "https://it.wikipedia.org/wiki?curid=1365317", "title": "Albizzate", "text": "Albizzate (\"Albizzaa\" in dialetto varesotto, : ) \u00e8 un comune italiano di abitanti della provincia di Varese in Lombardia.\nStoria.\nDeriva dal nome latino di persona \"Arvidius\" (da \"Arvius\") con l'aggiunta del suffisso -\"ate\". Secondo altri il nome di persona da cui deriverebbe sarebbe identificabile con \"Arvetius\" o \"Albicius\". Altri ancora, con minore fondamento, collegano il nome alla presenza di un castello appartenente alla famiglia Albizzi.\nTerritorio.\nIl paese \u00e8 attorniato da boschi con presenza di sterrate piste ciclabili ben tenute, che vengono utilizzate in modo consistente, oltre che per l'attivit\u00e0 agricola, anche per la corsa podistica su sterrato; la competizione podistica pi\u00f9 celebre \u00e8 la \"stracascine\", che collega le principali fattorie sul territorio. Gli stessi sterrati vengono utilizzati come percorsi per mountain bike MTB, con tratti di \"downhill\" di varia difficolt\u00e0, che collegano il paese con i territori circostanti e si estendono fino al Gallaratese, al parco Ticino ed al lago di Varese.\nMonumenti e luoghi d'interesse.\nDegno di nota l'oratorio visconteo con affreschi del XIV secolo di scuola giottesca, raffiguranti la vita di San Giovanni Battista e San Ludovico di Tolosa.\nCultura.\nEventi.\nUno degli eventi importanti a livello provinciale e regionale \u00e8 l'Albizzate Valley Festival, una manifestazione musicale e sportiva, che nel 2013 ha raggiunto 20.000 spettatori nei 4 giorni dell'evento.\nEconomia.\nLa principale risorsa economica del territorio \u00e8 rappresentata dalle attivit\u00e0 industriali nei settori metalmeccanico, chimico, tessile e dell'arredamento.\nIl settore chimico \u00e8 quello che d\u00e0 maggiore occupazione dopo la crisi del settore tessile.\nL'agricoltura \u00e8 rappresentata solo da tre aziende a conduzione familiare. Dal 2005, con l'ottenimento della IGT Ronchi Varesini, ad Albizzate \u00e8 ripresa la storica produzione di uve e vini di pregio tra cui il Nebbiolo, il Merlot e il bianco da Erbaluce e Chardonnay.\nIn espansione \u00e8 il settore terziario e dei servizi.\nInfrastrutture e trasporti.\nFerrovie.\nIl comune, assieme a quello limitrofo di Solbiate Arno, \u00e8 servito dalla stazione di Albizzate-Solbiate Arno.\nSport.\nLa Pallavolo Albizzate, squadra femminile ha partecipato alla Serie A1 negli anni ottanta."}
{"id": "1365320", "revid": "1305772", "url": "https://it.wikipedia.org/wiki?curid=1365320", "title": "Salinello", "text": "Il Salinello \u00e8 un fiume dell'Abruzzo settentrionale conosciuto in epoca romana come \"Helvinus\", ma anche come \"Serinus\" e, pi\u00f9 raramente, come \"Salinum\" per la presenza, in prossimit\u00e0 della foce, di alcune saline. Queste ultime diedero il nome a un \"pagus\" situato nelle immediate vicinanze (\"Ad Salinas\").\nDescrizione e caratteristiche.\nNasce su un fianco del Monte Panaccio e attraversa, fra gli altri, i comuni di Civitella del Tronto, Bellante e Mosciano Sant'Angelo. Sbocca nel mar Adriatico dopo aver percorso 45\u00a0km. Nel suo ultimo tratto segna il confine fra i comuni di Giulianova e Tortoreto.\nIl suo bacino comprende una superficie complessiva di circa 180\u00a0km\u00b2 all'interno di un perimetro di 94\u00a0km. Lungo il percorso riceve alcuni affluenti fra cui i torrenti \"Goscio\" e \"Rio\". Il regime \u00e8 di tipo torrentizio e talvolta, nel corso di estati particolarmente asciutte, il corso d'acqua \u00e8 risultato quasi del tutto prosciugato.\nLe acque del Salinello sono generalmente esenti da inquinamento. A questo proposito va detto che immediatamente a nord della foce del fiume, nel territorio comunale di Tortoreto, sorge un importante villaggio turistico, molto frequentato nei mesi estivi da turisti italiani e stranieri.\nA poco meno di un chilometro dal mare Adriatico, la valle \u00e8 attraversata dal viadotto pi\u00f9 alto d'Abruzzo, sull'autostrada A14.\nRiserva naturale del Salinello.\nLa parte iniziale del fiume scorre in paraggi la cui flora e fauna sono particolarmente ricche in variet\u00e0 e specie. A tutela della zona \u00e8 stata istituita, con legge regionale n. 84 del 13 novembre 1990, la \"Riserva naturale delle gole del Salinello\". Inserita nel Parco Nazionale del Gran Sasso e Monti della Laga \u00e8 gestita direttamente dai comuni di Civitella del Tronto e Valle Castellana e ha un'estensione di circa 800 ha.\nAl suo interno le variet\u00e0 arboree pi\u00f9 diffuse sono rappresentate da lecci, noccioli, faggi e ornielli, mentre, fra le specie animali primeggiano gli sparvieri, le aquile, i falchi pellegrini, i gufi, i tassi, i ghiri, le donnole e le volpi."}
{"id": "1365325", "revid": "1573940", "url": "https://it.wikipedia.org/wiki?curid=1365325", "title": "Asilidae", "text": "Gli Asilidi (Asilidae ) sono una vasta famiglia di insetti dell'ordine dei ditteri (Brachycera: Muscomorpha) che comprende circa 7.000 specie, diffuse in tutto il mondo. Il gruppo, insieme ai Bombyliidae e ai Therevidae, \u00e8 il pi\u00f9 rappresentativo della superfamiglia degli Asiloidea ed \u00e8 uno dei pi\u00f9 importanti nell'ambito dei Brachiceri inferiori.\nGli Asilidi sono insetti predatori, sia allo stadio giovanile sia allo stadio adulto, e si nutrono di piccoli artropodi, principalmente altri insetti. Malgrado siano presenti, fra i Ditteri, altri gruppi sistematici comprendenti forme predatrici allo stadio adulto, gli Asilidi sono forse i pi\u00f9 rappresentativi, per numero di specie, per uniformit\u00e0 di comportamento trofico e per grado di aggressivit\u00e0, al punto di meritarsi il nome comune, in inglese, di \"robber flies\" (\"mosche predatrici\", \"mosche predone\"). In virt\u00f9 dell'ampia diffusione, della spiccata biodiversit\u00e0 e della notevole attivit\u00e0, questa famiglia ricopre un ruolo rilevante sulla stabilit\u00e0 ecologica delle entomofaune.\nDescrizione.\nAdulto.\nGli adulti sono in genere di medie o grandi dimensioni, con corpo in media lungo 1-1,5 cm ma con una gamma di variabilit\u00e0, nell'ambito della famiglia, che va dai 3 mm fino ad oltre 5\u00a0cm di lunghezza. La sagoma \u00e8 generalmente allungata, per la particolare conformazione dell'addome, tuttavia vi sono pure specie dal profilo pi\u00f9 o meno contratto. Il tegumento ricoperto da una fitta peluria, in particolare sul capo e sul torace e le livree sono spesso vistose, con colori variabili dal bruno al nero, al grigio, in genere in contrasto con altri colori come il rosso e il giallo. Frequente \u00e8 l'aposematismo, con l'imitazione della livrea degli Imenotteri.\nIl capo \u00e8 libero e mobile, dicoptico in entrambi i sessi, provvisto di tre ocelli posizionati in una caratteristica depressione cervicale formata dall'elevazione dei margini dorsali degli occhi composti; questa caratteristica, ben visibile alla vista frontale, \u00e8 una peculiarit\u00e0 morfologica degli Asilidi. Gli occhi sono ben sviluppati in entrambi i sessi e disposti ai lati del capo. La regione occipitale presenta una o pi\u00f9 file di setole allineate subito dietro il margine posteriore degli occhi. La regione facciale ha generalmente un profilo convesso o una vera e propria gibbosit\u00e0 con un caratteristico denso fascio di setole, detto \"mystax\" dagli Autori anglosassoni. Altre setole sono disposte sul tubercolo ocellare.\nLe antenne sono di tipo aristato, composte in genere da 5 articoli, a volte da 3-4, in funzione della struttura dello stilo. Lo scapo e il pedicello sono generalmente pelosi e relativamente brevi; il terzo segmento (o primo flagellomero) ha una forma ovale o oblunga, generalmente pi\u00f9 lungo dei due segmenti basali, e porta uno stilo in genere composto da due segmenti, di cui quello basale \u00e8 molto breve. In alcuni asilidi, lo stilo pu\u00f2 essere monoarticolato o assente.\nL'apparato boccale \u00e8 breve e di tipo pungente-succhiante in entrambi i sessi. Infatti, a differenza di altri ditteri zoofagi, non vi sono differenziazioni fra i sessi nella morfologia dell'apparato boccale e nel regime alimentare. Nel suo insieme l'apparato boccale ha uno sviluppo ridotto in lunghezza, adattato alla funzione di predazione nei confronti di altri artropodi. Le mandibole sono assenti e il canale alimentare \u00e8 formato dalla contrapposizione delle mascelle al labbro superiore. I palpi mascellari sono allungati o clavati e formati da 1-2 articoli. La prefaringe \u00e8 lunga e robusta ed \u00e8 l'organo preposto alla funzione di perforazione e di iniezione della saliva; negli Asilidi \u00e8 in grado di penetrare anche attraverso il robusto tegumento dei Coleotteri. Il labbro inferiore \u00e8 lungo e sclerotizzato, con \"labellum\" arrotondato o acuto; \u00e8 conformato a doccia nella faccia dorsale ed accoglie, in fase di riposo, le mascelle e la prefaringe; la faccia ventrale del \"labium\" e l'apice del \"labellum\" sono provviste di sensilli tricoidei.\nIl torace si presenta robusto e compatto ed emerge nel suo sviluppo trasversale rispetto al capo e all'addome. Contrariamente a quanto avviene in molti brachiceri inferiori, sono presenti lunghe setole (macrotrichi) utili ai fini della determinazione tassonomica. Setole di questo tipo sono sempre presenti sul notopleuron (setole notopleurali) e, in due serie, sul mesonoto (setole dorso-centrali, sopralari e postalari). Altre setole sono in genere presenti ancora sul metanoto (setole dorsocentrali). sull'episterno ventrale e all'apice del mesoscutello.\nLe zampe sono relativamente lunghe e robuste, con le tibie irte di setole rigide per svolgere la funzione raptatoria. Le ali sono ben sviluppate, spesso relativamente strette; l'alula \u00e8 in genere bene sviluppata, ad eccezione dei Leptogastrinae e di parte dei Dasypogoninae.\nLa nervatura alare presenta una struttura analoga a quella della maggior parte dei Brachiceri inferiori, ovvero una ramificazione relativamente complessa: radio e media sono suddivise ciascuna in quattro rami; cubito e anale tendono a convergere prima del ramo; le nervature trasversali sono rappresentate dalla radio-mediale, dalla mediale e dalla medio-cubitale, con conseguente chiusura di due cellule basali e della cellula discale, alle quali si aggiunge in genere la chiusura della cellula anale. A fronte dell'omogeneit\u00e0 strutturale si contrappone invece un'eterogeneit\u00e0 della morfologia della nervatura, per la quale non esiste uno schema rappresentativo. Le principali caratteristiche con le possibili varianti, ricorrenti a livello di sottofamiglia o di genere, sono riportate di seguito.\nL'addome \u00e8 in genere stretto e allungato, di forma semicilindrica e affusolato agli estremi, a volte claviforme. Nelle specie aposematiche \u00e8 spesso largo, breve e appiattito, con serie di peli disposte trasversalmente. In genere \u00e8 composto da 8 uriti apparenti, talvolta 6 o 7, con gli altri facenti parte degli organi di riproduzione.\nIn alcune trib\u00f9 il maschio subisce la torsione assiale di 180\u00b0 dell'estremit\u00e0 addominale, con l'inversione delle posizioni dell'ipandrio e dell'epandrio. Nelle femmine gli ultimi uriti concorrono a formare un ovopositore di sostituzione pi\u00f9 o meno sofisticato. Le femmine prive di particolari adattamenti hanno un addome dal profilo posteriore arrotondato, con uriti terminali non allungati e cerci semplici. In altre specie, la parte terminale dell'addome \u00e8 cilindrica o compressa, con segmenti terminali allungati e strutture accessorie pi\u00f9 o meno adattate, come i cerci e processi spinosi o setole, al fine di deporre le uova in substrati specifici. In alcuni casi gli uriti terminali sono cilindrici e telescopici.\nStadi giovanili.\nL'uovo \u00e8 ialino o pigmentato, di forma variabile dalla sferica all'ovale all'oblunga, fino a raggiungere i 2 mm di lunghezza. La superficie \u00e8 liscia oppure reca microsculture generalmente poligonali, visibili solo al microscopio elettronico.\nLa larva \u00e8 apoda, di forma cilindrica e allungata, pi\u00f9 o meno appiattita in senso dorso-ventrale e affusolata alle estremit\u00e0 cefalica e caudale. Il tegumento \u00e8 di colore bianco o giallastro. Il capo \u00e8 piccolo, robusto, pigmentato di scuro e ipognato, l'addome \u00e8 composto da 8 uriti apparenti, con gli ultimi due spesso fusi e pi\u00f9 o meno ridotti. L'apparato respiratorio \u00e8 di tipo anfipneustico, con due paia di stigmi, uno toracico e uno addominale. Sono inoltre presenti stigmi rudimentali e non funzionanti negli altri segmenti addominali.\nLa pupa \u00e8 nuda come nella generalit\u00e0 degli Orthorrhapha, exarata e dectica: in altri termini, ha appendici corporee provviste di una cuticola propria e quindi staccate dal resto del corpo e le appendici boccali sono articolate. Questi caratteri, nel complesso offrono all'insetto la capacit\u00e0 di muoversi anche in questa fase. Il capo presenta caratteristici processi frontali scuri, di forma e numero variabili, in generale simili a denti o cornetti. La pupa giovane ha una pigmentazione bianca ma nel tempo diventa pi\u00f9 scura con il viraggio al bruno, al grigio, al giallastro.\nBiologia.\nIl ciclo biologico si svolge in 1-3 anni, con svernamento allo stadio di pupa e sfarfallamento degli adulti in primavera. Lo sviluppo postembrionale si svolge attraverso quattro stadi di larva e uno di pupa. Le larve di prima et\u00e0 si differenziano dagli altri stadi sia per l'etologia sia per il regime trofico e sono riconducibili alla forma mobile, di prima et\u00e0, delle larve parassitoidi di altre famiglie, dette planidi.\nEtologia delle larve.\nLe larve della maggior parte degli asilidi conosciuti vivono nel suolo o, nel caso di alcuni gruppi sistematici, in materiale organico in decomposizione, generalmente il legno e la corteccia di alberi morti. In merito al comportamento trofico, la maggior parte della letteratura attribuisce alle larve degli Asilidi l'entomofagia, tuttavia ci sono anche dubbi sulla natura effettiva del regime trofico e sui suoi meccanismi. L'entomofagia di alcune specie era stata in effetti ipotizzata gi\u00e0 da alcuni Autori dell'Ottocento, sulla base dei ritrovamenti di larve di asilidi associate a larve di altri insetti, ma (1923) asseriva che in realt\u00e0 la predazione fosse occasionale e secondaria rispetto al regime dietetico a base vegetale.\nStudi pi\u00f9 recenti hanno invece confermato l'entomofagia di varie specie estendendo questo comportamento trofico a tutta la famiglia. Meno certo \u00e8 tuttavia il meccanismo con cui si attua l'entomofagia: in generale si cita come comportamento la predazione, tuttavia per alcune specie assumerebbe i connotati dell'ectoparassitoidismo. (1983) ha descritto il comportamento trofico delle larve di \"Machimus rusticus\" e la sua evoluzione nel corso dello sviluppo postembrionale: in particolare, le larve di prima et\u00e0 non si alimenterebbero, quelle di seconda et\u00e0 si alimenterebbero a spese di secrezioni da parte di larve di coleotteri aggrediti o meno, fino a provocarne la morte, mentre le larve di terza e quarta et\u00e0 si comporterebbero effettivamente come predatrici. In definitiva il comportamento trofico degli asilidi allo stadio larvale si configura sovente come una forma intermedia fra la predazione vera e propria e l'ectoparassitismo.\nEtologia degli adulti.\nMolto pi\u00f9 conosciuto e descritto anche nei dettagli \u00e8 il comportamento degli adulti. In generale, l'attivit\u00e0 di predazione degli adulti si concentra nelle ore pi\u00f9 calde in spazi aperti e soleggiati, mentre durante la notte si rifugiano fra la vegetazione fitta. Gli Asilidi sono ottimi volatori e, nella maggior parte della famiglia, catturano le prede in volo; si riscontrano tuttavia anche altri comportamenti, con specie che svolgono la predazione su artropodi ambulanti o stazionanti in posizione di riposo. La tecnica di caccia pi\u00f9 comune ricorda quella degli uccelli da rapina e spiega probabilmente il nome comune inglese attribuito a questa famiglia: l'asilide, infatti, staziona in agguato in punti strategici della vegetazione, veri e propri posatoi e si lancia sulla preda quando viene individuata. Questo comportamento fa presumere che la vista svolga un ruolo essenziale per l'individuazione delle prede e la loro cattura.\nLa preda \u00e8 afferrata con le zampe e immobilizzata a seguito della paralisi provocata dall'iniezione della saliva. L'asilide perfora il tegumento della preda con la prefaringe in punti preferenziali di minore resistenza come gli occhi, la zona membranosa di transizione fra capo e torace (collo) o fra torace e addome, o fra gli urotergiti degli ultimi uriti. Alla perforazione fa seguito l'iniezione della saliva, i cui componenti attivi svolgono due funzioni: le neurotossine provocano la paralisi della vittima, mentre gli enzimi proteolitici provocano il disfacimento e la liquefazione dei tessuti interni; in breve tempo il predatore \u00e8 in grado di nutrirsi succhiando i fluidi interni attraverso il canale alimentare formato dalla contrapposizione delle mascelle e del labbro inferiore.\nIn merito alle relazioni trofiche interspecifiche, esiste un ampio numero di segnalazioni sulle prede catturate da Asilidi. (2003) ha elaborato una banca dati comprendente oltre 13000 segnalazioni. Le prede degli Asilidi sono prevalentemente rappresentate da altri insetti, per lo pi\u00f9 alati, ma sono segnalati anche diversi casi in cui vengono attaccati ragni. Nell'ambito degli insetti, gli ordini che annoverano pi\u00f9 frequentemente prede di asilidi sono i Coleotteri, gli Imenotteri, i Ditteri, i Rincoti e i Lepidotteri, con un'ampia gamma di famiglie, ma sono citati anche prede appartenenti a vari altri ordini (Odonata, Neuroptera, Isoptera, Thysanoptera, Blattodea, ecc.).\nIn merito alla specificit\u00e0 della relazione trofica, (1981) cita l'esistenza in letteratura di alcuni studi in proposito. Per alcuni generi \u00e8 stata riscontrata la monofagia, ma pi\u00f9 in generale gli Asilidi manifestano una pi\u00f9 o meno larga polifagia con comportamenti che variano dalla stenofagia all'eurifagia. Non mancano tuttavia i casi di asilidi stenofagi che all'occorrenza concentrano la loro attivit\u00e0 predatoria nei confronti di una specie quando questa forma popolazioni numerose.\nAltri studi condotti da (1975), infine, hanno messo in evidenza che il rapporto fra le dimensioni della preda e quella dell'asilide varia da 1,8:1 a 3,7:1, con una media di 2,6:1. Il rapporto tenderebbe ad aumentare con il diminuire delle dimensioni del predatore. Nel complesso, perci\u00f2, gli asilidi sono soliti predare insetti pi\u00f9 grandi di loro, di almeno il doppio.\nIn merito ad un'eventuale ematofagia, in passato si riteneva che gli Asilidi attaccassero anche grandi mammiferi per succhiarne il sangue, ma attualmente non esistono dubbi sulla specifica entomofagia di questa famiglia. Fonti non documentate affermano tuttavia che gli asilidi di grandi dimensioni potrebbero pungere anche l'uomo se disturbati o provocare la morte di uccelli con la loro puntura.\nLa deposizione delle uova avviene, secondo la specie, con tre differenti comportamenti messi in relazione con la struttura e la morfologia dell'addome. Le femmine con ovopositore indifferenziato rilasciano le uova in modo casuale e indipendentemente dal substrato. Negli altri casi, invece, l'addome differenzia un ovopositore di sostituzione specializzato per deporre le uova nel terreno o nella sabbia, oppure per deporle in cavit\u00e0 all'interno di tessuti vegetali.\nSistematica.\nLa famiglia degli Asilidi comprende oltre 7000 specie descritte, ripartite fra circa 530 generi. La suddivisione interna in sottofamiglie \u00e8 subordinata alle future acquisizioni dall'analisi cladistica e attualmente comprende 11 sottofamiglie, alcune delle quali suddivise in trib\u00f9:\nFra le proposte pi\u00f9 recenti si cita la revisione di (2009), che sulla base della filogenesi interna degli Asilidae. Rispetto allo schema precedente, sopprime le sottofamiglie Apocleinae, Laphystiinae e definisce come nuove sottofamiglie Bathypogoninae, Brachyrhopalinae, Phellinae, Tillobromatinae, Willistonininae.\nHabitat.\nLe larve si rinvengono nel suolo e in materiale organico in decomposizione, in particolare nel legno marcescente. Gli adulti si rinvengono in generale in ambienti caldi e aridi quali il deserto, la savana, la steppa, la boscaglia. Gli ecosistemi forestali hanno invece il minor grado di biodiversit\u00e0 e, in questi ambienti, gli Asilidi tendono a concentrarsi nelle radure e nei margini, dove la vegetazione prevalentemente arborea lascia lo spazio ad una copertura composita pi\u00f9 ricca di piccoli arbusti e piante erbacee. In definitiva l'ambiente tipico di un asilide \u00e8 aperto, soleggiato e asciutto, con vegetazione sporadica.\nNonostante il limitato grado di conoscenza della famiglia, nel suo complesso, diversi Autori hanno studiato la distribuzione delle popolazioni in relazione al microambiente nell'ambito di regioni ed ecosistemi pi\u00f9 o meno ampi, al fine di individuare modelli comportamentali che permettano una classificazione dal punto di vista ecologico e trofico. Alla luce di questi studi, le diverse specie di asilidi mostrano tendenze preferenziali in merito sia ai siti di predazione sia ai siti di ovideposizione. Non esiste una trattazione omogenea anche perch\u00e9 le conoscenze, al momento, provengono da pochi studi specifici condotti in contesti differenti; in particolare emerge una certa correlazione tra il tipo di copertura floristica e l'etologia della predazione.\nDistribuzione.\nLa famiglia \u00e8 rappresentata in tutte le regioni zoogeografiche della Terra, ad eccezione dell'Antartide, con penetrazioni anche nella tundra artica e in ambienti montani fino ad oltre 4000 metri di altitudine. Il maggior grado di biodiversit\u00e0, nell'ambito degli Asilidae, si riscontra nelle regioni calde tropicali e subtropicali e soggette a regimi climatici aridi o semiaridi o con marcata distribuzione stagionale delle piogge.\nIn Europa sono segnalate oltre 500 specie ripartite fra 87 generi:\nIn Italia sono presenti tutte le sottofamiglie europee ad eccezione degli Apocleinae. Complessivamente sono state 135 specie appartenenti a 33 generi:\nFra le specie italiane di maggiori dimensioni si cita \"Asilus crabroniformis\", insetto dalla forma slanciata e dall'addome affusolato, lungo fino a 3\u00a0cm."}
{"id": "1365327", "revid": "1543377", "url": "https://it.wikipedia.org/wiki?curid=1365327", "title": "Potential Breakup Song", "text": "Potential Breakup Song \u00e8 un singolo di Aly &amp; AJ, pubblicato nel 2007 da Hollywood Records. \u00c8 il primo estratto dal loro secondo album \"Insomniatic\".\nIl disco.\nIl singolo \u00e8 stato un vero tormentone estivo nel 2007, fermando il countdown di molti video e diventando il singolo di maggior successo di Aly &amp; AJ fino ad oggi. Il brano \u00e8 stato anche il terzo singolo di maggior successo degli artisti della Hollywood Records. Tuttavia, resta il singolo pi\u00f9 venduto e fu certificato disco di platino dalla RIAA per aver venduto pi\u00f9 di 1.000.000 di copie\nCi sono 2 versioni che vengono mandate in onda dalle radio. Una \u00e8 la versione ufficiale dell'album. L'altra \u00e8 la versione editata per Radio Disney. La versione modificata cita le parole \"gettin' to me\" invece di \"gettin' me\" nel ritornello. Alla fine, \"without me you're gonna die\" (versione ufficiale) \u00e8 stata sostituita con \"without me you're gonna cry\" (versione editata).\nIl singolo \u00e8 stato pubblicato su Radio Disney il 12 maggio 2007 con il testo editato, rispetto alla versione originale del singolo. La canzone \u00e8 stata resa disponibile per il download negli Stati Uniti il 26 giugno 2007.\nIl singolo \u00e8 stato pubblicato in digitale anche in Italia il 1\u00ba ottobre 2007.\n\"Potential Breakup Song\" debutt\u00f2 alla posizione numero 77 nella classifica statunitense Billboard Hot 100 il 5 luglio 2007. La settimana successiva la canzone raggiunse la posizione numero 48 e subito dopo la posizione numero 23 a soli 3 settimane dall'uscita. Il 26 luglio 2007, la canzone sal\u00ec fino alla posizione numero 17, diventando la canzone di maggior successo delle sorelline nella Billboard Hot 100. Un mese dopo il grande successo, la canzone scese fino alla posizione numero 50 il 23 agosto 2007. La settimana dopo, per l'ultima volta, la canzone raggiunse la posizione numero 41, dopo che Aly &amp; AJ sono state ospiti a MTV's TRL per un'intera settimana. Il 26 settembre 2007, il singolo ha raggiunto i 522.192 digital downloads negli USA ed \u00e8 stato certificato Disco di platino dalla RIAA.\n\"Potential Breakup Song\" viene utilizzata nel videogioco \"\" e nel secondo episodio di \"The Miley and Mandy Show\".\nVideo musicale.\nIl video musicale, diretto da Chris Applebaum, \u00e8 stato girato il 17 maggio 2007 e la premi\u00e8re su TRL America \u00e8 andata in onda il 18 giugno 2007. Il video debutt\u00f2 alla posizione numero 10 il 21 agosto 2007 e si posizion\u00f2 alla numero 6 il 29 agosto 2007. Il 18 luglio 2007, il video raggiunse la posizione numero uno nella classifica AOL Music's Top 10 Video.\nNel video sono presenti AJ Michalka e la sorella Alyson Michalka e cantano \"Potential Breakup Song\" con dietro un set grigio. Durante il ritornello appaiono le due sorelle vestite di bianco in un set illuminato. Durante le strofe invece si vedono le sorelline che ascoltano la loro canzone in uno studio di musica, anch'esso parte del set. Alla fine del video, i colori bianco e nero formano il nuovo logo del gruppo e di conseguenza appaiono le lettere XOXO e il sito web PotentialBreakup.com\nIl video andato in onda su Disney Channel, avevo lo stesso testo della versione mandata in onda su Radio Disney. Questa versione non presenta alcun sito web alla fine. Il video fu mandato in onda anche su Nickelodeon Asia.\n\"Potential Breakup Song\" si trova alla posizione 92 dei video pi\u00f9 guardati di YouTube. Ad oggi, il video ha raccolto, insieme all'account della Hollywood Records e di Aly &amp; AJ, pi\u00f9 di 30 milioni di visite.\nVersioni alternative.\nNel 2020 Aly &amp; Aj hanno pubblicato una seconda versione del singolo, questa volta come artiste indipendenti. Tale versione del brano, che include una produzione leggermente diversa dall'originale e utilizza l'espressione \"fucking birthday\" al posto di \"stupid birthday\", ha raggiunto la vetta della classifica generalista di iTunes USA."}
{"id": "1365330", "revid": "1935652", "url": "https://it.wikipedia.org/wiki?curid=1365330", "title": "Ignazio Sanna", "text": "Biografia.\nNasce ad Orune, in provincia e diocesi di Nuoro, il 20 febbraio 1942.\nFormazione e ministero sacerdotale.\nDopo aver frequentato il seminario vescovile di Nuoro, dal 1954 al 1959, e il seminario regionale di Cuglieri, dal 1959 al 1963, entra nel Pontificio Seminario Romano Maggiore.\nL'11 marzo 1967 \u00e8 ordinato presbitero, nella chiesa parrocchiale di Orune, dal vescovo Giuseppe Melas per la diocesi di Nuoro.\nNel 1968, mentre completa gli studi, inizia a frequentare la Pontificia accademia ecclesiastica a Roma, citt\u00e0 in cui consegue le lauree in teologia, alla Pontificia Universit\u00e0 Lateranense, il 30 marzo 1970; in filosofia, all'Universit\u00e0 \"La Sapienza\", il 23 marzo 1972 e in diritto canonico, nuovamente all'universit\u00e0 del Laterano, il 21 giugno 1972. Ottiene inoltre il diploma presso la Pontificia accademia ecclesiastica, il 7 luglio 1972, e un attestato in lingue straniere al Goethe-Institut.\nTerminati gli studi diventa segretario della nunziatura apostolica in Ecuador, a Quito, dal 7 luglio al 28 dicembre 1972. In seguito \u00e8 nominato assistente diocesano della FUCI di Roma, dall'8 gennaio 1973 al 24 novembre 1983, quando diventa assistente centrale del Settore Giovani di Azione Cattolica, incarico ricoperto fino al 25 settembre 1988.\nSuccessivamente \u00e8 decano della Facolt\u00e0 di Teologia dell'Universit\u00e0 del Laterano, dal 20 ottobre 1988 al 21 giugno 1994, e membro del consiglio presbiterale di Roma dal 1996 al 2000. Dal 17 dicembre 1998 alla nomina episcopale \u00e8 pro-rettore della Pontificia Universit\u00e0 Lateranense in Roma. Dal 27 gennaio 2000 al 25 gennaio 2007 \u00e8 anche assistente nazionale del MEIC. Ricopre inoltre l'incarico di membro ordinario della Pontificia accademia di teologia (dal 27 novembre 2000) e della Commissione teologica internazionale (dal 9 febbraio 2004).\nMinistero episcopale.\nIl 22 aprile 2006 papa Benedetto XVI lo nomina arcivescovo metropolita di Oristano; succede a Pier Giuliano Tiddia, dimessosi per raggiunti limiti di et\u00e0. Il 25 giugno successivo riceve l'ordinazione episcopale, nella cattedrale di Oristano, dal cardinale Camillo Ruini, coconsacranti l'arcivescovo Pier Giuliano Tiddia ed il vescovo Rino Fisichella (poi arcivescovo). Durante la stessa celebrazione prende possesso dell'arcidiocesi.\nIl 29 giugno seguente riceve il pallio dallo stesso pontefice, nella basilica di san Pietro in Vaticano.\nIl 12 ottobre 2013 indice il VI sinodo arborense, \"Parrocchia, Chiesa tra la gente\", che chiude solennemente domenica 11 ottobre 2015; a questo evento Poste italiane dedica un folder postale.\nIl 20 febbraio 2017, al compimento del 75\u00ba anno, presenta la sua rinuncia per raggiunti limiti di et\u00e0; il 25 marzo, presso la \"Sala Gialla\" del palazzo arcivescovile, annuncia la decisione di papa Francesco di confermarlo \"donec aliter provideatur\" per altri due anni alla guida dell'arcidiocesi.\nIl 3 ottobre 2017 \u00e8 eletto vicepresidente della Conferenza episcopale sarda; succede all'arcivescovo Paolo Atzei.\nIl 1\u00ba gennaio 2018 firma un decreto con cui vuole ribadire e disporre le regole che i sacerdoti della sua arcidiocesi devono osservare nell'amministrare responsabilmente i beni ecclesiastici. In questo documento, inoltre, ridisegna i compiti e gli obblighi dal punto di vista finanziario per tutti i parroci, che saranno sanzionati in caso di inadempienza.\n\u00c8 membro e vicepresidente del Comitato per il Progetto culturale della Chiesa italiana, dal 18 marzo 2008 al 30 gennaio 2013, giorno in cui \u00e8 nominato presidente del Comitato per gli studi superiori di teologia e di scienze religiose della CEI. \u00c8 stato membro della Commissione episcopale della CEI per la dottrina della fede, l'annuncio e la catechesi; di questa commissione \u00e8 presidente \"ad interim\" dal 25 settembre 2017 al 24 maggio 2018.\nIl 4 maggio 2019 papa Francesco accoglie la sua rinuncia, presentata per raggiunti limiti di et\u00e0; gli succede Roberto Carboni, fino ad allora vescovo di Ales-Terralba. Da quel momento \u00e8 arcivescovo emerito di Oristano, ma rimane amministratore apostolico dell'arcidiocesi fino all'ingresso del successore, avvenuto il 7 luglio.\nIl 3 giugno del medesimo anno lo stesso papa lo nomina presidente della Pontificia accademia di teologia. Risiede a Roma presso la congregazione delle Figlie di San Giuseppe di Genoni.\nIl 21 settembre 2020 la Congregazione per la dottrina della fede lo nomina visitatore apostolico del Movimento apostolico, associazione privata di fedeli avente sede a Catanzaro. Il 10 giugno 2021 i prefetti della Congregazione per la dottrina della fede, della Congregazione per il clero e del Dicastero per i laici, la famiglia e la vita lo nominano delegato apostolico \"con il compito di portare a esecuzione le disposizioni del decreto\" con il quale \u00e8 stato soppresso il Movimento apostolico.\nGenealogia episcopale.\nLa genealogia episcopale \u00e8:"}
{"id": "1365337", "revid": "347132", "url": "https://it.wikipedia.org/wiki?curid=1365337", "title": "Bartolomeo da Breganze", "text": "Biografia.\nAl servizio del papato.\nLe notizie biografiche sul suo conto sono molto scarse. Non sembra avere fondamento la tradizione cronachistica che lo vorrebbe esponente della nobile famiglia da Breganze (lui stesso si firm\u00f2 sempre come \"Bartholomaeus Vicentinus\"), famiglia che dimorava nell'alto vicentino, con maggior parte dei possedimenti tra cui un castello con feudo, sulle colline di Breganze, allora in territorio vicentino, ma nella diocesi di Padova. Nato forse l'8 settembre dei primi anni del sec. XIII (1206?), non si conosce molto n\u00e9 della sua formazione, n\u00e9 dell'entrata nell'ordine dei Frati Predicatori, avvenuta probabilmente a Padova intorno al 1220.\nBartolomeo comp\u00ec gli studi di teologia a Bologna; ordinato sacerdote, ebbe l'incarico di insegnare la Sacra Scrittura con la cattedra dello \"Studio Generale\". And\u00f2 poi in Lombardia e a Parma.\nPartecip\u00f2 in pieno ai movimenti che coinvolgevano masse entusiaste, volti a combattere gli eretici e promuovere la riforma morale della Chiesa, come il movimento dell'Alleluia. In questo contesto nel 1233 fond\u00f2 a Parma un ordine monastico-cavalleresco, la \"Milizia di Ges\u00f9 Cristo\".\nFu poi professore nello Studio della curia romana e consigliere ufficiale di papa Innocenzo IV (1237), reggente della facolt\u00e0 di teologia della Curia Pontificia o Maestro del Sacro Palazzo (incarico che oggi \u00e8 denominato \"teologo della Casa Pontificia\"). Nel 1252 venne consacrato vescovo di Limisso, nell'allora latino Regno di Cipro. And\u00f2 quindi in Palestina, a Giaffa, Sidone ed Acri, nominato nunzio apostolico presso Luigi IX di Francia, impegnato nella VII crociata.\nIl 18 dicembre 1255 papa Alessandro IV, impegnato nelle lotta contro Ezzelino III da Romano, contro il quale due giorni dopo avrebbe indetto la crociata, lo nomin\u00f2 direttamente \u2013 senza richiedere cio\u00e8 il parere del capitolo della cattedrale, troppo debole per opporsi a Ezzelino \u2013 vescovo di Vicenza, dove per\u00f2 non pot\u00e9 insediarsi sino al 1259, data della morte del signore della citt\u00e0.\nAttese questo momento a Padova, la citt\u00e0 guelfa pi\u00f9 impegnata nella guerra contro il tiranno, poi a Roma. Nel 1259 fu inviato in missione diplomatica alla corte di Enrico III d'Inghilterra e, al ritorno, si ferm\u00f2 a Parigi, dove Luigi IX gli don\u00f2 una teca d'oro, contenente una croce fatta del legno della vera Croce di Cristo e una delle spine della corona di spine.\nSignore di Vicenza.\nPortando con s\u00e9 le preziose reliquie, giunse nel 1260 a Vicenza, dove il clero e il popolo andarono ad incontrarlo, acclamando: \u00abBenedetto colui che viene nel nome del Signore\u00bb. Gi\u00e0 nello stesso anno volle che venisse iniziata la costruzione della Chiesa di Santa Corona e dell'annesso convento dei domenicani. La chiesa fu finita nel 1270, in tempo per accogliere le spoglie di Bartolomeo, morto in quello stesso anno.\nSubito dopo il suo insediamento, riafferm\u00f2 le prerogative signorili da cui nel periodo ezzeliniano il vescovo era stato esautorato, convocando i vassalli per rivedere le concessioni feudali, ma si occup\u00f2 anche di far restituire a Vicenza i territori bassanesi e marosticensi che Padova aveva sottratto e di svolgere un'azione pacificatrice tra le citt\u00e0 della Marca Veronese.\nRisollev\u00f2 le sorti della Chiesa vicentina, caduta in un miserevole stato di degrado negli ultimi anni del dominio di Ezzelino, durante i quali egli non aveva potuto insediarsi nella sede episcopale. Da buon domenicano e responsabile dell'inquisizione, egli affront\u00f2 la Chiesa catara di Vicenza in dibattiti pubblici riuscendo a far convertire molti degli aderenti ad essa e a mandarne altri sul rogo.\nUomo di grande cultura e rettitudine, con azioni concrete promosse gli studi e il risanamento morale in una citt\u00e0 ancora permeata di odi e violenza e dove si praticava l'usura. Ricevette dalla popolazione e dal Comune un'enorme fiducia, che lo resero arbitro indiscusso di ogni contesa nella citt\u00e0, della quale divenne per un triennio il signore di fatto. I vicentini giunsero al punto da prestargli un giuramento di fedelt\u00e0.\nDopo che nel 1264 Vicenza fu soggiogata da Padova, egli perse gran parte del suo potere e visse gli ultimi anni nello sconforto e nella delusione che si riflettono nei suoi scritti. Nel 1267 si rivolse a papa Clemente IV per essere esonerato dal governo della diocesi e dedicarsi esclusivamente al governo dell'Ordine; il papa tuttavia non accett\u00f2 le sue dimissioni. Mor\u00ec nel 1270 a Vicenza, dopo aver lasciato come erede universale di quanto possedeva il convento di Santa Corona; fu sepolto nella sua chiesa, ormai ultimata.\nDi lui restano, oltre ai \"Sermones\", una \"Expositio Cantici Canticorum\" e un trattato \"De venatione divini amoris\" ispirato al pensiero dello Pseudo-Dionigi. Di particolare rilievo sono i suoi sermoni mariani, i \"Sermones de beata Virgine\", una delle raccolte pi\u00f9 interessanti del XIII secolo.\nCulto.\nOggetto di devozione popolare sin dalla morte, il culto di Bartolomeo di Breganze fu confermato l'11 settembre 1793 da papa Pio VI, che lo proclam\u00f2 beato. La sua memoria liturgica ricorre il 27 ottobre."}
{"id": "1365347", "revid": "729019", "url": "https://it.wikipedia.org/wiki?curid=1365347", "title": "Stazione di Kassel-Wilhelmsh\u00f6he", "text": "La stazione di Kassel-Wilhelmsh\u00f6he \u00e8 la pi\u00f9 grande stazione della citt\u00e0, capolinea della rete della DB a Kassel, Assia, in Germania.\nTrasporti.\n\u00c8 nella corrispondenza con parecchie linee di trasporto urbano (Tram).\nLa ferrovia Hannover-W\u00fcrzburg passa attraverso questa stazione. Questa stazione \u00e8 stata sviluppata specialmente per il treno ad alta velocit\u00e0, mentre la stazione di Kassel Centrale, \u00e8 adibita specialmente ai trasporti regionali."}
{"id": "1365349", "revid": "767487", "url": "https://it.wikipedia.org/wiki?curid=1365349", "title": "Winchester '73", "text": "Winchester '73 \u00e8 un film del 1950 diretto da Anthony Mann.\nTrama.\nLin McAdam, in compagnia del fedele Sputalosso, \u00e8 alla ricerca di \"Dakota\" Brown. Lo trova a Dodge City, dove si sta per disputare una gara di tiro al bersaglio, in cui viene messo in palio un Winchester ultimo modello (appunto 1873). Lin McAdam vince la gara battendo Dakota, ma questi non si arrende e poco dopo ruba il prezioso fucile.\nDa quel momento McAdam cercher\u00e0 di recuperare il fucile che passa di mano in mano, da un trafficante d'armi a un capo pellerossa, da uno sprovveduto giovane a un pistolero, per finire ancora nelle mani di Brown. A questo punto Lin riesce a raggiungerlo e agli spettatori viene rivelato un terribile segreto.\nProduzione.\n\"Winchester '73\", girato a Tucson (Arizona), \u00e8 il primo dei cinque western \"(Winchester '73\", \"L\u00e0 dove scende il fiume\", \"Lo sperone nudo\", \"Terra lontana\" e \"L'uomo di Laramie\") diretti da Mann con Stewart protagonista. Fino a quel momento, James Stewart era apparso solo in film-commedia ed era ritenuto inadatto dai produttori al genere western. Tra i ruoli minori, si possono riconoscere Tony Curtis (nei titoli come Anthony Curtis) nei panni di un giovane cavalleggero, e Rock Hudson nel ruolo del capo indiano \"Toro Bruno\" che viene in possesso del fucile.\nBorden Chase ottenne per questo film una candidatura all'Oscar per la migliore sceneggiatura; era considerato uno dei migliori studiosi dell'epopea della frontiera ed \u00e8 autore anche de \"Il fiume rosso\" di Howard Hawks. Per questo film, Chase si ispir\u00f2 alla storia vera della carabina che d\u00e0 il titolo al film. Del film esiste una seconda versione, un remake realizzato come film per la televisione nel 1967.\nIl fucile.\nProdotto in circa 700.000 esemplari, poteva sparare 17 cartucce in pochi secondi, aveva una canna tonda oppure ottagonale, lunga 30 pollici (76,2\u00a0cm), un mirino fisso e un peso di circa 3,5\u00a0kg. Nel 1875 era stato approntato il modello dalla canna di precisione, l\"'one of one thousand\" (\"uno su mille\", come viene definito anche nel film). Questo modello venne appunto messo in palio a Dodge City l'anno successivo, dove in una gara di tiro se lo aggiudic\u00f2 un veterano. L'arma gli venne rubata e pass\u00f2 effettivamente di mano in mano, finch\u00e9 il proprietario riusc\u00ec a recuperarlo nel 1884 sottraendolo a una banda di balordi che avevano rapinato una banca di Caldwell, nel Texas."}
{"id": "1365351", "revid": "5456", "url": "https://it.wikipedia.org/wiki?curid=1365351", "title": "Particola", "text": ""}
{"id": "1365353", "revid": "124818597", "url": "https://it.wikipedia.org/wiki?curid=1365353", "title": "Marksman", "text": "Marksman \u00e8 un termine della lingua inglese usato per indicare un soldato particolarmente addestrato al tiro di precisione a medio/lungo raggio, dotato di fucile appositamente concepito, pi\u00f9 comunemente conosciuto con le denominazioni di \"Squad Designated Marksman\" nell'esercito statunitense o di \"Squad Advanced Marksman\" nell'United States Marine Corps.\nAlcune dottrine militari prevedono l'impiego del \"marksman\" assieme alla squadra di fanteria. Se assume tale ruolo, che \u00e8 la norma negli eserciti NATO, lo specialista in questione fornisce supporto di fuoco a distanze ben maggiori di quelle normalmente ingaggiate dagli altri militari, in tal modo estendendo la portata d'azione della squadra stessa. A tale scopo, \u00e8 munito di un fucile di modello pi\u00f9 sofisticato rispetto a quello d'ordinanza, spesso anche di calibro maggiore, equipaggiato con ottiche di puntamento e bipiede per il tiro in appoggio.\nDifferenze con il tiratore scelto.\nIl Marksman \u00e8 concettualmente distinto dal tiratore scelto, colloquialmente noto come \"cecchino\" ( \"sniper\" in lingua inglese e \"snajper\" in lingua russa), che \u00e8 una figura professionale molto pi\u00f9 specializzata e, di regola, non opera con gli altri militari, n\u00e9 in condizioni \"ordinarie\" di combattimento.\nIl \"marksman\" raramente agisce isolato ed \u00e8 un componente di una squadra di fucilieri, mentre i tiratori scelti sono schierati su specifici obiettivi da soli o in coppie, che consistono di tiratore e osservatore, in ruoli prevalentemente statici. Il \"marksman\", invece, opera come membro regolare della squadra, la segue in tutti i suoi movimenti sul terreno ed interviene tutte le volte in cui il corso delle normali operazioni richiede le particolari abilit\u00e0 di tiro che egli possiede. Mentre il tiratore scelto deve eccellere nelle tecniche di sopravvivenza e mimetismo, queste virt\u00f9 non sono indispensabili al \"marksman\".\nVi sono inoltre differenze nel ruolo e nell'addestramento che coinvolgono dottrina d'impiego ed equipaggiamento. I tiratori scelti debbono affrontare un iter addestrativo molto pi\u00f9 lungo e complesso, ed adoperano quasi solo fucili a otturatore girevole-scorrevole (pi\u00f9 lenti ma pi\u00f9 precisi), mentre per il \"marksman\" conviene il fucile semiautomatico (meno preciso ma dotato di cadenza di tiro molto pi\u00f9 celere), dotato di bipiede di appoggio per il tiro mirato in postazione fissa e di ottiche di puntamento specifiche per il tiro di precisione: questa caratteristica lo rende distinguibile dai normali fanti. Inoltre, la distanza alla quale il \"marksman\" \u00e8 chiamato ad intervenire \u00e8 pi\u00f9 ridotta: circa 500/600 metri, molto maggiore cio\u00e8 dei 300 metri che sono la distanza di ingaggio normale per un comune fuciliere, e che definiscono il ruolo tattico di questo specialista che deve fornire supporto di fuoco di precisione alla squadra di fanteria di cui fa parte.\nIl tiratore scelto invece opera su distanze ben pi\u00f9 elevate: fino a 1000 metri e oltre, a seconda dell'arma in dotazione e degli obiettivi assegnati.\nStoria.\nIl tiro di precisione \u00e8 antico quanto le armi da fuoco: fucili e moschetti selezionati, opera di illustri armaioli, venivano assegnati a tiratori particolarmente esperti gi\u00e0 in epoca rinascimentale. Le prime notizie di tiratori scelti come soldati specializzati che ingaggiavano bersagli a distanze maggiori rispetto a quelle normalmente battute dal fuoco dei normali fucilieri risalgono alla Guerra dei Trenta Anni, epoca in cui erano certamente gi\u00e0 diffuse le armi a canna rigata e a retrocarica (ad es. il celebre fucile sistema Lorenzoni), che consentivano prestazioni ben superiori alle armi coeve. Il condottiero italiano Raimondo Montecuccoli riferisce inoltre dell'uso di tiratori dalla micidiale abilit\u00e0 e precisione durante la Guerra Austro-Turca, da ambo le parti.\nUna delle prime apparizioni di unit\u00e0 includenti \"marksmen\" si verific\u00f2 durante la Rivoluzione americana (1763-1783). Compagnie di fucilieri americani, armati di \"Long rifle\" (fucili con canne molto lunghe, in cui si applicava per la prima volta su vasta scala il principio del massimo sfruttamento della carica propulsiva, costretta a spingere il proiettile senza lo sfogo di una canna corta, pi\u00f9 leggera, per estendere la portata dell'arma) Pennsylvania/Kentucky, combatterono come fanteria leggera nell'ambito dell'Esercito continentale. Per la precisione del tiro eseguito da questi fucilieri, molti ufficiali britannici si toglievano le insegne di grado per evitare di costituire un ovvio bersaglio. Il reparto pi\u00f9 celebre di questi tiratori era il \"Morgan's Riflemen\".\nEt\u00e0 napoleonica.\nUn altro impiego delle unit\u00e0 di \"marksmen\" si registr\u00f2 nelle guerre napoleoniche da parte dell'esercito britannico. Mentre la maggior parte delle truppe del tempo usavano gli imprecisi moschetti ad anima liscia, le \"giubbe verdi\" inglesi (cos\u00ec chiamate per la tipica uniforme) adoperavano il famoso fucile Baker. Grazie alla rigatura della canna, quest'arma era assai pi\u00f9 precisa, anche se pi\u00f9 lenta da ricaricare. I \"Rifles\" erano l'\u00e9lite dell'esercito inglese, impiegata nell'avanguardia di ogni scontro, con lo scopo di esplorare il nemico e ritardarne l'avanzata.\nGuerra di secessione americana.\nDurante la Guerra di secessione americana (1861\u20131865), i tiratori scelti furono impiegati in modo limitato, poich\u00e9 i comandanti tentarono di evitare i gravi spargimenti di sangue causati dalle nuove armi se si usavano le tattiche tradizionali (ranghi serrati di truppa). I tiratori di entrambe le fazioni agirono pi\u00f9 come fanteria leggera / ricognitori che come tiratori isolati. Queste truppe di \"\u00e9lite\" erano molto ben equipaggiate ed addestrate, e venivano poste in testa ad ogni colonna per ingaggiare per prime il nemico. Le pi\u00f9 considerevoli unit\u00e0 di \"marksmen\" erano il Primo ed il Secondo \"United States Sharpshooters\" (USSS), che erano tratti da tutti gli stati, sotto il comando di Hiran Berdan, considerato il miglior cultore nazionale del tiro di precisione in quell'epoca. I tiratori scelti confederati erano spesso equipaggiati in modo pi\u00f9 scadente, utilizzavano il fucile Whitworth inglese, invece che il fucile Berdan Sharps a retrocarica. Vi erano anche reparti di tiratori composti solo da \"nativi americani\" nell'esercito dell'Unione. Questi uomini, principalmente Ojibwe e Potawotami del nord Michigan, comprendevano i membri del \"1st Michigan Sharpshooters, Company K\".\nIl marksman nei vari eserciti.\nStati Uniti.\nNell'esercito degli Stati Uniti e nel corpo dei Marines, le qualifiche di attitudine al tiro di precisione sono di 3 livelli: Marksman, sharpshooter (tiratore scelto, alla lettera \"tiratore preciso\"), expert (esperto, veterano). Ognuna di queste qualifiche \u00e8 riconoscibile con un nastrino sull'uniforme. Un tiratore scelto dell'esercito degli Stati Uniti \u00e8 denominato \"Squad Designated Marksman\" (SDM) e un tiratore scelto dei Marines \u00e8 chiamato \"Squad Advanced Marksman\" (SAM). I tiratori scelti statunitensi utilizzano principalmente 3 fucili: M110, Mk14 Mod 0 EBR, Mk12 SPR (prevalentemente usato dai Navy Seals) e relativamente recentemente M27 Infantry Automatic Rifle nella sua configurazione M38 SMDR.\nRegno Unito.\nNelle British Armed Forces, il titolo di \"marksman\" \u00e8 la pi\u00f9 elevata qualifica di attitudine nel tiro di precisione ed \u00e8 riconoscibile sull'uniforme in forma di distintivo riproducente fucili incrociati o da un semplice quadrato blu. I primi esemplari di fucili per tiratori scelti utilizzati dalle forze armate Britanniche erano dei FAL L1A1 SLR dotati di ottica \"SUIT\" (Sight Unit Infantry Trilux), in seguito hanno adottato l'L129A1 prodotto dalla Lewis Machine and Tool Company.\nItalia.\nAnche nell'esercito italiano \u00e8 presente la figura del Marksman. Dalle esperienze di combattimento in Afghanistan, era emersa la necessit\u00e0 di un fucile a medio/lungo raggio (circa 600/800 metri) che potesse fornire supporto diretto alla fanteria. In inventario erano gi\u00e0 presenti i G3 SG1 sin dai tempi della Somalia, sostituiti poi dai pi\u00f9 moderni M110. Oggi l'esercito italiano fa affidamento sul nuovissimo ARX 200, fucile da battaglia semiautomatico in 7.62 NATO progettato e costruito dalla ben nota Fabbrica d'armi Pietro Beretta proprio su richiesta delle FFAA. Gli ARX 200 andranno cos\u00ec ad affiancare i fucili d'assalto ARX 160 nelle normali squadre di fanteria. Si parla al futuro poich\u00e9 sono stati ordinati appena 800 esemplari di ARX 200. Il fucile ha superato parecchi test ed \u00e8 in procinto di essere adottato definitivamente come \"DMR\" (Designated Marksman Rifle) standard delle forze armate italiane."}
{"id": "1365354", "revid": "767487", "url": "https://it.wikipedia.org/wiki?curid=1365354", "title": "Sam Mitchell", "text": "Carriera.\nAllenatore.\nFino al 2004 \u00e8 stato (per due stagioni) vice-allenatore dei Milwaukee Bucks, passato poi per una breve esperienza agli Charlotte Bobcats fino a quando \u00e8 stato nominato come allenatore della franchigia dei Toronto Raptors.\n\u00c8 stato nominato (aprile 2007) allenatore dell'anno per la stagione 2006-07, avendo raggiunto un coefficiente superiore a .500 e avendo vinto la Atlantic Division.\nIl 30 marzo 2007, Mitchell ha vinto la sua centesima partita nel campionato NBA quando i Raptors hanno battuto i Washington Wizards al Verizon Center.\nIl 3 dicembre 2008 viene esonerato dai Toronto Raptors."}
{"id": "1365377", "revid": "124826862", "url": "https://it.wikipedia.org/wiki?curid=1365377", "title": "Paola Cambiaghi", "text": "Biografia.\nDopo il diploma conseguito al liceo linguistico, frequenta la Scuola per Interpreti e traduttori di Milano, laureandosi in mediazione linguistica; oltre ad aver studiato danza classica e ginnastica artistica, \u00e8 anche iscritta al corso di laurea in Scienze storiche dell'Universit\u00e0 Europea di Roma.\nLa sua carriera inizia nel 1994, quando partecipa al concorso di bellezza \"Bellissima\".\nDue anni dopo, nel 1996, viene scelta da Raimondo Vianello per la trasmissione sportiva \"Studio Tappa\" dedicata al Giro d'Italia, in onda su Italia 1.\nNel 1998 conduce il programma \"TG Rosa\" e \"TG Rosa beach\", in onda su Odeon TV. Nel settembre del 1999 \u00e8 valletta del quiz \"Ok, il prezzo \u00e8 giusto!\", dove rimane per un anno e mezzo, fino a marzo del 2001.\nDopo una breve collaborazione con Telelombardia, nel 2001 approda in RAI nel programma settimanale \"Scommettiamo che...?\" nell'edizione condotta da Fabrizio Frizzi e Valeria Mazza con la regia di Michele Guard\u00ec, \u00e8 in onda il sabato sera su Rai 1.\nL'anno successivo \u00e8 nel cast de \"I fatti vostri\", sempre per la regia di Michele Guard\u00ec, in onda su Rai 2.\nNel 2002 affianca Osvaldo Bevilacqua nella conduzione in studio della trasmissione \"Sereno Variabile\", in onda ogni giorno su Rai2 e conduce i servizi girati in esterna.\nNell'estate 2003 conduce a rotazione con altre giovani colleghe la rubrica \"Unomattina in Giardino\", e cura lo spazio dedicato ai viaggi della trasmissione \"Unomattina Sabato &amp; Domenica Estate\", presentato da Maria Teresa Ruta su Rai 1, venendo riconfermata nel ruolo anche per l'edizione invernale del programma e per la successiva edizione estiva.\nNel gennaio 2005 passa a LA7 dove conduce il contenitore quotidiano d'informazione \"Omnibus\" insieme ad Andrea Pancani. Sempre per La7 co-conduce due puntate del programma \"Sempre meglio che restare a casa...\" insieme a Dario Vergassola.\nL'anno successivo, sempre su La7, conduce \"Omnibus Weekend\" insieme a Edoardo Camurri e affianca Darwin Pastorin nella trasmissione \"I poeti del gol\", in onda sul digitale terrestre de La7.\nIn estate partecipa al programma sportivo \"Il gol sopra Berlino\", dedicato ai Mondiali di calcio Germania 2006.\nNella stagione 2006/2007 co-conduce la trasmissione sportiva \"Areagol\", in onda sul canale digitale \"LA7 Sport\" e in estate torna alla guida del contenitore d'informazione \"Omnibus Estate\" su LA7 insieme ad Aldo Torchiaro e Luisella Costamagna.\nNell'autunno 2007 \u00e8 di nuovo a \"Omnibus Weekend\" insieme a Ingrid Muccitelli.\nDal 23 settembre 2007 co-conduce \"Il grande talk\", programma del venerd\u00ec sera di Sat2000, mentre nella stagione successiva entra nel cast del programma di Rai 2 \"Insieme sul Due\", condotto da Milo Infante.\nNel settembre del 2009 ritorna a Mediaset: collabora con la testata Videonews per i programmi \"Domenica 5\", \"Pomeriggio 5\" e \"Quarto Grado\".\nNell'estate 2010 collabora con la trasmissione di Barbara D'Urso \"A gentile richiesta\" in onda su Canale 5, mettendo in contatto telefonico la conduttrice con il pubblico da casa.\nDa settembre 2011 si occupa dei collegamenti esterni della trasmissione \"Domenica 5\", nello spazio di approfondimento di Claudio Brachino.\nDal 30 dicembre 2011 passa a TGcom24, il nuovo canale di informazione delle reti Mediaset diretto da Mario Giordano conducendo le breaking news e delle edizioni del telegiornale."}
{"id": "1365379", "revid": "1714743", "url": "https://it.wikipedia.org/wiki?curid=1365379", "title": "Teresa di Le\u00f3n", "text": "Origine.\nSecondo il \"Chronicon regum Legionensium\" era figlia illegittima di Alfonso VI di Castiglia e della sua concubina, Jimena Mu\u00f1oz (?-1128), possibile figlia di Ugo Rodr\u00edguez di Guzm\u00e1n (?-1040) e della principessa Jimena del Le\u00f3n.\nBiografia.\nLa data di nascita di Teresa (circa 1080) \u00e8 stata calcolata in base a quelle delle due figlie (tra il 1124 e il 1128) che lei diede al suo amante, Fernando Peres conte di Trava.\nLa sua matrigna, Costanza (ca.1046-1093), figlia del duca di Borgogna, Roberto I e di H\u00e9lie de Samur, che era la terza moglie di suo padre, Alfonso VI, nel 1087, invit\u00f2 a corte suo nipote, Enrico di Borgogna, che si trovava in Castiglia per combattere i Mori, a cui fu promessa la mano di Teresa.\nNel 1092, molto probabilmente il 24 agosto, fu celebrato il matrimonio tra Enrico e Teresa.\nNel 1093, Alfonso VI concesse il governo del regno di Galizia al genero, il marito di sua figlia Urraca, Raimondo e, a Enrico, dopo averlo investito della signoria di Braga, concesse la contea di Portogallo, in sottordine a Raimondo.\nSiccome Raimondo pensava di succedere ad Alfonso sul trono di Le\u00f3n e Castiglia, sempre tra il 1094 e il 1095, aveva convenuto con Enrico di lasciargli il regno di Galizia.\nEnrico, stabilita la sua residenza a Guimar\u00e3es, govern\u00f2 la contea del Portogallo (a sud del fiume Minho), praticamente in autonomia dal regno di Galizia, difendendola dagli attacchi dei Mori, che vennero sconfitti in parecchie battaglie.\nQuando la vedova di Raimondo, Urraca, divenne regina di Le\u00f3n e Castiglia, nel 1109, i nobili castigliani non gradirono (perch\u00e9 avrebbero preferito un re combattivo) e spinsero la regina a risposarsi. Cos\u00ec, Urraca, nell'autunno del 1009, si un\u00ec in matrimonio al re di Aragona e Navarra, Alfonso I \"il Battagliero\". Tra i coniugi scoppiarono quasi subito le ostilit\u00e0 che portarono poi ad una guerra civile. Enrico approfitt\u00f2 della situazione e continu\u00f2 a governare la contea a suo piacimento, praticamente indipendente da Urraca.\nNel 1112, Teresa raggiunse il marito, Enrico, a Pe\u00f1afiel, nel cui castello si era asserragliato il re d'Aragona e marito di Urraca, Alfonso I \"il Battagliero\", per sollecitare la sorellastra Urraca a mantenere la promessa fatta ad Enrico di consegnargli una parte del regno, per l'aiuto che gli dava nella guerra contro il marito.La regina accondiscese alla divisione del suo regno; vedendo, per\u00f2, che i soldati portoghesi trattavano Teresa come una regina, Urraca, indispettita, decise di fare la pace con il marito annullando il patto con Enrico e Teresa.Il 22 maggio dello stesso anno, per\u00f2 Enrico, combattendo ancora per Urraca, mor\u00ec nell'assedio della citt\u00e0 di Astorga, mentre i coniugi Urraca ed Alfonso stavano ormai rappacificandosi.\nTeresa, definita dai cronisti bella ed astuta, si precipit\u00f2 a corte per reclamare i diritti che spettavano a lei ed all'unico figlio maschio sopravvissuto al padre, Alfonso Henr\u00edquez, \"il futuro Conquistatore\", di circa tre. Non ottenendo soddisfazione, accus\u00f2 la sorellastra di voler avvelenare il marito; l'accusa probabilmente non era del tutto infondata perch\u00e9 Alfonso si stava separando dalla moglie, la regina Urraca, senza perderne i possedimenti. Ma i nobili ed i cittadini leonesi e castigliani si schierarono con la regina ed Alfonso fu costretto a rientrare in Aragona.Teresa allora si rifugi\u00f2 a Santiago di Compostela, dove con l'appoggio del vescovo, Diego Gelm\u00edrez, ottenne la contea del Portogallo in cambio della sottomissione alla regina.\nNel 1116, appoggi\u00f2 la congiura, sempre contro la sorellastra, per incoronare re di Galizia il figlio di Urraca, Alfonso Raimundez; in compenso ricevette i distretti di Tui e Orense a nord del fiume Minho.\nNel 1117, dovette difendersi dagli attacchi dei musulmani che avevano espugnato i castelli posti a difesa di Coimbra e nel mese di giugno avevano messo l'assedio alla citt\u00e0. La presenza di Teresa tra i difensori galvanizz\u00f2 la guarnigione della citt\u00e0 che in capo a venti giorni sconfisse i musulmani, che si ritirarono. E dal novembre di quell'anno Teresa cominci\u00f2 a farsi chiamare \"regina del Portogallo\".\nNel 1121, Gelm\u00edrez, che nel frattempo era stato promosso arcivescovo di Compostela, da papa Callisto II, organizz\u00f2 un complotto con la complicit\u00e0 di Fernando Peres di Trava, a cui partecip\u00f2 anche Teresa, per portare Alfonso Raim\u00fandez sul trono al posto della madre, che immediatamente attacc\u00f2 la sorellastra occupando la contea del Portogallo sino al fiume Duero. Teresa e il conte di Trava si rifugiarono nel castello di Lanhoso, dove furono assediati.Non si sa come ma Teresa riusc\u00ec a cavarsela ancora una volta e riconoscendosi vassalla di Urraca venne confermata contessa di Portogallo e ricette il dominio sui distretti di Zamora, Toro, Salamanca ed Avila.Comunque Teresa, secondo la \"Historia compostelana\" divenne l'amante di Fernando Peres, che era il fratello del genero di Teresa, Bermudo Peres di Trava.\nNel 1123, nonostante il figlio, Alfonso Enriquez, avesse raggiunto la maggiore et\u00e0, Teresa continu\u00f2 a governare il Portogallo assieme a Fernando Peres.\nNel 1126, alla morte della sorellastra, non ritenendosi pi\u00f9 vincolata ai patti del 1121, non riconobbe come suo superiore il nuovo re di Le\u00f3n e Castiglia, Alfonso Raim\u00fandez (Alfonso VII).Nella primavera del 1127, Alfonso attacc\u00f2 il Portogallo ed in sei settimane obblig\u00f2 Teresa a riconoscere la sua supremazia.Artefice della riappacificazione fu ancora una volta, l'arcivescovo Gelm\u00edrez, ma i nobili portoghesi ritennero altrettanto responsabile il conte di Trava, che era divenuto anche conte di Porto e di Coimbra ed i baroni galiziani che governavano con Teresa.L'opposizione a Teresa prese corpo quando all'inizio del 1128, a Braga, il figlio di Teresa, il diciottenne Alfonso Henriquez, rese pubbliche le sue intenzione di non riconoscersi vassallo del re di Le\u00f3n e Castiglia; tutti i nobili a sud del fiume Minho appoggiarono Alfonso, contro la madre, e si radunarono nei dintorni di Guimar\u00e3es.Teresa mise insieme un esercito galiziano-portoghese che si diresse verso Guimar\u00e3es e si scontrarono in una localit\u00e0 vicina a Guimar\u00e3es (battaglia di San Mamede). Teresa ed il suo amante, Fernando Peres, furono sconfitti.\nDopo la sconfitta, Teresa e Fernando furono catturati durante la fuga ed espulsi immediatamente dal Portogallo.Un'altra versione narra che Teresa si ritir\u00f2 in un convento a P\u00f3voa de Lanhoso; mentre una terza versione dice che il figlio l'abbia imprigionata nel castello di Lanhoso; addirittura una quarta dice che il figlio l'abbia condannata e fatta uccidere.\nIn ogni caso Teresa mor\u00ec, molto probabilmente nei suoi possedimenti galiziani, nel 1130.\nI suoi resti mortali furono in un periodo successivo traslati nella cattedrale di Braga, dove ancora oggi riposano accanto alle spoglie del suo primo marito, il conte Enrico di Borgogna.\nDiscendenza.\nTeresa diede a Enrico sei figli:\nDiede al suo amante Fernando Peres di Trava due figlie:"}
{"id": "1365380", "revid": "1924342", "url": "https://it.wikipedia.org/wiki?curid=1365380", "title": "Animal Magnetism (Scorpions)", "text": "Animal Magnetism \u00e8 un album della band tedesca heavy metal Scorpions.\nDescrizione.\nL'album venne registrato a Colonia nel giro di pochi mesi a cavallo fra il 1979 e il 1980 e ci presenta un Matthias Jabs estremamente virtuoso negli assoli e grintoso nei duetti con Rudolf Schenker, finalmente libero di esprimersi dopo essere stato leggermente offuscato dal ritorno momentaneo di Michael Schenker nel precedente album. \"Animal Magnetism\" segue la scia di \"Lovedrive\" e prosegue il cammino degli Scorpions verso il genere Heavy metal radiofonico ma si rivela carente di brani vincenti. Anche per questo album venne applicata la censura della copertina che presentava una ragazza inginocchiata davanti ad un uomo nel gesto malizioso di incominciare un rapporto orale, rapporto che poi sorprendentemente (nel retro copertina) sembrerebbe iniziare col cane seduto a fianco della ragazza, giustificando cos\u00ec il titolo dato all'album. Anche \"Animal Magnetism\", come tutti gli album degli Scorpions pubblicati fino a quel momento, \u00e8 stato rimasterizzato nel 2001 ed integrato del brano \"Hey You\" che gi\u00e0 aveva visto la luce come singolo nel 1980 ma che poi non era stato inserito nella track-list dell'album.\nL'album non venne accolto positivamente dalla critica inizialmente perch\u00e9 giudicato meno vivace e potente rispetto ai precedenti, ma divenne in seguito un grande successo tra i fan, soprattutto negli Stati Uniti, dove sar\u00e0 certificato disco d'oro e platino. Proprio durante la loro prima tourn\u00e9e americana avvenuta l'anno precedente per promuovere l'album \"Lovedrive\", la band trovo l'ispirazione per incidere questo album."}
{"id": "1365383", "revid": "130040", "url": "https://it.wikipedia.org/wiki?curid=1365383", "title": "Teresa di Castiglia", "text": ""}
{"id": "1365385", "revid": "226458", "url": "https://it.wikipedia.org/wiki?curid=1365385", "title": "Camera a multifili", "text": "Una camera a multifili \u00e8 un rivelatore di particelle che rivela la radiazione ionizzante usando le idee del contatore Geiger e del contatore proporzionale. A differenza di questi ultimi utilizzando pi\u00f9 fili anodici \u00e8 in grado di misurare la traiettoria della particella primaria.\nIl rivelatore \u00e8 formato da molti fili paralleli, mantenuti ad alto potenziale positivo, circondati da un catodo. Quando la particella interagisce con il gas contenuto nella camera lo ionizza creando coppie elettrone - ione positivo. Gli elettroni migrano verso il piano anodico e quando giungono in prossimit\u00e0 di un anodo si moltiplicano, creando una valanga. Andando a vedere quale anodo ha prodotto il segnale si pu\u00f2 trovare una coordinata spaziale.\nPer molto tempo negli esperimenti di fisica delle particelle per osservare le traiettorie delle particelle il rivelatore pi\u00f9 usato era la camera a bolle, che ha un'ottima risoluzione spaziale, ma \u00e8 lento, ha alto tempo morto in cui non \u00e8 attivo e la lettura avviene tramite fotografie che spesso erano analizzate manualmente. Con l'avvento dell'elettronica divent\u00f2 desiderabile avere un rivelatore con una lettura veloce.\nIl primo tipo di camera a multifili \u00e8 stata camera proporzionale a multifili (MWPC) che \u00e8 in grado di misurare l'energia della particella. L'invenzione del 1968 di Georges Charpak al CERN gli frutt\u00f2 il Premio Nobel per la fisica nel 1992. Uno dei meriti di Charpak fu di dimostrare che una camera a multifili pu\u00f2 funzionare come rivelatore posizionale, perch\u00e9 il segnale positivo che si crea sugli anodi vicini a quello interessato (con segnale negativo) \u00e8 maggiore del segnale negativo indotto.\nUn'evoluzione \u00e8 la camera a deriva, nelle quali la coordinata perpendicolare ai fili \u00e8 trovata misurando il tempo che gli elettroni ci mettono a migrare.\nUn altro rivelatore che \u00e8 formato da due MWPC \u00e8 la TPC, la camera a proiezione temporale."}
{"id": "1365391", "revid": "964", "url": "https://it.wikipedia.org/wiki?curid=1365391", "title": "Articolo 2 della Costituzione italiana", "text": "Larticolo 2 della Costituzione italiana tutela i diritti inviolabili dell'uomo, sia come singolo sia nelle formazioni sociali dove si svolge la sua personalit\u00e0.\nOrigini storiche.\nIl richiamo a questi diritti ha la sua radice in una lunga tradizione storica e filosofica: si deve in particolare ricordare il giusnaturalismo (dal latino \"ius naturale\", \u00abdiritto di natura\u00bb), corrente di pensiero sviluppatasi soprattutto in et\u00e0 moderna e realizzatasi nelle diverse Costituzioni cui hanno messo capo la rivoluzione americana e la rivoluzione francese. Questa dottrina presuppone che esistono dei diritti naturali che appartengono all'uomo fin dalla nascita e perci\u00f2 precedono l'esistenza stessa dello Stato. Dunque quest'ultimo non li crea, ma deve occuparsi di riconoscerli e soprattutto garantirne concretamente il loro rispetto, specialmente attraverso le leggi ordinarie.\nSul piano politico e giuridico il riferimento fondamentale \u00e8 certamente rappresentato dalla Dichiarazione universale dei diritti dell'uomo approvata dalle Nazioni Unite il 10 dicembre 1948.\nInnovazione rispetto ai sistemi Costituzionali precedenti.\nLa presenza della nozione di \"doveri\" imprescindibilmente legati a quella di \"diritti\" rappresenta un'importante rottura ed innovazione rispetto al sistema giuridico precedente, identificato, cio\u00e8, dallo Statuto Albertino, la Costituzione del Regno d'Italia. \nPer i teorici dello Stato liberale, infatti, l'idea che un diritto comportasse anche dei doveri nei confronti della collettivit\u00e0 e dello Stato era senza dubbio innovativa, mentre, al contrario, \u00e8 uno dei tratti caratterizzanti le \"nuove Costituzioni\" democratiche, non concesse da un Sovrano ma reclamate da un popolo che \u00e8 sovrano."}
{"id": "1365401", "revid": "1632387", "url": "https://it.wikipedia.org/wiki?curid=1365401", "title": "Taken by Force", "text": "Taken By Force \u00e8 il quinto album della band Hard rock/Heavy metal tedesca Scorpions pubblicato alla fine del 1977 e prodotto da Dieter Dierks per l'etichetta internazionale Polydor Records.\nRegistrazioni.\nRegistrato tra il giugno e ottobre 1977, questo album fu il primo del gruppo a essere abbastanza fortemente promosso negli Stati Uniti, cos\u00ec come il primo registrato con Herman Rarebell, l'emblematico batterista degli Scorpions. Originariamente musicista di studio in Inghilterra, Herman entr\u00f2 a far parte del gruppo, quando il loro batterista Rudy Lenners si ammal\u00f2. Presto, Rarebell impose il proprio marchio all'interno del gruppo.\nIl Disco.\nCome nei precedenti album, la copertina originale di \"Taken by Force\", raffigurante un cimitero, venne censurata in tutto il mondo tranne che in Giappone e sostituita dall'ennesima foto di gruppo.\nNel 2001 \u00e8 stata pubblicata una versione rimasterizzata dell'album contenente un libretto di 12 pagine con foto inedite e, soprattutto, due brani in pi\u00f9: \"Suspender Love\" (gi\u00e0 pubblicata come b-side nel singolo \"He's a Woman - She's a Man\") e una versione live di \"Polar Nights\" (quella presente anche sul successivo \"Tokyo Tapes\").\nTracce.\nBonus tracks edizione 2001"}
{"id": "1365402", "revid": "111008995", "url": "https://it.wikipedia.org/wiki?curid=1365402", "title": "126 (numero)", "text": "Centoventisei (126) \u00e8 il numero naturale dopo il 125 e prima del 127."}
{"id": "1365403", "revid": "1924342", "url": "https://it.wikipedia.org/wiki?curid=1365403", "title": "Face the Heat", "text": "Face the Heat \u00e8 il dodicesimo album degli Scorpions, pubblicato il 21 settembre del 1993 sotto la produzione di Bruce Fairbairn e pubblicato con l'etichetta PolyGram.\nIl disco.\nDopo il successo planetario della ballata \"Wind of Change\" dell'album precedente, gli Scorpions provano a ripresentarsi al grande pubblico con un volto meno commerciale prendendo le distanze dal pop metal, per non rimanere schiacciati dalla fama di band sforna ballate che avevano raggiunto con quel brano. Dato il declino del pop metal in quegli anni, il cambio di rotta fu una tappa obbligata seguita dalla maggior parte dei gruppi di questo filone musicale. \"Face the Heat\" si presenta pi\u00f9 duro e aggressivo di \"Crazy World\", il look della band \u00e8 meno curato e dominato dalla pelle nera, nel videoclip di \"Woman\" il cantante Klaus Meine appare addirittura pelato. Tuttavia l'album non raggiunse l'ampio successo commerciale dei precedenti anche se si posizion\u00f2 in 24\u00aa posizione negli Stati Uniti e al 5\u00ba in Francia (dove \u00e8 certificato disco d'oro).\n\"Face the Heat\" \u00e8 il primo album del gruppo suonato con il bassista Ralph Rieckermann, sostituto di Francis Buchholz il quale era stato licenziato dalla band l'anno prima."}
{"id": "1365405", "revid": "767487", "url": "https://it.wikipedia.org/wiki?curid=1365405", "title": "Lago Nero (Pistoia)", "text": "Il Lago Nero \u00e8 un lago montano di origine glaciale, della Montagna Pistoiese. Il suo bacino \u00e8 una conca formata dall'escavazione di un antico ghiacciaio. Posto a 1730 m s.l.m. \u00e8 circondato da imponenti rilievi appenninici che sfiorano i 2000 m s.l.m., in particolare dall'Alpe tre potenze (1.940 m s.l.m.). Deve il suo nome al cupo riflesso che emanano le sue acque, che si immettono nel torrente Sestaione, il maggior affluente del fiume Lima, maggior affluente del fiume Serchio.\nIl lago \u00e8 raggiungibile seguendo il sentiero n. 104 CAI bianco-rosso, a partire dall'Orto Botanico Forestale dell'Abetone nella Valle del Sestaione. In prossimit\u00e0 del lago \u00e8 presente un rifugio alpino CAI, il Rifugio Lago Nero, con bivacco sempre aperto.\nFlora e fauna.\nNel lago non \u00e8 presente fauna ittica stanziale, ma sono presenti due specie di tritoni, anfibi protetti, l'alpino e il crestato. Attorno \u00e8 possibile osservare la marmotta e l'aquila reale, nonch\u00e9 la pernice. \nTra la flora da annoverare il mirtillo, il lampone, il pino mugo, una variet\u00e0 di aglio, il mezereo e il faggio."}
{"id": "1365406", "revid": "110157", "url": "https://it.wikipedia.org/wiki?curid=1365406", "title": "Georgia (carattere)", "text": "Georgia \u00e8 un carattere tipografico con grazie transizionale progettato nel 1993 da Matthew Carter per Microsoft. \u00c8 progettato per essere leggibile su uno schermo anche a piccole dimensioni, in parte grazie all'altezza della x, che \u00e8 relativamente ampia. Il carattere \u00e8 stato cos\u00ec denominato dai titoli presenti in un tabloid relativi al rinvenimento di teste di alieni nello stato americano della Georgia. Il nome del carattere Georgia \u00e8 un marchio registrato da Microsoft.\nIl carattere Georgia condivide molte somiglianze con il Times New Roman, sebbene il Georgia sia notevolmente pi\u00f9 largo del Times alla stessa dimensione in punti e l'altezza del numero \"6\" sia pi\u00f9 alta del resto del testo. I caratteri Times New Roman sono leggermente pi\u00f9 stretti, con un maggior asse verticale. Se si compensano la differenza in dimensione e si trascurano le differenze in compressione e spaziatura le altre differenze sono minime. Ad un'ispezione superficiale per un novizio \u00e8 difficile distinguere tra Georgia e Times New Roman. In generale le grazie del Georgia sono leggermente pi\u00f9 larghe e con i tratti terminali pi\u00f9 piatti e decisi.\nInsieme al Hoefler Text e al FF Scala, \u00e8 uno dei pochi caratteri ampiamente diffusi che ha le cifre \u201cvecchio stile\u201d (numeri maiuscoletti), che sono progettate per integrarsi nel testo minuscolo senza distorcere la sottostante struttura. Questo pu\u00f2 portare ad avere problemi di visualizzazione nel testo tabulare, in quanto i caratteri in questione non sono monospaziati.\nGeorgia fa parte del pacchetto \"Web core fonts\" ed \u00e8 preinstallato negli Apple Macintosh e nei computer Windows-based. \u00c8 molto usato in alternativa al carattere con grazie Times New Roman."}
{"id": "1365407", "revid": "123395359", "url": "https://it.wikipedia.org/wiki?curid=1365407", "title": "Lovedrive", "text": "Lovedrive \u00e8 il sesto album in studio del gruppo musicale tedesco Scorpions, pubblicato il 25 febbraio 1979 dalla EMI.\nTale pubblicazione fece parlare di s\u00e9 per il ritorno in formazione di Michael Schenker, fratello minore di Rudolf Schenker, che aveva raggiunto una discreta notoriet\u00e0 suonando negli UFO.\nIl disco.\n\"Loverdrive\" costituisce l'album di debutto per Matthias Jabs, il nuovo chitarrista solista del gruppo, sostituto di Ulrich Roth. Prima di intraprendere l'avventura con gli Scorpions, Jabs faceva parte di un gruppo di Hannover, Lady, a met\u00e0 del 1978 fu invitato dagli Scorpions a una piccola sessione di improvvisata, senza sapere che il gruppo era alla ricerca di un nuovo chitarrista. Si costituisce cos\u00ec la formazione classica del gruppo (Meine / Schenker / Jabs / Buchholz / Rarebell), formazione che pubblicher\u00e0 6 album di enorme successo e che durer\u00e0 fino agli inizi del 1993.\nL'approccio Hard rock che aveva fatto la fortuna degli Scorpions fino a quel momento, venne sostituito da un nuovo sound pi\u00f9 metallico e commerciale che proprio in quegli anni vedeva il suo esplodere in gruppi come Van Halen e Judas Priest: i brani \"Another Piece of Meat\" e \"Can't Get Enough\" sono tra le prime performance della tendenza alla musica spaccatutto infarcita di testi irrilevanti e cantato al limite dello squarciagola che tanto successo trover\u00e0 nel decennio successivo.\nIl brano di apertura, \"Loving You Sunday Morning\", illude inizialmente l'ascoltatore nel presentare un Hard Rock canonico molto in linea con quanto prodotto dagli Scorpions fino a quel momento ma sorprende poi al momento dell'assolo che ci presenta il nuovo stilo accattivante di Jabs, decisamente pi\u00f9 Heavy del suo predecessore. \"Coast to Coast\" \u00e8 un brano strumentale dall'incedere pesante e cupo ma rappresenta la novit\u00e0 di vedere il cantante Klaus Meine nelle vesti di chitarra ritmica. Il brano pi\u00f9 riuscito dell'album \u00e8 per\u00f2 \"Holiday\", una ballata dalla struttura progressive con dolci arpeggi di chitarra acustica che accompagnano il parlato di Meine; a met\u00e0 brano parte un breve slancio metallico che per\u00f2 sfuma nuovamente nell'arpeggio iniziale. Degno di nota \u00e8 anche \"Always Somewhere\", che diventer\u00e0 uno dei brani pi\u00f9 apprezzati della band tedesca. \n\"Lovedrive\" divenne disco d'oro negli Stati Uniti e fu il primo album degli Scorpions a raggiungere un notevole successo mondiale.\nCopertina.\nAl momento della sua uscita l'album ha creato molte polemiche per via della copertina in cui si vede una donna con un seno nudo. Inizialmente l'album \u00e8 stato venduto incartato (per nascondere la copertina), successivamente questa \u00e8 stata sostituita con un disegno pi\u00f9 sobrio (uno scorpione blu su uno sfondo nero)."}
{"id": "1365408", "revid": "1543377", "url": "https://it.wikipedia.org/wiki?curid=1365408", "title": "Ottaviani", "text": "Gli Ottaviani furono un'antica e potente famiglia laziale, detta anche dei Crescenzi Ottaviani, annoverata fra le famiglie baronali romane.\nAgli inizi dell'anno 1000 Giovanni dei Crescenzi Ottaviani era Conte di Sabina: egli era discendente del longobardo Giuseppe - che fu \"vassus domini Imperatoris\" nell'870 - e dato il potere quasi indipendente dal governo papale venne soprannominato \"dominus regulus\" (ossia \"piccolo re\"), di Palombara (oggi Palombara Sabina).\nLa notoriet\u00e0 della famiglia viene dalla stretta parentela con i Crescenzi e i Tuscolo.\nPer un lungo periodo furono \"rettori della Sabina\". Nel 1062 Ottone, signore di Palombara, \u00e8 anche signore di Monte Celli (Montecelio o Monticelli), mentre il fratello Raniero \u00e8 signore di Marano. Il terzo fratello, Giovanni, detto \"il Magnifico\", \u00e8 un importante abate sublacense.\nDa Ottone nacque un altro figlio: Gregorio, da cui Ottaviano di Montecelio cardinale di San Michele (1151) poi di Santa Cecilia e quindi nel 1159 antipapa col nome di Vittore IV (morto a Lucca il 20 aprile 1164).\nOddone II eredita il feudo di Palombara alla scomparsa di Ottaviano: esperto nell'arte della guerra e negli affari politici, con lui gli Ottaviani hanno mantenuto la fama di \"potentes\" e si sono inseriti, a livello regionale, nella lotta fra le fazioni guelfa e ghibellina; esce di scena fra il 1145 e il 1155.\nGli succede il nipote Ottaviano II di Rainaldo conte dei Marsi: \u00e8 il terzo \"regulus Palumbariae\".\nOddone III, succeduto al padre, compare come \"familiare\" dell'Imperatore insieme a Oddone di Montecelio in un documento del 1185.\nInnocenzo III, papa nel 1198, \u00e8 lontano parente degli Ottaviani che, dopo un secolo e mezzo, tornano ad avere un consanguineo (\"consanguineus noster\") ai vertici della Chiesa e all'indomani del suo insediamento Oddone III di Palombara e Oddone di Montecelio gli giurano fedelt\u00e0: il figlio Giovanni viene investito dei feudi di Montorio (1204) e di Caminata. Oddone IV dei conti di Palombara spos\u00f2 una Savelli (la cui famiglia acquist\u00f2 nel 1278 il castello di Palombara) e da allora in poi questo ramo prese il nome di Savelli Palombara.\nSuccessivamente gli Ottaviani rifuggono da guerre di conquista e si inseriscono nell'ambiente romano e nella corte pontificia in particolare, riprendendo l'antico cognome di Crescenzi. Un ramo della famiglia, staccatosi nel corso del XIV secolo (genealogia in ASR, Miscellanea Famiglie, b.63, ins.2), si estinse nei Serlupi che ne aggiunsero nome e stemma con Breve Pontificio del 1642.\nGli Ottaviani ebbero stretta parentela anche con Papa Silvestro III, papa nel 1045.\nCollegamenti esterni.\nI Crescenzi"}
{"id": "1365409", "revid": "110157", "url": "https://it.wikipedia.org/wiki?curid=1365409", "title": "Museo delle maschere teatrali e del teatro dei burattini", "text": "Il Museo delle maschere teatrali e del teatro dei burattini \u00e8 un museo teatrale di Mentana (RM), inaugurato nel 1997, in una sala del palazzo Borghese, in piazza San Nicola. \u00c8 ospitato in uno scantinato sotto gli uffici comunali.\nLe opere all'interno sono state raccolte da Giancarlo Santelli, realizzatore lui stesso di burattini su testi classici.\nIl Museo espone centinaia di maschere realizzate in materiali sia naturali che sintetici usate in vari generi di rappresentazioni (dal teatro greco e romano alla Commedia dell'Arte).\nIl Museo \u00e8 visitabile per appuntamento per gruppi, su richiesta \u00e8 possibile l'allestimento di spettacoli in contemporanea con la visita."}
{"id": "1365410", "revid": "834", "url": "https://it.wikipedia.org/wiki?curid=1365410", "title": "Annamaria Torniai", "text": ""}
{"id": "1365411", "revid": "289247", "url": "https://it.wikipedia.org/wiki?curid=1365411", "title": "Baseball alle olimpiadi estive 2008", "text": ""}
{"id": "1365414", "revid": "1924342", "url": "https://it.wikipedia.org/wiki?curid=1365414", "title": "Love at First Sting", "text": "Love at First Sting \u00e8 il nono album in studio degli Scorpions, pubblicato nel maggio del 1984 con il produttore Dieter Dierks e con etichetta Mercury Records. \"Love at First Sting\" \u00e8 diventato il maggior successo della band negli Stati Uniti, piazzandosi sesto nella Billboard 200 e ricevendo tre dischi di platino dalla RIAA per le vendite.\nIl successo riscosso dai singoli \"Rock You Like a Hurricane\" e \"Still Loving You\" contribu\u00ec a rendere l'album ancora pi\u00f9 celebre.\nRegistrazioni.\n\"Love at First Sting\" \u00e8 noto per essere stato uno dei primi dischi hard rock registrato interamente in digitale.\nL'album \u00e8 stato registrato tra il 1983 ed il 1984 a Stoccolma, in Svezia, ed a Hannover, in Germania. Nel corso della registrazione di alcune sessioni supplementari sono stati assunti altri musicisti: sebbene Francis Buchholz sia accreditato sul rendimento con l'album, \u00e8 stato recentemente rivelato che Jimmy Bain, allora bassista dei Dio, sia stato l'effettivo esecutore delle parti di basso dopo essere stato ingaggiato dalla band per la registrazione delle sessioni. Tuttavia, Buchholz ha negato questa affermazione in una recente intervista. Inoltre \u00e8 stato segnalato che Neil Murray (Whitesnake e Black Sabbath) ha svolto le parti di basso nelle demo dell'album. Il batterista Bobby Rondinelli (Rainbow e Black Sabbath), suon\u00f2 con la band durante le prove, mentre il batterista Herman Rarebell era sottoposto a un trattamento per l'abuso di alcol."}
{"id": "1365423", "revid": "1305772", "url": "https://it.wikipedia.org/wiki?curid=1365423", "title": "The Battle of Olympus", "text": "The Battle of Olympus (\u30aa\u30ea\u30e5\u30f3\u30dd\u30b9\u306e\u6226\u3044, \"Olympus no Tatakai\") \u00e8 un videogioco di tipo avventura dinamica prodotto in Giappone per NES dalle software house Imagineer e Infinity nel 1988 e distribuito in Europa dalla Br\u00f8derbund nel 1991. Come il titolo lascia intuire, l'ambientazione \u00e8 basata sulla mitologia greca.\nIl gioco \u00e8 molto simile a \"\" per quanto riguarda l'impostazione di gioco (visuale laterale, possibilit\u00e0 di entrare nelle abitazioni per ricavare informazioni dagli occupanti, una mappa del mondo...), e ha anche qualche similitudine, anche se meno marcata, con il primo \"Castlevania\" per Nintendo Entertainment System.\nTrama.\nLa trama \u00e8 vagamente basata sul mito di Orfeo ed Euridice: il giovane Orfeo ama la bella Elena (all'inizio di una partita per\u00f2 i nomi possono essere cambiati), ma questa in seguito al morso di un serpente velenoso viene trasformata in una statua di pietra. La dea Afrodite, mossa a compassione, rivela al giovane che Elena non \u00e8 morta, ma \u00e8 stata rapita dal dio degli inferi Ade. Orfeo si imbarca quindi in un'avventura che gli far\u00e0 visitare tutta la Grecia, incontrare gli dei dell'Olimpo e lo porter\u00e0 a scontrarsi con numerose creature mitologiche.\nModalit\u00e0 di gioco.\nIl protagonista del gioco \u00e8 in grado di saltare, accovacciarsi e colpire i nemici con la propria arma come in un qualunque platform game, ma pu\u00f2 anche parlare con le varie persone che incontrer\u00e0 sul suo cammino, le quali daranno indicazioni oppure vorranno essere pagate per fornire qualcosa: la moneta corrente del gioco, curiosamente, sono le \"olive\", che vengono rilasciate dai nemici eliminati; essi rilasciano anche dei frammenti di ambrosia, utile per rimpinguare la barra dell'energia vitale.\nOrfeo, per completare la sua avventura, ha bisogno di incontrare gli dei, primo fra tutti Zeus: visitando i santuari delle divinit\u00e0 sparse per le varie regioni della Grecia otterr\u00e0 preziosi consigli per procedere oppure degli oggetti, per ottenere i quali dovr\u00e0 compiere a sua volta svariate sotto-missioni; gli dei forniscono anche le password per riprendere dal punto in cui ci si era fermati (il gioco non consente di salvare la partita in corso).\nTra i vari oggetti vi sono nuove armi (che sostituiscono la clava di partenza), strumenti indispensabili per spostarsi da una zona all'altra (ad esempio la cetra di Apollo, che se suonata nei pressi dei monumenti consacrati al dio richiama il Pegaso, che funge da mezzo di trasporto), e i \"frammenti d'amore\" che servono ad aprire la strada verso il Tartaro, non raffigurato sulla mappa e luogo dove \u00e8 rinchiusa Elena.\nRiferimenti mitologici.\nOltre alla presenza degli dei dell'Olimpo, vi sono molti cenni alla mitologia greca nel corso del gioco:\nTra le varie creature mitologiche appaiono dei satiri, un centauro, una sirena (correttamente rappresentata come incrocio tra donna e uccello rapace come nella mitologia greca, piuttosto che donna e pesce), due ciclopi, una lamia (il primo boss), e altre ancora."}
{"id": "1365424", "revid": "1714743", "url": "https://it.wikipedia.org/wiki?curid=1365424", "title": "Raimondo Berengario II di Barcellona", "text": "Origine.\nSecondo il \"Gesta Comitum Barchinonensium\" era figlio primogenito assieme al fratello gemello Berengario Raimondo, del conte di Barcellona, Gerona e Osona, Raimondo Berengario I e di Almodis de La Marche, figlia di Bernardo I de la Marche (circa 991- 16 giugno 1047) conte de la Marche e di P\u00e9rigord e di Amelia de Ras\u00e9s (? - \u2020 1053). Il nome della madre, ripreso da un documento del 1053 (\"Almodis comitissa, filia que es Amelie comitisse\") \u00e8 citato dallo storico Jos\u00e9 Enrique Ruiz Domenec nel suo libro \"Quan els vescomtes de Barcelona eren\" (Barcelona, 2006) a pag. 320.Raimondo Berengario I di Barcellona, come ci conferma l\"'Ex Gestis Comitum Barcinonensium\", era il figlio maschio primogenito del conte di Barcellona, Gerona, Osona, Berengario Raimondo I e della sua prima moglie, Sancha S\u00e1nchez di Castiglia\n, che, secondo lo storico medievalista spagnolo, Fray Justo P\u00e9rez de Urbel y Santiago (Justo P\u00e9rez de Urbel), era figlia del conte di Castiglia, Sancho Garc\u00e9s e della moglie, Urraca Gomez.\nBiografia.\nRaimondo Berengario, col gemello, Berengario Raimondo, ed il fratellastro, Pietro Raimondo (1050-1073), compare citato in due documenti di donazioni, fatte dai genitori, Raimondo Berengario I e Almodis: una prima volta, nel 1054, nella \"Colleci\u00f3 Diplom\u00e1tica de la casa de Temple de Barber\u00e0\"; una seconda volta nel documento n\u00b0 CCLXXIV, del \"Cartulaire de l'abbaye de L\u00e9rins, 1\u00e8re partie\", del 1068.\nIl fratellastro, Pietro Raimondo (1050-1073), il legittimo erede di Raimondo Berengario I figlio della prima moglie di Raimondo Berengario I, Isabella, pur essendo molto affezionato ad Almodis, che gli aveva fatto da madre, temendo che la matrigna si adoperasse affinch\u00e9 il titolo comitale passasse ai suoi due figli, i gemelli Raimondo Berengario e Berengario Raimondo, nel 1071, l'assassin\u00f2, strangolandola. L'avvenimento \u00e8 confermato dal \"Los Condes de Barcelona Vindicados, Tomos II\", che cita il necrologio del monastero di San Cucufate il giorno 17 novembrePietro Raimondo per il suo crimine fu diseredato ed esiliato, ed anche papa Gregorio VII, appena eletto, nel 1073 gli inflisse una penitenza per l'uccisione della matrigna.\nSempre secondo il \"Gesta Comitum Barchinonensium\", il padre, Raimondo Berengario I, prima di morire stabil\u00ec che Raimondo Berengario, fosse il suo erede, quindi il primogenito rispetto al suo gemello, Berengario Raimondo. Anche il testamento di Raimondo Berengario I, pubblicato nel novembre del 1076, faceva riferimento ai due figli, citando prima Raimondo Berengario e poi Berengario Raimondo (\"duobus filiis suis\u2026Raimundo Berengarii et Berengario Raimundi\"), e secondo l\"'Inquisitio circa comitatum Carcasson\u00e6 quomodo pervenerit ad comites Barcinonenses\", la contea di Carcassonne, fu ereditata da Raimondo Berengario.\nNel 1176, alla morte del padre, gli subentr\u00f2 nei titoli e nel governo delle contee, unitamente al fratello gemello, Berengario Raimondo, che era in posizione subalterna, come da disposizioni testamentarie. Il fatto che i due fratelli governassero assieme \u00e8 confermato da una donazione fatta al Monastero di San Pedro de Siresa da Sancho I re di Aragona, re di Pamplona e conte di Sobrarbe e Ribagorza, in cui cita i due conti di Barcellona.Dato che governare insieme non era facile, stabilirono di dividersi le zone di competenza e di risiedere a turno, per periodi di sei mesi, nel palazzo comitale; ma il rapporto col gemello rimase sempre conflittuale, specialmente per ci\u00f2 che riguardava le conquiste territoriali, perch\u00e9 colui che le effettuava, tendeva a non dividerle col fratello.\nNel 1077 realizz\u00f2 una spedizione contro Murcia, che apparteneva al re musulmano di Siviglia, e contro i re di Toledo, Granada e Malaga, che erano per\u00f2 alleati del re di Le\u00f3n e Castiglia Alfonso VI; la spedizione risult\u00f2 un disastro.Alleatosi con la contea d'Urgell e col re saraceno di Lleida, attacc\u00f2 la taifa di Saragozza, governata da al-Muqtadir, riportando alcuni successi, che permisero di conquistare Sidamon e Torregrossa, e Conca de Barber\u00e0, permettendo cos\u00ec di ripopolare L'Espluga de Francol\u00ed, che risultava ripopolata, nel 1079.\nSecondo l\"'Ex Gesta Comitum Barcinonensium\", nel 1078, spos\u00f2 Matilde d'Altavilla(1059-dopo il 1112), figlia del duca di Puglia e Calabria e conte di Sicilia, Roberto il Guiscardo e della principessa longobarda, Sichelgaita di Salerno, figlia di Guaimario IV di Salerno, principe di Salerno e di Capua, duca di Amalfi e Gaeta e duca di Puglia e Calabria. Anche la \"Cr\u00f3nica de San Juan de la Pe\u00f1a\" cita il matrimonio di Raimondo Berengario e Matilde.Questo matrimonio sta a dimostrare che Raimondo Berengario aveva iniziato una espansione commerciale della contea verso la Sicilia ed il sud dell'Italia, che rafforz\u00f2 l'influenza catalana nel Mediterraneo.\nNel 1081, secondo \"The World of El Cid: Chronicles of the Spanish Reconquest\", arriv\u00f2, alla corte di Barcellona, il Cid, che era stato esiliato dalla Castiglia, dal re Alfonso VI, e si offr\u00ec di mettersi al servizio della contea di Barcellona, assieme ai suoi fedeli; ma Berengario Raimondo ed il gemello Raimondo Berengario rifiurarono.Il Campeador, allora, offr\u00ec i suoi servizi ad al-Muqtadir, re di Saragozza, che era tributario del regno di Castiglia, e poi, dopo la sua morte, al figlio di quest'ultimo, Al-Mutam\u00edn, che dovette affrontare una coalizione formata da al-Mundir, fratello di Al-Mutam\u00edn, e sovrano di L\u00e9rida, Tortosa e D\u00e9nia, il re d'Aragona Sancho Ram\u00edrez e la contea di Barcellona.Nella battaglia di Almenar (1082) sconfisse la coalizione e fece prigioniero il conte di Barcellona, Raimondo Berengario II, che dopo poco tempo fu liberato a seguito del pagamento del riscatto.\nIl 6 dicembre 1082, secondo il necrologio del monastero di Ripoll, il conte Raimondo Berengario mor\u00ec; secondo la \"Cr\u00f3nica de San Juan de la Pe\u00f1a\" il conte, Raimondo Berengario II fu assassinato, per ordine del fratello, mentre da Barcellona si recava a Girona, nell'attraversamento di un folto bosco, in una localit\u00e0 detta Pereita; Raimondo Berengario sembra che fu ucciso da uno degli accompagnatori, e secondo la voce popolare, su ordine del suo gemello, il conte, Berengario Raimondo II, che dopo quell'avvenimento fu denominato il Fratricida; la morte del conte Raimondo Berengario II viene ricordato anche dagli \"Annales Barcinonenses\".Il corpo del conte assassinato, fun trasportato a Gerona e sepolto nella cattedrale di questa citt\u00e0.La morte del fratello per\u00f2 non consent\u00ec a Berengario Raimondo di ampliare il suo potere, per l'opposizione del siniscalco di Catalogna, Guglielmo Raimondo e del conte di Cerdagna, Guglielmo. Nel 1086, finalmente fu raggiunto un compromesso per la successione alla parte di regno che era stata di competenza di Raimondo Berengario II: suo fratello gemello. Berengario Raimondo II fu nominato tutore del figlio postumo di Raimondo Berengario II, anche lui chiamato Raimondo Berengario, che cos\u00ec pot\u00e9 ereditare il titolo di conte di Barcellona, Girona ed Osona, rimanendo sotto la tutela dello zio Berengario Raimondo II, sino al 1097.\nDiscendenza.\nRaimondo Berengario da Mafalda ebbe due (forse tre) figli:"}
{"id": "1365425", "revid": "1543377", "url": "https://it.wikipedia.org/wiki?curid=1365425", "title": "Savage Amusement", "text": "Savage Amusement \u00e8 un album in studio degli Scorpions, pubblicato nel 1988 con il produttore Dieter Dierks dall'etichetta internazionale EMI.\nIl disco.\n\"Savage Amusement\" si piazz\u00f2 al numero tre delle classifiche annuali USA e al primo in quelle europee. In confronto allo stile musicale del suo predecessore, \"Love at First Sting\" del 1984, Savage Amusement presenta alcune differenze, in particolare uno stile pi\u00f9 adatto alla radio. Da questo album furono estratti tre singoli: \"Rhythm of Love\", \"Passion Rules the Game\" e \"Believe in Love\". Quasi tutte le canzoni sono state scritte dalla coppia Schenker - Meine, ed questo fu l'ultimo album creato con la collaborazione del produttore Dieter Dierks. L'album \u00e8 stato un campione di incassi, spinto dall'enorme successo dei precedenti \"Love at First Sting\" e \"World Wide Live\". Ci sono ancora alcune canzoni puramente hard &amp; heavy, come \"Don't Stop At The Top\" e \"Media Overkill\", ma ci sono alcuni brani che mostrano un lato pi\u00f9 sperimentale, come il progressive rock che ha influenzato \"Walking on the Edge\". \"Passion Rules the Game\" mostra anche una certa influenza della musica dance."}
{"id": "1365430", "revid": "149485", "url": "https://it.wikipedia.org/wiki?curid=1365430", "title": "Val Leventina", "text": ""}
{"id": "1365432", "revid": "130040", "url": "https://it.wikipedia.org/wiki?curid=1365432", "title": "Raimondo Berengario II di Barcelona", "text": ""}
{"id": "1365435", "revid": "1543377", "url": "https://it.wikipedia.org/wiki?curid=1365435", "title": "World Wide Live", "text": "World Wide Live \u00e8 il secondo live-album del gruppo musicale heavy metal tedesco Scorpions.\nRegistrato durante il tour seguito all'album \"Love at First Sting\" in numerosi concerti (soprattutto in California) tra il 1984 e il 1985, \u00e8 il live album pi\u00f9 venduto della band, che nei soli Stati Uniti vendette pi\u00f9 di 1.500.000 copie.\nL'album racchiude i pi\u00f9 grandi successi degli Scorpions pubblicati da quando sono passati alla casa discografica EMI nel 1979 e non presenta quindi nessun brano in comune con il precedente live \"Tokyo Tapes\", inciso nel 1978.\nIl disco.\nDopo l'introduzione strumentale di Matthias Jabs, un urlo lanciato verso la folla di Klaus Meine porta al brano \"Coming Home\", qui privato di quella introduzione acustica che non aveva convinto nella versione in studio, eseguito in maniera energica cos\u00ec come la successiva \"Blackout\".\nL'introduzione di \"Bad Boys Running Wild\", che tanta atmosfera aveva creato nella versione in studio, non \u00e8 altrettanto efficace dal vivo ma il brano scorre via bene con Herman Rarebell che detta efficacemente il ritmo.\nLe successive \"Loving You Sunday Morning\" e \"Make It Real\" sono ben suonate ma non altrettanto esaltanti dopodich\u00e9 Meine coinvolge il pubblico nel ritornello di \"Big City Nights\" riscaldandone l'atmosfera. \"Coast to Coast\" ci offre la sorpresa di vedere sempre Meine che imbraccia la chitarra ritmica e detta il tempo mentre Schenker e Jabs si sbizzarriscono nei loro assoli.\n\u00c8 la volta di \"Holiday\", eseguita in maniera impeccabile solo per la parte acustica allo scopo di funzionare come introduzione per la successiva \"Still Loving You\", l'apice del concerto, resa in maniera pi\u00f9 cruenta rispetto alla versione in studio grazie al sottofondo del pubblico.\nL'atmosfera si rianima con \"Rock You Like a Hurricane\", eseguita in maniera molto energica, e si mantiene su questo trend anche con le successive \"Can't Live Without You\", \"Another Piece Of Meat\" e \"Dynamite\" unite tra loro dall'assolo di batteria di Rarebell e grintose fino alla fine. Sembra di essere alla fine del concerto ma in realt\u00e0 un altro urlo di Meine risveglia il pubblico e apre per \"The Zoo\", dall'inconfondibile assolo con il talk box di Jabs. La semi-ballata \"No One Like You\", eseguita a questo punto, rende l'atmosfera molto suggestiva (non a caso questa versione verr\u00e0 pubblicata anche come singolo) e contrasta completamente con la conclusiva \"Can't Get Enough\", aperta da un rullo di tamburi, interrotta da un applauditissimo assolo di Jabs denominato \"Six String Sting\", e conclusa con uno stile molto hard-rock in mezzo all'incitamento del pubblico."}
{"id": "1365436", "revid": "92723", "url": "https://it.wikipedia.org/wiki?curid=1365436", "title": "Clamp vascolare", "text": "La clamp vascolare, nota anche come pinza emostatica, \u00e8 una pinza chirurgica emostatica utilizzata praticamente in tutti gli interventi chirurgici per la chiusura emostatica di un vaso sanguigno.\nOltre che per chiudere il lume di un vaso sanguigno, garantendone l\u2019emostasi, viene saltuariamente impiegata come porta cotone (anche se esiste una pinza apposita), oppure per fermare tubi o teleria.\nNormalmente, \u00e8 costituita da due becchi (in alcuni casi, specie in microchirurgia, coperti da una guaina protettiva) che serrano il vaso sanguigno. I becchi sono tenuti chiusi da una cremagliera e premendo sull'impugnatura si chiudono serrandosi. Premendo verso il basso con il pollice e tirando con l'indice, la pinza si apre.\nEsistono vari tipi di clamp, l'uso delle quali \u00e8 a discrezione del chirurgo, in base alla funzione di cui deve usufruire.\nLe pinze emostatiche si distinguono dalle pinze port'aghi per la lunghezza della presa e per la forza della sua chiusura."}
{"id": "1365439", "revid": "1305772", "url": "https://it.wikipedia.org/wiki?curid=1365439", "title": "Crazy World (Scorpions)", "text": "Crazy World \u00e8 l'undicesimo album in studio del gruppo hard rock tedesco Scorpions, pubblicato nel 1990 dalla Mercury Records.\n\u00c8 stato l'ultimo album del gruppo registrato con il bassista Francis Buchholz, e per questo motivo l'ultimo registrato dalla formazione che ha portato gli Scorpions al successo mondiale. Inoltre, \u00e8 stato il primo album del gruppo ad essere immesso sul mercato dopo la fine della collaborazione con Dieter Dierks, storico produttore degli Scorpions.\nL'album \u00e8 famoso soprattutto per il singolo \"Wind of Change\", riconosciuto come la canzone simbolo della caduta del Muro di Berlino e della conseguente riunificazione della Germania, oltre che uno dei singoli pi\u00f9 venduti nella storia della musica. Altri brani di successo furono \"Tease Me Please Me\", primo singolo estratto e notevole successo negli Stati Uniti, la ballata \"Send Me an Angel\" e \"Hit Between the Eyes\" (utilizzata due anni dopo come colonna sonora del film \"Freejack\").\nGenesi e contesto.\nCon \"Crazy World\" , gli Scorpions decisero di essere responsabili della produzione di un album per la prima volta dal 1974, anno in cui pubblicarono \"Fly to the Rainbow\". Dopo anni di collaborazione con lo storico produttore Dieter Dierks, infatti, il gruppo decise di non rinnovare il contratto in scadenza dopo l'uscita di \"Savage Amusement\".\nGli Scorpions si rivolsero al produttore di fama internazionale Bruce Fairbairn (forte di collaborazioni con Bon Jovi e Aerosmith) per produrre il nuovo album. Fairbairn, per\u00f2, si trov\u00f2 costretto a declinare l'invito in quanto gi\u00e0 impegnato con gli AC/DC per \"The Razors Edge\". Fairbairn riuscir\u00e0 comunque a lavorare per gli Scorpions nel loro album successivo, \"Face the Heat\" nel 1993. La scelta finale per la produzione di \"Crazy World\" ricadde su Keith Olsen, che aveva gi\u00e0 lavorato con gruppi come Journey e Whitesnake. Il primo consiglio che Olsen diede alla band fu quello di rivolgersi a un compositore esterno, e fece il nome di Jim Vallance, che collaborer\u00e0 a comporre gran parte di \"Crazy World\".\nInizialmente, la band aveva intenzione di intitolare l'album \"Restless Night\". Tuttavia, verso la fine della fase di produzione del nuovo lavoro, il batterista Herman Rarebell sent\u00ec il presidente degli Stati Uniti George H. W. Bush pronunciare sulla televisione americana: \"You have to realize, we live in a crazy world\" (\"dovete rendervi conto che viviamo in un mondo folle\"). Rarebell riconobbe subito il potenziale delle ultime due parole di Bush, per cui propose il titolo di \"Crazy World\".\nLa copertina dell'album fu disegnata dal gruppo Hipgnosis, mentre le foto del booklet presenti al suo interno furono realizzate da Ross Halfin.\nSuccesso commerciale.\nL'album rappresenta il maggiore successo degli Scorpions a livello internazionale. Pubblicato nel novembre del 1990, ha inizialmente faticato a scalare le classifiche, ma il successo del singolo \"Wind of Change\" ha reso la band un fenomeno mondiale e portato il disco nella top 10 delle principali classifiche europee.\nL'album ha ottenuto meno successo rispetto ai precedenti negli Stati Uniti, piazzandosi solamente alla posizione numero 21 della Billboard 200. Tuttavia \u00e8 rimasto in classifica per diversi mesi, il che gli ha permesso di risultare comunque tra i venti dischi pi\u00f9 venduti negli USA alla fine dell'anno e di ottenere la certificazione di doppio disco di platino dalla RIAA.\nNel 1991, \"Crazy World\" e \"Wind of Change\" sono risultati rispettivamente come l'album e il singolo pi\u00f9 venduto dell'anno sia in Germania che in Svizzera.\nL'album supera i 5 milioni di copie vendute nel mondo."}
{"id": "1365443", "revid": "709565", "url": "https://it.wikipedia.org/wiki?curid=1365443", "title": "Acoustica (Scorpions)", "text": "Acoustica \u00e8 un unplugged album della band tedesca Scorpions pubblicato nel 2001.\n\"Acoustica\" fu registrato durante tre concerti in Portogallo con l'aiuto di alcuni musicisti ospiti e presenta molti classici della band eseguiti in versione acustica alternati a varie cover di brani di Kansas, The Cars e Queen.\nVengono proposti per la prima volta anche due brani inediti: \"When Love Kills Love\" (pubblicato anche come singolo) e \"I Wanted to Cry\".\nTracce.\nA differenza della versione pubblicata in DVD, nella versione CD non compaiono i brani: \nIl Video.\nAcoustica \u00e8 stato pubblicato anche nella versione video, sempre nel 2001."}
{"id": "1365444", "revid": "19933", "url": "https://it.wikipedia.org/wiki?curid=1365444", "title": "Tlahuizcalpantecuhtli", "text": ""}
{"id": "1365446", "revid": "1714743", "url": "https://it.wikipedia.org/wiki?curid=1365446", "title": "Berengario Raimondo II di Barcellona", "text": "Origine.\nSecondo il \"Gesta Comitum Barchinonensium\" era figlio primogenito assieme al fratello gemello Raimondo Berengario, del conte di Barcellona, Gerona e Osona, Raimondo Berengario I e di Almodis de La Marche, figlia di Bernardo I de la Marche (ca. 991- 16 giugno 1047) conte de la Marche e di P\u00e9rigord e di Amelia de Ras\u00e9s (? - \u2020 1053). Il nome della madre, ripreso da un documento del 1053 (\"Almodis comitissa, filia que es Amelie comitisse\") \u00e8 citato dallo storico Jos\u00e9 Enrique Ruiz Domenec nel suo libro \"Quan els vescomtes de Barcelona eren\" (Barcelona, 2006) a pag. 320.Raimondo Berengario I di Barcellona, come ci conferma l\"'Ex Gestis Comitum Barcinonensium\", era il figlio maschio primogenito del conte di Barcellona, Gerona, Osona, Berengario Raimondo I e della sua prima moglie, Sancha S\u00e1nchez di Castiglia, che, secondo lo storico medievalista spagnolo, Fray Justo P\u00e9rez de Urbel y Santiago (Justo P\u00e9rez de Urbel), era figlia del conte di Castiglia, Sancho Garc\u00e9s e della moglie, Urraca Gomez.\nBiografia.\nBerengario Raimondo, col gemello, Raimondo Berengario, ed il fratellastro, Pietro Raimondo (1050-1073), compare citato in due documenti di donazioni, fatte dai genitori, Raimondo Berengario I e Almodis: una prima volta, nel 1054, nella \"Colleci\u00f3 Diplom\u00e1tica de la casa de Temple de Barber\u00e0\"; una seconda volta nel documento n\u00b0 CCLXXIV, del \"Cartulaire de l'abbaye de L\u00e9rins, 1\u00e8re partie\", del 1068.\nIl fratellastro, Pietro Raimondo (1050-1073), il legittimo erede di Raimondo Berengario I figlio della prima moglie di Raimondo Berengario I, Isabella, pur essendo molto affezionato ad Almodis, che gli aveva fatto da madre, temendo che la matrigna si adoperasse affinch\u00e9 il titolo comitale passasse ai suoi due figli, i gemelli Raimondo Berengario e Berengario Raimondo, nel 1071, l'assassin\u00f2, strangolandola. L'avvenimento \u00e8 confermato dal \"Los Condes de Barcelona Vindicados, Tomos II\", che cita il necrologio del monastero di San Cucufate il giorno 17 novembrePietro Raimondo per il suo crimine fu diseredato ed esiliato, ed anche papa Gregorio VII, appena eletto, nel 1073 gli inflisse una penitenza per l'uccisione della matrigna.\nSempre secondo il \"Gesta Comitum Barchinonensium\", il padre, Raimondo Berengario I, prima di morire stabil\u00ec che il suo gemello, Raimondo Berengario, fosse il suo erede, quindi il primogenito rispetto a Berengario Raimondo. Anche il testamento di Raimondo Berengario I, pubblicato nel novembre del 1076, faceva riferimento ai due figli, citando prima Raimondo Berengario e poi Berengario Raimondo (\"duobus filiis suis\u2026Raimundo Berengarii et Berengario Raimundi\").\nNel 1176, alla morte del padre, gli subentr\u00f2 unitamente al fratello gemello, Raimondo Berengario, nei titoli e nel governo delle contee, in posizione subalterna al fratello, come da disposizioni testamentarie. Il fatto che i due fratelli governassero assieme \u00e8 confermato da una donazione fatta al monastero di San Pedro di Siresa (Monasterio de San Pedro de Siresa) da Sancho I re di Aragona, re di Pamplona e conte di Sobrarbe e Ribagorza, in cui cita i due conti di Barcellona.Dato che governare insieme non era facile, stabilirono di dividersi le zone di competenza e di risiedere a turno, per periodi di sei mesi, nel palazzo comitale; ma il rapporto col gemello rimase sempre conflittuale, specialmente per ci\u00f2 che riguardava le conquiste territoriali, perch\u00e9 colui che le effettuava, tendeva a non dividerle col fratello.\nNel 1077 il fratello gemello realizz\u00f2 una spedizione contro Murcia, che apparteneva al re musulmano di Siviglia, e contro i re di Toledo, Granada e Malaga, che erano per\u00f2 alleati del re di Le\u00f3n e Castiglia Alfonso VI; la spedizione risult\u00f2 un disastro.Alleatosi con la contea d'Urgell e col re saraceno di Lleida, attacc\u00f2 la taifa di Saragozza, governata da al-Muqtadir, riportando alcuni successi, che permisero di conquistare Sidamon e Torregrossa, e Conca de Barber\u00e0, permettendo cos\u00ec di ripopolare L'Espluga de Francol\u00ed, che risultava ripopolata, nel 1079.\nNel 1081, secondo \"The World of El Cid: Chronicles of the Spanish Reconquest\", arriv\u00f2, alla corte di Barcellona, il Cid, che era stato esiliato dalla Castiglia, dal re Alfonso VI, e si offr\u00ec di mettersi al servizio della contea di Barcellona, assieme ai suoi fedeli; ma Berengario Raimondo ed il gemello Raimondo Berengario rifiurarono.Il Campeador, allora, offr\u00ec i suoi servizi ad al-Muqtadir, re di Saragozza, che era tributario del regno di Castiglia, e poi, dopo la sua morte, al figlio di quest'ultimo. Al-Mutam\u00edn, che dovette affrontare una coalizione formata da al-Mundir, fratello di Al-Mutam\u00edn, e sovrano di L\u00e9rida, Tortosa e D\u00e9nia, il re d'Aragona Sancho Ram\u00edrez e la contea di Barcellona.Nella battaglia di Almenar (1082) sconfisse la coalizione e fece prigioniero il conte di Barcellona, Raimondo Berengario II, che dopo poco tempo fu liberato a seguito del pagamento del riscatto.\nIl 5 dicembre 1082, il suo gemello, il conte Raimondo Berengario II fu assassinato, mentre da Barcellona si recava a Girona, nell'attraversamento di un folto bosco, sembra da uno degli accompagnatori, e secondo la voce popolare, su ordine del conte Berengario Raimondo II (definito dal Gesta Comitum Barchinonensium \"frutto di una vipera\"), che secondo la \"Cr\u00f3nica de San Juan de la Pe\u00f1a\", Berengario Raimondo avrebbe assassinato il fratello gemello, Raimondo Berengario), che dopo quell'avvenimento fu denominato il Fratricida.La morte del fratello per\u00f2 non gli consent\u00ec di ampliare il suo potere, per l'opposizione del siniscalco di Catalogna, Guglielmo Raimondo e del conte di Cerdagna, Guglielmo;secondo l\"'Inquisitio circa comitatum Carcasson\u00e6 quomodo pervenerit ad comites Barcinonenses\", i notabili della conte di Carcassonne, di cui Raimondo Berengario II era titolare, rifiutarono di riconoscere Berengario Raimondo II, e nominarono visconte, Bernardo Atto della famiglia Trencavel.\nNel 1084, vicino a Morella, alleatosi nuovamente col re d'Aragona Sancho Ram\u00edrez e al-Mundir, il sovrano di L\u00e9rida, Tortosa e D\u00e9nia, sub\u00ec un'altra sconfitta dal Cid.\nNel 1086, fu raggiunto un compromesso per la successione alla parte di regno che era stata di competenza di suo fratello gemello. Berengario Raimondo II fu nominato tutore del figlio postumo di Raimondo Berengario II, anche lui chiamato Raimondo Berengario, sino a che quest'ultimo non avesse raggiunto la maggior et\u00e0.\nIl Cid ritornato al servizio del re di Saragozza sconfisse un'altra volta il re di Lerida, facendo prigioniero, nella battaglia della pineta di T\u00e9var (Batalla de T\u00e9bar), due chilometri a nord di Monroyo (1090), il suo alleato il conte di Barcellona, Berengario Raimondo II; rimettendolo per\u00f2 subito in libert\u00e0 nacque un'amicizia sincera che port\u00f2 alla concessione al Cid del protettorato di tutte le province musulmane a sudovest della Catalogna, praticamente i regni di Saragozza e Lerida, che continuarono ad esistere solo formalmente e, nel 1103, al matrimonio tra il nipote di Berengario Raimondo, il conte, Raimondo Berengario III e la figlia di Rodrigo, Maria.\nNel 1091, Berengario Raimondo occup\u00f2 la citt\u00e0 di Tarragona, portando cos\u00ec il confine della contea al fiume Ebro. In seguito a questa conquista Berengario Raimondo offr\u00ec al papa Giovanni XV, non solo Tarragona, ma tutte le sue contee, che il papa accett\u00f2 e restitu\u00ec al conte come feudi.\nNell'inverno 1096/1097, secondo \"The World of El Cid: Chronicles of the Spanish Reconquest\" Berengario Raimondo fu giudicato colpevole di fratricidio, a seguito di un duello sostenuto alla corte del Re di Le\u00f3n e Castiglia, Alfonso VI.\nDopo che il nipote, Raimondo Berengario III, aveva raggiunto la maggiore et\u00e0 e, forse anche per la sconfitta subita che lo indicava mandante dell'omicidio del fratello gemello, Berengario Raimondo, nel 1097, dopo aver associato al governo della contea il nipote, gli cedette il governo e lasci\u00f2 la contea, prendendo parte alla Prima crociata, come altri due suoi fratellastri uterini (figli della stessa madre, Almodis de La Marche), Raimondo di Saint-Gilles, conte di Tolosa, figlio del conte di Tolosa, Ponzio, e Ugo VI, signore di Lusignano, figlio del signore di Lusignano, Ugo V detto \"il Pio\".Mor\u00ec, nel corso della spedizione, ma, dopo che ebbe lasciato la contea, non si hanno altre notizie; non si conosce l'anno esatto della morte, senz'altro, dopo il 1097) (secondo il necrologio del monastero di Ripoll mor\u00ec il 20 giugno a Gerusalemme), e, non avendo eredi, il nipote, ormai maggiorenne, gli succedette.\nDiscendenza.\nIn quanto alla sua discendenza, di Berengario Raimondo non si conosce n\u00e9 il nome di una moglie n\u00e9 di qualsiasi figlio."}
{"id": "1365447", "revid": "1543377", "url": "https://it.wikipedia.org/wiki?curid=1365447", "title": "Lotta ai Giochi della X Olimpiade", "text": "Le competizioni di lotta dei Giochi della X Olimpiade si sono svolte presso il Grand Olympic Auditorium di Los Angeles dal 1\u00b0 al 3 agosto 1932 per le 7 categorie della lotta libera e dal 4 al 7 agosto 1932 per quanto riguarda le 7 categorie della lotta greco-romana."}
{"id": "1365449", "revid": "1543377", "url": "https://it.wikipedia.org/wiki?curid=1365449", "title": "Lotta ai Giochi della IX Olimpiade", "text": "Le gare di lotta dei Giochi della IX Olimpiade si sono svolte presso \"Krachtsportgebouw\" ad Amsterdam dal 30 luglio al 1\u00ba agosto 1928 per le 7 categorie della lotta libera e dal 2 al 4 agosto per quanto riguarda le 6 categorie della lotta greco-romana."}
{"id": "1365450", "revid": "1543377", "url": "https://it.wikipedia.org/wiki?curid=1365450", "title": "Pure Instinct", "text": "Pure Instinct \u00e8 un album del gruppo hard rock/heavy metal tedesca Scorpions pubblicato nel maggio 1996 dalla etichetta internazionale PolyGram e dal produttore Erwin Musper.\nIl disco.\nDopo lo strepitoso successo dell'album \"Crazy World\" (e del brano \"Wind of Change\" in particolare) ed il tentativo di non rimanerne schiacciati tornando ad un genere pi\u00f9 propriamente metal col successivo \"Face the Heat\" (tentativo molto apprezzato dalla critica ma non supportato in maniera adeguata dal numero di vendite), gli Scorpions decidono di cavalcare nuovamente l'onda di popolarit\u00e0 seguita al successo radiofonico delle loro ballate ed incidono questo nuovo album dove i brani melodici la fanno da padrone. Nonostante questo, l'album non ha riscosso il grandissimo successo dei suoi predecessori, anche se la ballata \"You and I\" si rivela un singolo di ottimo successo in diverse classifiche. La band \u00e8 alla ricerca di nuovi suoni, spiccano le tastiere, si intraprendono quei nuovi esperimenti che saranno portati al limite nel successivo album \"Eye II Eye\". L'argomento portante dell'album \u00e8 il lato selvaggio della vita e lo si intuisce subito guardando la copertina, nonostante in Europa sia stata in parte censurata e negli USA addirittura sostituita da una foto della band dove la chitarra di Rudolf Schenker emana un'onda rossa."}
{"id": "1365453", "revid": "149485", "url": "https://it.wikipedia.org/wiki?curid=1365453", "title": "Lotta ai Giochi della VIII Olimpiade", "text": "Le gare di lotta dei Giochi della VIII Olimpiade si sono svolte presso il \"V\u00e9lodrome d'hiver\" a Parigi dal 6 al 10 luglio 1924 per quanto riguarda le 6 categorie della lotta greco-romana e dall'11 al 14 luglio 1924 per le 7 categorie della lotta libera (tutte maschili)."}
{"id": "1365454", "revid": "838137", "url": "https://it.wikipedia.org/wiki?curid=1365454", "title": "Ferrovia Salerno-Caserta", "text": "Per ferrovia Salerno\u2013Caserta s'intende una relazione passeggeri Trenitalia che utilizza:"}
{"id": "1365455", "revid": "300067", "url": "https://it.wikipedia.org/wiki?curid=1365455", "title": "Lotta ai Giochi della VII Olimpiade", "text": "Le gare di lotta dei Giochi della VII Olimpiade si sono svolte ad Anversa dal 25 al 27 luglio 1920 \nper quanto riguarda le 5 categorie della lotta libera e dal 16 al 20 agosto per le 5 categorie della lotta greco-romana (tutte maschili)."}
{"id": "1365456", "revid": "287204", "url": "https://it.wikipedia.org/wiki?curid=1365456", "title": "Lotta ai Giochi della V Olimpiade", "text": "Le competizioni di Lotta ai Giochi della V Olimpiade si sono svolte allo Stadio Olimpico di Stoccolma tra il 6 e il 15 luglio 1912. Si sono disputati cinque eventi di lotta greco romana, tutti maschili."}
{"id": "1365458", "revid": "300067", "url": "https://it.wikipedia.org/wiki?curid=1365458", "title": "Lotta ai Giochi della IV Olimpiade", "text": "Le competizioni di lotta ai Giochi della IV Olimpiade si sono svolte allo Stadio di White City di Londra tra il 20 e il 25 luglio 1908.Erano in programma due discipline: la lotta libera (5 categorie) e la lotta greco-romana (4 categorie)."}
{"id": "1365461", "revid": "1543377", "url": "https://it.wikipedia.org/wiki?curid=1365461", "title": "Virgin Killer", "text": "Virgin Killer \u00e8 il quarto album degli Scorpions pubblicato nel febbraio del 1976. Fu il primo album ad ottenere l'attenzione del pubblico fuori dall'Europa. La copertina originale dell'album (che ritraeva una bambina nuda, con un effetto grafico a coprirne i genitali) venne in un secondo tempo censurata e sostituita da una pi\u00f9 convenzionale foto del gruppo.\nIl disco.\nCome il suo predecessore \"In Trance\", \"Virgin Killer\" conferma il crescente successo del gruppo. Vende bene in Europa, ma soprattutto in Giappone, dove diventa disco d'oro in un breve periodo di tempo. \"Virgin Killer\" contiene classici del gruppo come \"Pictured Life\", sicuramente la pi\u00f9 famosa canzone di Ulrich Roth, ma anche \"Catch Your Train\", \"Backstage Queen\" o \"Crying Days\". Come \"In Trance\", le composizioni del duo Schenker / Meine sono inserite per la maggior parte sul lato A del disco mentre le composizioni di Ulrich Roth trovano maggior spazio nel lato B. In questo album, Roth esegue riffs piuttosto \"pesanti\", come quelli suonati nella omonima \"Virgin Killer\" e in \"Polar Nights\".\nL'album fu un ulteriore passo della band dalla musica psichedelica verso l'heavy metal. Il critico Vincent Jeffries di AllMusic sostiene, col senno di poi, che l'album fu \"il primo dei lavori registrati in studio che defin\u00ec davvero gli Scorpions e il loro \"sound\" metallico che stava per diventare altamente influente.\" Include il singolo dell'album e \"Pictured Life\" tra \"i grandi successi degli Scorpions\". Tra i membri della band, Ulrich Roth considera \"Virgin Killer\" e il precedente \"In Trance\" i suoi album degli Scorpions preferiti.\nLa copertina dell'album.\nLa copertina originale dell'album mostra una bambina nuda, con un effetto grafico che ne nasconde i genitali. L'immagine fu creata da Steffan B\u00f6hle, allora \"product manager\" di RCA Records. Francis Buchholz allora era il bassista della \"band\": in una intervista del 2007 ricord\u00f2 che la bambina fotografata era la figlia o la nipote \"del tipo che disegn\u00f2 la copertina\". La foto venne scattata da Michael von Gimbut.\nIl chitarrista Rudolf Schenker offre una descrizione della creazione della copertina dell'album:\nNon fummo proprio noi ad avere l'idea. Fu la compagnia discografica. La gente della compagnia diceva cose come \"anche se dovessimo andare in galera, non c'\u00e8 dubbio che la pubblicheremo\". Sulla canzone \"Virgin Killer\", l'assassino di vergini \u00e8 il tempo. Ma allora, quando dovemmo fare le interviste in proposito, dicemmo solo \"ascoltate il testo della canzone e saprete di cosa stiamo parlando. Stiamo usando questo sistema solo per ottenere attenzione. Questo \u00e8 quello che facciamo\". Anche la bambina, quando la incontrammo di nuovo quindici anni dopo, non aveva nessun problema ad essere apparsa sulla copertina. Crescendo in Europa la sessualit\u00e0, certo non con i bambini, era una cosa normale. Il testo della canzone dice davvero tutto. L'assassino di vergini \u00e8 il tempo. Quando un bambino viene al mondo \u00e8 molto ingenuo, poi perde questa ingenuit\u00e0 e affronta la vita, magari finendo nei guai. Questa \u00e8 l'idea di base.\nIn un'intervista separata, Schenker disse anche che pens\u00f2 che l'idea della copertina fosse \"una gran cosa\" e che in effetti \"spinse la \"band\" a seguire la cosa\", in quanto credeva che la gente avrebbe \"pensato in maniera differente\" quando sentendo il testo della canzone si fosse resa conto che l'immagine in copertina era soltanto \"un simbolo della canzone\". Il precedente chitarrista principale della \"band\" Uli Jon Roth disse che le copertine dei \"vecchi album degli Scorpions\" venivano \"solitamente fatte da altre persone\". In seguito ha espresso disappunto sulla copertina originale:\nGuardare oggi quell'immagine mi fa piangere. Fu fatta col peggior gusto possibile. Allora ero troppo immaturo per accorgermene. Me ne vergogno \u2013 avrei dovuto fare tutto ci\u00f2 che potevo per fermarli. Penso che fu la compagnia discografica ad avere l'idea. Il testo della canzone incidentalmente era un \"take-off\" dei Kiss, che avevamo appena seguito in tour. Stavo ingannando il tempo e suonai il ritornello della canzone in sala prove e improvvisai \"cause he's a virgin killer!\" facendo una sorta di imitazione di Paul Stanley. Klaus subito disse \"grande! dovresti svilupparla\". Quindi ebbi il non invidiabile compito di costruire un testo sensato intorno al titolo, cosa che in qualche modo ho fatto. Ma la canzone aveva un significato totalmente differente da quello che la gente avrebbe pensato all'inizio. L'assassino di vergini non \u00e8 altro che il demone del nostro tempo, il lato meno compassionevole della societ\u00e0 in cui viviamo oggi \u2013 che pesta brutalmente sul cuore e sull'anima dell'innocenza.\nLa copertina gener\u00f2 lamentele e in alcuni paesi venne sostituita con un'immagine alternativa, raffigurante i membri della \"band\". L'originale \u00e8 inserita in numerose classifiche sulle \"peggiori copertine di album\": , mentre \"gigwise.com\" l'ha inserita al secondo posto.della sua classifica delle copertine pi\u00f9 controverse e \"two.one.five\" al sesto posto tra le peggiori.\nQuesta non fu l'ultima volta in cui la \"band\" attrasse critiche a causa della copertina di un album: il seguente \"Taken by Force\" in origine mostrava in copertina \"dei bambini che giocano con delle armi in un cimitero militare in Francia\". L'album \"Lovedrive\" del 1979 conteneva invece \"una donna sul sedile posteriore di un'auto con della gomma da masticare sul seno. Entrambe le copertine vennero in seguito modificate.. Il cantante Klaus Meine spiega che il gusto della band per le copertine scioccanti deriva dal desiderio \"di andare oltre il limite\" e non \"di offendere qualcuno o guadagnare titoli di giornale [perch\u00e9] quello sarebbe stupido\".\nNel 2008 l'immagine ha suscitato un nuovo moto di controversie quando il 7 dicembre la Internet Watch Foundation del Regno Unito ha deciso di inserire alcune pagine di Wikipedia nella sua \"lista nera\", giudicando la copertina illegale secondo la legislazione britannica, ma fallendo miseramente nel suo compito istituzionale. Come conseguenza, alla maggior parte dei cittadini britannici \u00e8 stata improvvisamente negata la possibilit\u00e0 di modificare qualunque pagina di Wikipedia. La decisione \u00e8 stata revocata dopo qualche giorno."}
{"id": "1365462", "revid": "287204", "url": "https://it.wikipedia.org/wiki?curid=1365462", "title": "Gerardo Sasso", "text": "Biografia.\nPoco \u00e8 noto dei primi anni della vita del beato, che una tradizione ben radicata vuole originario di una nobile famiglia di Amalfi, precisamente della cittadina di Scala, sebbene altre fonti ne indichino una possibile nascita in Provenza.\nGli antichi racconti sui primordi dell'ordine degli Ospitalieri narrano del ruolo di Gerardo, come responsabile dell'ospizio annesso al monastero benedettino di Santa Maria dei Latini di Gerusalemme, ricostruito attorno al 1070 dai patrizi e mercanti amalfitani \"de Comite Maurone\" immediatamente a sud del Santo Sepolcro per accogliere i numerosi pellegrini in visita ai Luoghi Santi.\nAlcuni racconti di eventi miracolosi, la cui veridicit\u00e0 \u00e8 stata spesso messa in dubbio, attestano tuttavia che durante la Prima crociata (1099) l'ospedale di San Giovanni, amministrato da Gerardo, forn\u00ec assistenza ai soldati cristiani impegnati nell'assedio di Gerusalemme e che dopo la conquista della citt\u00e0 da parte delle armate cristiane ricevette numerose donazioni monetarie e di terre (alcune delle quali donate da Goffredo di Buglione, primo sovrano del Regno cristiano di Gerusalemme), il che contribu\u00ec ad accrescerne l'influenza. Anche il successore di Goffredo, Baldovino di Boulogne, don\u00f2 all'ospedale numerosi beni a seguito delle sue vittorie contro gli stati musulmani e prese l'ente sotto la sua protezione, consacrandolo come uno dei pi\u00f9 ricchi ed influenti del Vicino Oriente.\nL'ente ospedaliero si rese ben presto indipendente e nel 1113 ottenne il riconoscimento del pontefice Pasquale II attraverso la \"Pie postulatio voluntatis\", bolla nella quale Gerardo \u00e8 esplicitamente indicato come fondatore dell'ospedale. Nel corso degli anni, grazie alle ingenti ricchezze accumulate grazie alle donazioni, l'antico ospizio si trasform\u00f2 gradualmente in un vero e proprio ordine, ramificato in \"domus\" sempre pi\u00f9 numerose sparse tra l'Europa e l'Oltremare. Nei primi anni, sotto la direzione di Gerardo, rimase comunque un'istituzione squisitamente assistenziale, prima di militarizzarsi nei decenni successivi, durante il magistero di Raymond du Puy, successore di Gerardo. Dopo la caduta di Gerusalemme (1187) e quella di Acri (1291), l'Ordine di San Giovanni di Gerusalemme si trasfer\u00ec a Cipro, poi a Rodi e in et\u00e0 moderna a Malta divenendo comunemente noto come Ordine dei Cavalieri di Malta.\nIl culto.\nGerardo mor\u00ec nel 1120, e divenne ben presto oggetto di venerazione da parte degli iscritti all'Ordine che proprio dalle sue indicazioni trasse le basi per la prima regola scritta, emanata poi ufficialmente dal suo successore. I numerosi racconti agiografici pervenutici lo indicano come un uomo pio e dedito all'assistenza e alla cura di malati e bisognosi.\nLe sue spoglie vennero preservate dei cavalieri del neonato Ordine a Gerusalemme, e traslate ad Acri dopo la riconquista musulmana della citt\u00e0 nel 1187. Nel 1283 il corpo del religioso fu trasferito nella cappella ospitaliera di Manosque, in Provenza, dove rimase integro fino al 1749, quando il Gran Maestro Manuel Pinto de Fonseca decise di portarne il teschio a La Valletta, dove \u00e8 tutt'ora conservato dal 1830 nel Monastero di Sant'Orsola. Il resto del corpo fu disperso durante i tumulti della Rivoluzione Francese, ma alcune altre reliquie del beato (perlopi\u00f9 frammenti ossei) sono conservate a Martigues, nella cappella del Palazzo Magistrale dell'Ordine a Roma, nella Chiesa di San Domenico a Pisa e in Sicilia.\nNel 1984 fu proclamato beato da Papa Giovanni Paolo II; la sua ricorrenza si celebra il 13 ottobre."}
{"id": "1365470", "revid": "986213", "url": "https://it.wikipedia.org/wiki?curid=1365470", "title": "Dmitrij Pavlovi\u010d Romanov", "text": "Biografia.\nGiovinezza.\nSua madre Alexandra era incinta di sette mesi di lui quando, mentre si trovava in gita con amici, salt\u00f2 su una barca, ma mancandola cadde: il giorno dopo croll\u00f2 in preda a dolori lancinanti a causa del trauma del giorno precedente e poche ore dopo nacque Dmitri, mentre ella scivolava in coma e moriva. Anche se i medici non davano speranza per il neonato, sopravvisse grazie all'aiuto dello zio paterno il Granduca Sergej Aleksandrovi\u010d -il granduca Pavel era troppo distrutto dal dolore per occuparsi del figlio-, che diede al neonato prematuro i bagni prescritti dai medici, coprendolo con ovatta e mantenendogli la culla riempita di bottiglie di acqua calde perch\u00e9 rimanesse ad una temperatura costante. \"Mi sto godendo il far riprendere Dmitri\" Sergej scrisse nel suo diario..\nPoich\u00e9 alcuni anni dopo suo padre Pavel incontr\u00f2 e spos\u00f2, in seguito nella citt\u00e0 di Livorno, una giovane borghese, Ol'ga Valerianovna Karnovic, trovando la pi\u00f9 forte opposizione da parte della corte, i due bambini, Dmitrij e la sorella Marija gli furono tolti e furono mandati a vivere con gli zii, il granduca Sergej Aleksandrovi\u010d e sua moglie la granduchessa Elizaveta F\u00ebdorovna, sorella maggiore della zarina.\nNel 1905 il granduca Sergej, allora governatore di Mosca, venne assassinato dagli anarchici durante la Rivoluzione del 1905: l'attentatore in un primo momento si era trattenuto dal gettare le proprie bombe perch\u00e9 aveva visto che sulla carrozza con il granduca c'erano anche sua moglie e i nipoti, la quindicenne Marija e il tredicenne Dmitrij, ed egli non voleva uccidere donne o bambini.\nUn secondo attentato alcuni giorni dopo riusc\u00ec ad uccidere il Granduca e Dmitrij dalla finestra con la zia e sorella vide il corpo fatto a pezzi dello zio: rimasto per cos\u00ec dire orfano una seconda volta, venne mandato a vivere presso la famiglia dello zar. Per un periodo si pens\u00f2 che Nicola II lo avrebbe adottato come erede, tenuto conto che lo zarevic Alessio era emofiliaco, facendogli sposare la propria figlia Olga.\nCome era normale, venne istradato nel mondo militare, divenendo ufficiale di un reggimento: giovane cavallerizzo promettente, partecip\u00f2 ai Giochi Olimpici di Stoccolma del 1912 arrivando settimo. Prima della grande guerra lanci\u00f2 l'idea di organizzare delle competizioni sportive anche in Russia, che sfociarono poi nel 1926 nelle Spartakiad.\nRelazioni sentimentali.\nNumerosi furono i suoi amori: la famosa ballerina e poi attrice russa Vera Karalli e Pauline Fairfax Potter, designer e scrittrice statunitense. Inoltre si invagh\u00ec e cerc\u00f2 di conquistare la duchessa di Marlborough (nata Consuelo Vanderbilt), che era separata ed in seguito divorzi\u00f2 dal duca di Marlborough: il fatto che il giovane granduca avesse sedici anni meno della duchessa ed economicamente non indipendente non aiut\u00f2 la cosa. Un'altra sua relazione famosa fu con la ballerina, Natal'ja \u0160eremetevskaja (poi creata principessa Romanovskij in quanto moglie del cugino Michail) e infine Coco Chanel negli anni venti.\nAssassinio di Rasputin.\nLa relazione che per\u00f2 segn\u00f2 il corso della sua vita fu quella con il mondano, elegantissimo principe bisessuale Feliks Jusupov, suo cugino acquisito avendo sposato la granduchessa Irina Aleksandrovna Romanova, figlia della sorella dello zar Xenia: l\"'affair\" -cui le memorie stesse di Jusupov alludono obliquamente- inizi\u00f2 nell'inverno 1912/1913 e caus\u00f2 un grandissimo scandalo. Fu in seguito a questo che la zarina Alexandra neg\u00f2 il proprio consenso per un matrimonio tra il giovane granduca e la propria figlia Olga.\nFu per i suoi rapporti con il principe Jusupov che Dmitrij venne nel 1916 implicato nell'assassinio di Rasputin, allo scopo di restaurare il vecchio regime. Tutte le fonti, a partire da quelle pi\u00f9 antiche, come le memorie dello stesso principe, concordano col fatto che il delitto fu un'idea di Felix, e che Dmitrij venne coinvolto solo perch\u00e9 aveva un'automobile che si sarebbe potuta muovere senza problemi all'interno di San Pietroburgo, allora rigidamente controllata per paura di attentati e rivolte. Ricerche pi\u00f9 recenti, in special modo quella di Edvard Radsinsky nel suo libro \"The Rasputin Files\", suggeriscono che l'idea dell'omicidio fosse del granduca, il quale avrebbe esploso gli ultimi colpi che uccisero il monaco mentre cercava di fuggire: secondo questa ricerca, la storia successivamente raccontata dai cospiratori venne inventata per proteggere Dmitrij da una macchia che avrebbe potuto mettere in pericolo le sue probabilit\u00e0 di succedere al trono della Russia.\nCome risultato del suo coinvolgimento nell'assassinio del monaco, il giovane Dmitrij fu mandato da suo cugino lo zar in esilio sul fronte persiano, ma questa circostanza gli salv\u00f2 la vita quando la famiglia Romanov fu sterminata dai bolscevichi: tra gli altri vennero giustiziati suo padre, la zia Elizaveta che l'aveva cresciuto e il fratellastro Vladimir Pavlovi\u010d Paley. Con l'aiuto dei britannici scapp\u00f2 via Teheran e Bombay per arrivare a Londra.\nEsilio.\nA Londra nel 1919 incontr\u00f2 di nuovo Felix Jusupov, ma presto ruppero, ufficialmente per le franche dichiarazioni con cui il principe rivendicava la propria parte nell'uccisione di Rasputin, che avrebbero messo in pericolo le probabilit\u00e0 di Dmitrij per la successione al trono, che ancora credeva possibile. Secondo le memorie di Felix, il vero motivo della loro separazione era piuttosto che Dmitrij non credeva assolutamente alla possibilit\u00e0 di una restaurazione, ma alcuni elementi intorno a lui spingevano per salvare le apparenze e ritenevano dannosa la presenza del loquace principe Jusupov.\nNel frattempo la sorella Marija a Parigi, come molti esiliati russi, era riuscita a creare una societ\u00e0, la \"Kitmir\", specializzata in ricami e collabor\u00f2 per molto tempo con Coco Chanel, mentre Dmitrij trovava lavoro come rappresentante di champagne. Grazie alla sorella conobbe la famosa stilista, di undici anni maggiore di lui, e inizi\u00f2 una breve relazione nel 1921: tramite i due granduchi Coco si mise in contatto con il mondo dell'industria e con i profumieri di Grasse, che le permise infine la creazione del famoso Chanel No. 5, nella quale Dmitrj ebbe notevole importanza.\nNel 1926 si spos\u00f2 con l'ereditiera americana Audrey Emery, a cui il cugino e pretendente al trono Kirill Vladimirovi\u010d Romanov diede il titolo di principessa Romanovski-Illinska e il trattamento di Altezza Serenissima, pur riconoscendolo come matrimonio morganatico. Ebbero un figlio, il principe Pavel Dimitrievi\u010d Romanovskij-Il'inskij (meglio conosciuto come Paul Ilyinsky, marine durante la guerra di Corea e sindaco della citt\u00e0 di Palm Beach negli anni settanta-ottanta), e divorziarono nel 1938.\nNegli anni trenta Dmitrij si avvicin\u00f2 a un movimento controrivoluzionario di monarchici emigrati russi, \"Giovani Russi\" o Mladorossi, che ruotavano attorno alla figura di Aleksandr Kasembek che risult\u00f2 poi essere un agente infiltrato sovietico. Questo non giov\u00f2 alla figura del granduca, che comunque si teneva lontano dalle mene politiche di altri suoi parenti, a partire dal cugino Kirill Vladimirovi\u010d: anche per questo Kirill diede un titolo principesco a sua moglie. In ogni caso, quando anche a lui Hitler chiese di guidare i nobili russi esiliati all'interno dell'esercito tedesco per lottare contro l'Armata Rossa durante l'Operazione Barbarossa, dichiar\u00f2 che nulla lo avrebbe mai convinto a combattere contro altri russi. Comunque in quegli anni Dmitrij non era assolutamente pi\u00f9 in grado di fare il soldato.\nMorte.\nMalgrado la vita atletica, Dmitrij aveva una salute delicata e negli anni trenta la sua tubercolosi cronica divenne acuta e fu necessario il suo ricovero nel sanatorio di Davos, in Svizzera, dove mor\u00ec per un'acuta uremia nonostante le cure. Girarono voci che legavano la morte ai russi o a Hitler, che non aveva apprezzato i suoi continui rifiuti, ma non ebbero seguito.\nDopo la seconda guerra mondiale, Dmitrij fu tumulato nella cappella dell'isola di Mainau sul lago di Costanza su richiesta della sorella Marie e del di lei figlio il conte Lennart Bernardotte."}
{"id": "1365471", "revid": "848247", "url": "https://it.wikipedia.org/wiki?curid=1365471", "title": "Castello di Avigliana", "text": "Il castello di Avigliana \u00e8 uno dei pi\u00f9 antichi castelli del Piemonte (risalirebbe al X secolo): diroccato, si trova ad Avigliana all'imbocco della Val di Susa, a 25\u00a0km dal capoluogo Torino.\nStoria.\nIl castello fu costruito nel 924 dal marchese di Torino Arduino il Glabro. Di mole possente e con alte torri, si svilupp\u00f2 facilmente grazie alla sua posizione (era l'ultimo baluardo prima di Torino per chi proveniva dalla Francia) subendo nei secoli numerose distruzioni e saccheggi.\nVenne menzionato per la prima volta grazie ad una cronaca redatta tra il 1058 ed il 1061. A margine della narrazione dei fatti che portarono alla fondazione tra il 983 ed il 987 della Sacra di San Michele, il cronista descrive che il marchese Arduino V abitualmente risiedeva nel castello di Avigliana. Tale roccaforte svolse anche una funzione difensiva importante ospitando nel X secolo schiere di soldati nella lunga lotta contro l'invasione dei Saraceni nell'Italia nordoccidentale.\nNel 1137 la costruzione \u00e8 documentata come una delle sedi preferite dal Conte di Savoia Amedeo III quando questi giungeva al di qua delle Alpi (i Conti di Savoia erano penetrati in Piemonte solo nel 1091 dopo aver acquisito l'eredit\u00e0 territoriale della marchesa Adelaide di Susa), divenendone nel secolo successivo centro di espansione degli interessi verso Torino. A testimonianza di ci\u00f2 in esso nacque Umberto III di Savoia, figlio ed erede di Amedeo III, il 4 agosto 1136. Quando non vi erano i Conti, il castello di Avigliana era la sede stabile del castellano (nominato dal Conte) che amministrava il territorio circostante per conto del suo signore, che a sua volta era feudatario dell'Imperatore del Sacro Romano Impero. \nFederico Barbarossa durante la sua discesa in Italia lo distrusse insieme ai borghi sottostanti Ferronia e Pagliarino, e poi venne ricostruito da Tommaso I di Savoia.\nNel corso di tre secoli la funzione del castello si afferm\u00f2 definitivamente come uno dei principali centri di comando della contea, creando le condizioni per una rivoluzione urbanistica e insediativa ai piedi della collina su cui sorgeva. Nell'XI secolo castello e villaggio dovevano costituire una struttura insediativa molto elementare; un'altura fortificata con adiacente l'insediamento pi\u00f9 antico, disposto a schiera lungo la Via Francigena che scorreva lungo la base settentrionale della protuberanza rocciosa del Monte Pezzulano. \n\u00c8 molto verosimile che tra le esigenze dei Marchesi di Torino vi fosse la necessit\u00e0 di creare un centro fortificato allo sbocco della Val di Susa verso la pianura di Torino, in una posizione geografica di importanza strategica.\nIl 24 febbraio 1360 nel castello di Avigliana nacque Amedeo VII Conte di Savoia, detto il Conte Rosso, e nel 1368 vi fu imprigionato in attesa della condanna a morte per annegamento nel Lago di Avigliana Filippo II di Savoia-Acaia, il principe ribelle che aveva governato Torino per conto del Conte Verde (il quale invece risiedeva con la sua corte al di l\u00e0 delle Alpi). Nell'agosto 1449, infine, le mura del vecchio castello videro la nascita di Bona di Savoia, futura moglie del potente Duca di Milano Galeazzo Maria Sforza.\nDopo il XV secolo e fino alla sua distruzione il castello, finito il periodo dei fasti della corte di Savoia, assunse prevalentemente la funzione di fortezza della bassa Val di Susa. Numerose volte distrutto e sempre riedificato (l'ultima volta da Amedeo di Castellamonte nel 1655) il castello fu distrutto con l'uso delle mine per l'ultima volta dalle truppe francesi del maresciallo Catinat nel maggio del 1691. Non ebbe pi\u00f9 modo di essere ricostruito a causa della mutata situazione strategica della zona, con la costruzione dei nuovi forti sabaudi della Brunetta di Susa nel 1708 (abbattuto poi a fine Settecento) e del Forte di Exilles. \nRestano solamente le rovine dell'antico maniero ed una immutata apposizione panoramica.\nUbicazione.\nIl castello \u00e8 situato sulla cima del Monte Pezzulano (467 ) appena sopra l'abitato di Avigliana, ed \u00e8 facilmente raggiungibile dal cuore del centro storico medievale di Avigliana (Piazza Conte Rosso) attraverso un breve sentiero. Rappresenta un ottimo punto di osservazione sui Laghi di Avigliana (in particolare sul Lago Grande), sulla collina morenica di Rivoli e sulla celebre Sacra di San Michele.\nBibliografia.\nAA.VV. - Il Piemonte paese per paese - Ed. Bonechi - 1993 - Firenze"}
{"id": "1365479", "revid": "130040", "url": "https://it.wikipedia.org/wiki?curid=1365479", "title": "Raimondo Berengario III di Barcelona", "text": ""}
{"id": "1365480", "revid": "767487", "url": "https://it.wikipedia.org/wiki?curid=1365480", "title": "Jan Akkerman", "text": "Biografia.\nInizi\u00f2 nei tardi anni sessanta con il gruppo Brainbox, poi nel 1969 fu uno dei fondatori dei Focus, guidati dal tastierista-compositore Thijs van Leer, con cui realizz\u00f2 due dischi. Scrisse il famoso brano strumentale \"House of the king\", che arriv\u00f2 in testa alle classifiche di vendita in Europa e Stati Uniti. Segu\u00ec un tour mondiale che port\u00f2 i Focus a grande notoriet\u00e0, e Jan Akkerman venne premiato come miglior chitarrista del mondo, nell'anno 1973.\nSeguirono altri dischi e altri tour, fino al termine del 1975 quando Akkerman intraprese la carriera solista, lasciando i Focus, che dopo un anno si sciolsero.\nDal 1976 si esib\u00ec \"unplugged\" (solo con la chitarra) e anche con il suo gruppo, in un genere che possiamo definire \"fusion\", ma con molte venature melodiche e anche sinfoniche. Attualmente Jan Akkerman non fa mancare la sua presenza nei vari Jazz Festival di Belgio, Paesi Bassi e Germania Settentrionale.\nComunque nel 1990, per la televisione olandese, Akkerman, Van Leer e gli altri Focus si riunirono e suonarono alcune canzoni, ma l'episodio fu isolato. Nel 1990 un suo disco venne prodotto da Miles Copeland, e ne venne tratto un singolo intitolato \"Prima Donna\", che ebbe un discreto successo. Dopodich\u00e9 la sua fama declin\u00f2, ma rest\u00f2 a un buon livello quantomeno nei Paesi Bassi.\nNel 2002 alla ricostituzione dei Focus, Jan Akkerman decise di non farne parte."}
{"id": "1365482", "revid": "767487", "url": "https://it.wikipedia.org/wiki?curid=1365482", "title": "Uragano Who", "text": "Uragano Who (\"The Kids Are Alright\") \u00e8 un documentario musicale sul gruppo rock inglese The Who. Include performance dal vivo, video promozionali e interviste registrate tra il 1965 ed il 1978.\nContenuto.\nCon l'ampio lasso di tempo dal quale i filmati inclusi furono scelti, il regista Jeff Stein non cerc\u00f2 di creare un documentario sulla storia del gruppo narrato in maniera cronologica e lineare, ma piuttosto \"una vera e propria pellicola rock\" che fosse in grado di trasmettere l'energia della band dentro e fuori dal palco. Le esibizioni sono inframezzate da interviste ai membri del gruppo, descrizioni del rapporto scherzoso e conflittuale di Pete Townshend con fan, ammiratori e critici, e lo stile di vita selvaggio di Keith Moon.\nProgrammi televisivi e interviste.\nIl film inizia letteralmente con \"il botto\": il 15 settembre 1967, gli Who apparvero nel programma della CBS \"The Smothers Brothers Comedy Hour\" a Los Angeles a seguito della fine del loro primo tour negli Stati Uniti. Eseguirono in playback le canzoni \"I Can See For Miles\" e \"My Generation\". Dopo aver eseguito \"My Generation\", il gruppo inizi\u00f2 a distruggere sul palco i propri strumenti. Moon fece addirittura esplodere la propria batteria dando accidentalmente fuoco ai capelli di Townshend e rendendolo sordo per una ventina di minuti.\nUna delle interviste TV incluse nel film vede la presenza anche di Ken Russell, il regista del film \"Tommy\", che esprime il suo entusiasmo esagerato verso gli Who affermando che la band \"doveva salire al governo in Gran Bretagna!\".\nSono inoltre incluse nel film una vecchia apparizione del gruppo nel corso del programma televisivo della ABC \"Shindig!\" e una delle uniche due registrazioni sopravvissute delle molte partecipazioni degli Who al programma britannico \"Ready Steady Go!\", entrambe datate 1965. Altre scene mostrano i vari membri del gruppo ripresi nelle loro abitazioni e diverse conversazioni tra Keith Moon e Ringo Starr.\nConcerti.\nEsibizioni tratte dai tre maggiori concerti della band documentano l'ascesa del gruppo da fenomeno \"Mod\" britannico a superstar mondiali:\nMateriale d'archivio recuperato.\nAlmeno tre delle esibizioni contenute nel film erano date per perse in precedenza:\nUltime apparizioni di Keith Moon.\nIl batterista Keith Moon mor\u00ec una settimana dopo la prima proiezione privata del film agli stessi membri del gruppo. Moon, secondo quanto riferito da Roger Daltrey, era rimasto piuttosto scosso dal declino fisico della sua persona che veniva mostrato nel film nel corso di 15 anni d'attivit\u00e0 con la band. Dopo la sua morte, il montaggio preliminare non venne modificato, perch\u00e9 n\u00e9 Jeff Stein n\u00e9 i restanti membri degli Who volevano che il film diventasse una sorta di omaggio alla memoria del batterista, ma piuttosto una celebrazione della sua vita e carriera con il gruppo.\nLe ultime apparizioni con la band furono nel video della canzone \"Who Are You\", sua ultima performance in studio di registrazione; Jeff Stein volle riprendere il gruppo mentre registrava in studio, anche se in realt\u00e0 la registrazione del brano era gi\u00e0 avvenuta; Stein aveva pensato di far solo mimare alla band l'esecuzione della traccia, ma i membri vollero suonare dal vivo il pezzo al Ramport Studios di Londra, il 9 maggio 1978; le uniche tracce in playback furono la linea di basso di Entwistle, la chitarra acustica a met\u00e0 della canzone, i cori di sottofondo e il sintetizzatore. L'ultima performance dal vivo fu allo Shepperton Studios, Londra, il 25 maggio 1978.\nProduzione.\nIl film fu principalmente opera del regista statunitense esordiente Jeff Stein che, nonostante non avesse nessuna esperienza pregressa nella regia cinematografica, convinse la band a supportare il progetto e a sceglierlo come regista dell'opera. Stein aveva prodotto un libro di fotografie del gruppo ritratto durante il tour del 1970 quando egli aveva soltanto diciassette anni. Nel 1975, Stein approcci\u00f2 Pete Townshend, principale compositore e chitarrista solista degli Who, per sottoporgli l'idea di compilare una serie di filmati degli Who per fornire una ricostruzione storica della carriera del gruppo ai suoi fan. Inizialmente Townshend respinse l'idea, ma poi venne convinto dal manager della band, Bill Curbishley, a dare l'assenso al progetto e a prestare la sua collaborazione.\nQuando Stein e il suo produttore cinematografico, Ed Rothkowitz, mostrarono ai membri della band una compilation di prova costituita da 17 minuti di spezzoni filmici tratti dalle apparizioni del gruppo alla TV statunitense, la reazione di tutti fu entusiasta.\nStein sapeva che molte delle migliori performance della band e molti momenti memorabili nella carriera degli Who non erano mai stati filmati e documentati, oppure erano andati perduti. Per pi\u00f9 di due anni, raccolse vario materiale come filmati amatoriali dei fan, apparizioni televisive in Gran Bretagna, Stati Uniti, Svezia, Germania, Francia, Australia, Norvegia e Finlandia, in alcuni casi recuperando i nastri direttamente dalla spazzatura. Inoltre si pales\u00f2 la necessit\u00e0 di avere disponibili nuove scene girate ex-novo. Quindi, le nuove riprese iniziarono il 20 luglio 1977 allo Shepperton Studios nel Middlesex, Inghilterra, riprendendo un'esecuzione del brano \"Barbara Ann\" su richiesta di Stein. La troupe trascorse cinque giorni a documentare cronologicamente un giorno abituale nella vita del batterista Keith Moon nella sua casa di Malib\u00f9, in California, inclusa la festa per il suo 31\u00ba compleanno. Infine, Stein cerc\u00f2 in diverse occasioni di riprendere l'esecuzione da parte della band di brani che non erano presenti negli archivi, come ad esempio le celebri \"Baba O'Riley\" e \"Won't Get Fooled Again\". Le ultime riprese ebbero luogo il 25 maggio 1978, ma sfortunatamente, la maggior parte del girato and\u00f2 poi persa. Una versione di \"My Wife\" venne registrata al Gaumont State di Kilburn, nel dicembre 1977, e, anche se non inclusa nel film, apparve nell'album della colonna sonora.\nIl montaggio audio venne supervisionato dal bassista John Entwistle e, con l'eccezione di un'esecuzione del 1965 di \"Anyway, Anyhow, Anywhere\" dove Entwistle fu costretto a sostituire una traccia di basso mancante, della scena dove Moon distrugge la sua batteria e, dato che il filmato originale in 8mm era muto, Keith sovraincise il suono della batteria; la maggior parte del sonoro venne mantenuto autentico. Entwistle chiese insistentemente - avendola vinta - che lui e Pete potessero sovraincidere i cori di sottofondo durante la loro apparizione al Festival di Woodstock perch\u00e9 Entwistle riteneva l'accompagnamento originale \"terribile\". Durante il processo finale del missaggio, il 7 settembre 1978, Keith Moon mor\u00ec. Tutti i rimanenti membri della band tranne Townshend avevano assistito alla proiezione di una copia di prova del film solo una settimana prima e, dopo la morte di Moon, decisero di non cambiare nulla.\nIl film venne presentato in anteprima al Cannes Film Festival il 14 maggio 1979. Gli Who promossero l'uscita della pellicola con alcuni concerti suonando con il loro nuovo batterista, l'ex Small Faces Kenney Jones.\nNel giugno del 1979 venne pubblicato l'album della colonna sonora del documentario con incluse alcune canzoni tratte dal film. L'album raggiunse la posizione numero 26 in Gran Bretagna, e la numero 8 negli Stati Uniti.\nHome Video.\nVHS.\nPer molti anni il documentario fu disponibile soltanto in formato VHS in una versione accorciata da 90 minuti, derivata da una trasmissione televisiva degli anni ottanta. Varie scene furono eliminate e l'audio non era ottimale.\nDVD.\nNel 2003, \u00e8 stata pubblicata dalla Pioneer Home Entertainment una versione DVD del film restaurata dai negativi originali. In aggiunta alla versione originale del film, con sottotitoli in varie lingue, come contenuti extra sono presenti un commento audio di Jeff Stein e di John Albarian (produttore del DVD), un booklet di 27 pagine, e un bonus disc con oltre tre ore di materiale aggiuntivo:"}
{"id": "1365484", "revid": "1543377", "url": "https://it.wikipedia.org/wiki?curid=1365484", "title": "Ferdinando I di Bulgaria", "text": "Biografia.\nI primi anni e la famiglia.\nNato dal ramo Koh\u00e1ry della famiglia ducale di Sassonia-Coburgo-Gotha, Ferdinando venne educato nell'ambiente cosmopolita dell'alta nobilt\u00e0 dell'Impero austro-ungarico. La sua casata, i Koh\u00e1ry, era di origini slovacche ed era molto facoltosa, possedendo vaste propriet\u00e0 come il castello di \u010cabra\u010f e la citt\u00e0 di Sitno. Alle loro propriet\u00e0 si aggiunse la dote in appannaggio della principessa Clementina d'Orl\u00e9ans, madre di Ferdinando e figlia del sovrano francese Luigi Filippo di Francia. Suo padre, il principe Augusto di Sassonia-Coburgo-Kohary, era fratello del re Ferdinando II del Portogallo ed era cugino del re Leopoldo I del Belgio e della regina Vittoria. Curiosamente, tra gli antenati di Ferdinando, sia per parte di padre che per parte di madre, vi erano degli antichi governanti della Bulgaria, fatto che lo rese candidato ideale per quel trono.\nPrincipe di Bulgaria.\nNel 1886 il primo principe (knjaz) di Bulgaria, Alessandro di Battenberg, venne deposto appena sette anni dopo la sua elezione.\nFerdinando, che all'epoca era ufficiale nell'esercito austro-ungarico, venne eletto quale nuovo principe dello stato autonomo di Bulgaria dalla locale Assemblea Nazionale il 7 luglio 1887 col nome di Ferdinando I. La sua elezione fu l'atto finale di una lunga ricerca da parte del regno bulgaro di un successore, titolo che venne offerto a diversi regnanti, dalla Danimarca ai regni caucasici, e persino al sovrano di Romania, sempre nella speranza di prevenire un'occupazione russa dell'area. Forse anche per questo motivo, la sua incoronazione fu salutata con una certa freddezza da gran parte delle casate reali d'Europa. La regina Vittoria, sua lontana cugina, disse di lui al suo Primo Ministro, sottolineando la sua omosessualit\u00e0:\nTuttavia, nonostante i suoi numerosi detrattori, il principato di Ferdinando si rivel\u00f2 un periodo di grandi conseguimenti politici per la Bulgaria. In particolare la politica interna del regno venne dominata, soprattutto nei suoi primi anni di principato, dal leader liberale Stefan Stambolov, la cui politica estera era tesa soprattutto ad un graduale allontanamento dalla Russia, fino ad allora considerata la nazione protettrice della Bulgaria.\nSuccessivamente, la caduta in disgrazia di Stambolov, ed il suo assassinio nel 1895, riportarono ad un nuovo mutamento di rotta nelle relazioni con la Russia e ad un riavvicinamento, che venne sancito con la conversione del principe Boris, erede al trono bulgaro, al Cristianesimo ortodosso. Questa mossa, apparentemente insignificante sul piano politico, riusc\u00ec a smuovere infatti le animosit\u00e0 dei parenti cattolici di Ferdinando, ed in particolare di suo zio, l'imperatore Francesco Giuseppe I d'Austria.\nZar di Bulgaria.\nCon la proclamazione \"de jure\" dell'indipendenza della Bulgaria dall'Impero ottomano il 5 ottobre 1908 (sebbene il paese fosse \"de facto\" indipendente dal 1878), Ferdinando venne acclamato con il titolo di \"Zar di Bulgaria\", con la proclamazione celebrata nella chiesa dei \"Quaranta Martiri\" (in lingua bulgara \"Sv. \u010cetirideset ma\u010denici\") a Veliko T\u0103rnovo, ed accettata e riconosciuta sia dalla Turchia che da tutte le monarchie europee.\nFerdinando era divenuto negli anni un sovrano amato dal suo popolo, anche per il carattere cordiale ed aperto. Durante una visita all'imperatore tedesco Guglielmo II, suo cugino di secondo grado, nel 1909, Ferdinando si stava affacciando ad una finestra del palazzo di Potsdam quando l'imperatore gli arriv\u00f2 alle spalle e lo sculacci\u00f2 scherzosamente. Ferdinando rimase offeso del gesto e costrinse l'imperatore poi a scusarsi, salvo poi attuare la sua vendetta personale disdicendo alcuni contratti per la fornitura di armi con la ditta Krupp di Essen, preferendole invece la manifattura francese della Schneider-Creusot. Un altro incidente diplomatico si verific\u00f2 in occasione della sua visita in Inghilterra per partecipare ai funerali del suo cugino di secondo grado, il re Edoardo VII, nel 1910, quando ebbe dei contrasti con l'arciduca Francesco Ferdinando d'Austria per una questione di posti a sedere sul treno che li stava portando a destinazione. Il 15 luglio di quello stesso anno, durante una visita in Belgio, Ferdinando si distinse per essere il primo capo di stato a viaggiare in aeroplano.\nLe guerre balcaniche.\nCome molti altri governanti ortodossi prima di lui, Ferdinando aveva il \"sogno di una nuova Bisanzio\". Nel 1912 Ferdinando ader\u00ec con altri stati balcanici all'attacco all'Impero ottomano per conquistare i territori occupati dagli islamici. Egli vide in questo progetto una nuova crociata, definandola \"un giusto, grande e sacro conflitto della Croce contro la Mezzaluna.\" La Bulgaria contribu\u00ec grandemente all'esito finale delle guerre balcaniche con le perdite maggiori di uomini. Le grandi potenze insistevano per la creazione di uno stato albanese indipendente. Poco dopo, la Bulgaria attacc\u00f2 Serbia e Grecia e venne attaccata dalla Romania e dall'Impero ottomano per essere quindi sconfitta. Ad ogni modo, il Trattato di Bucarest del 1913 concesse alla Bulgaria alcuni ampliamenti territoriali, tra cui una piccola parte di accesso al Mar Egeo.\nLa prima guerra mondiale e l'abdicazione.\nL'11 ottobre 1915 l'esercito bulgaro attacc\u00f2 la Serbia dopo aver siglato un trattato di alleanza con l'Impero austro-ungarico e l'Impero tedesco che stabiliva che, in caso di vittoria, la Bulgaria avrebbe ottenuto territori a spese della Serbia. Ferdinando I non era un grande ammiratore di Guglielmo II n\u00e9 di Francesco Giuseppe d'Austria (che egli descrisse come \"quell'idiota, quel vecchio pazzo di Francesco Giuseppe\"), ma voleva ottenere nuovi territori dopo l'umiliazione subita con le Guerre balcaniche. Questo lo spinse inoltre a confermare una sua alleanza con quello che sino a poco tempo prima era stato un suo nemico, ovvero l'Impero ottomano.\nIn un primo momento la guerra sembr\u00f2 propendere per la Bulgaria e la Serbia venne sconfitta, consentendo al regno di Ferdinando di prendere possesso di gran parte della Macedonia. Per i successivi due anni, l'esercito bulgaro combatt\u00e9 soprattutto una guerra difensiva al fianco degli alleati in Grecia. Parte dell'esercito bulgaro venne inoltre coinvolto nella conquista della Romania nel 1916.\nNell'autunno del 1918, per\u00f2, l'esercito bulgaro venne duramente colpito dalle forze nemiche in Grecia. Con l'esercito ormai al collasso, Ferdinando abdic\u00f2, per salvare il trono bulgaro dal disfacimento, in favore del figlio primogenito Boris, che divenne zar il 3 ottobre 1918. Sotto il nuovo regnante, la Bulgaria si arrese ai propri nemici e, come conseguenza, perse non solo i territori conquistati e per i quali aveva combattuto durante i principali conflitti, ma anche quei territori che aveva ottenuto dopo le guerre balcaniche e che le avevano concesso una strategica apertura verso il Mar Egeo.\nGli anni dell'esilio e la morte.\nDopo la sua abdicazione, Ferdinando torn\u00f2 a vivere a Coburgo, in Germania, in maniera dignitosa per un ex sovrano. Comment\u00f2 la sua situazione dicendo che \"i re in esilio sono pi\u00f9 filosofici sotto certi aspetti che gli uomini normali; ma la Nostra filosofia \u00e8 principalmente il risultato di un misto tra tradizione e cultura, senza dimenticarci che l'orgoglio \u00e8 un elemento importante per un monarca. Siamo disciplinati dal giorno della Nostra nascita nel pensare e nel comportarci senza dar segno delle nostre emozioni. Lo scheletro siede per sempre con noi a festa. Pu\u00f2 voler dire assassinio, pu\u00f2 voler dire abdicazione, ma serve sempre a ricordarci quanto siamo unici. Siamo sempre pronti e nulla ci scalfisce come catastrofe. Questa \u00e8 la condizione chiave per sopportare una qualsiasi condizione di esilio spirituale o corporale con dignit\u00e0. Se uno supera i suoi dispiaceri, questa \u00e8 la soluzione di vita.\" Fu compiaciuto del fatto che il trono fosse passato a suo figlio. Trascorse gli anni d'esilio tra arte, giardinaggio, viaggi e storia naturale, che erano tra le sue pi\u00f9 grandi passioni. Ad ogni modo, vide il collasso di tutto ci\u00f2 che aveva costruito durante la sua vita.\nIl suo figlio primogenito e successore Boris III mor\u00ec in circostanze misteriose dopo essere ritornato in patria da una visita in Germania ove si era incontrato con Hitler nel 1943. A Boris III successe il figlio Simeone II di Bulgaria, che rimase al trono per tre anni per poi venire deposto nel 1946, ponendo fine alla monarchia bulgara. Il regno croll\u00f2 e fu dichiarata la repubblica popolare bulgara, sotto la quale il suo unico figlio maschio sopravvissutogli, il principe Kyril di Bulgaria, venne giustiziato. Alla notizia della morte del figlio, Ferdinando esclam\u00f2: \"Tutto attorno a me sta collassando\". Mor\u00ec in solitudine al B\u00fcrgla\u00df-Schl\u00f6sschen il 10 settembre 1948 a Coburgo, in Germania, culla della dinastia dei Sassonia-Coburgo e Gotha. Il suo ultimo desiderio fu quello di essere sepolto in Bulgaria, ma per ragioni politiche ci\u00f2 non fu possibile ed il suo feretro venne posto nella cripta della chiesa cattolica di Sant'Agostino a Coburgo, al fianco di quello dei suoi genitori, dove ancora oggi si trova.\nMatrimonio e figli.\nIl 20 aprile 1893 Ferdinando si spos\u00f2 a Lucca con la principessa Maria Luisa di Parma, figlia di Roberto I di Parma, dalla quale ebbe quattro figli:\nMaria Luisa mor\u00ec tragicamente il 31 gennaio 1899 e Ferdinando non pens\u00f2 a nuove nozze fin quando la morte di sua madre nel 1907 non gli port\u00f2 l'obbligo di provvedere ad una nuova figura materna che educasse e crescesse i suoi figli; per questo motivo spos\u00f2 la principessa Eleonora di Reuss-K\u00f6stritz il 28 febbraio 1908.\nCuriosit\u00e0.\nNel 1933, durante un soggiorno nell'isola di Rodi, Ferdinando I di Bulgaria, appassionato di botanica, not\u00f2 una variet\u00e0 di orchidea non ancora descritta e ne trasport\u00f2 un esemplare all'orto botanico di Sofia. La pianta, che risult\u00f2 essere una sottospecie di \"Ophrys speculum\", fu successivamente dedicata al suo nome con la denominazione di \"Ophrys speculum\" subsp. \"regis-ferdinandii\"."}
{"id": "1365486", "revid": "130040", "url": "https://it.wikipedia.org/wiki?curid=1365486", "title": "Berengario Raimondo II di Barcelona", "text": ""}
{"id": "1365487", "revid": "130040", "url": "https://it.wikipedia.org/wiki?curid=1365487", "title": "Ram\u00f3n Berenguer II", "text": ""}
{"id": "1365488", "revid": "130040", "url": "https://it.wikipedia.org/wiki?curid=1365488", "title": "Berenguer Ram\u00f3n II", "text": ""}
{"id": "1365491", "revid": "298055", "url": "https://it.wikipedia.org/wiki?curid=1365491", "title": "Angel Salvadore", "text": "Angel Salvadore, conosciuta anche come Angel e successivamente come Tempest, \u00e8 un personaggio dei fumetti, creato da Grant Morrison (testi) ed Ethan Van Sciver (disegni) nel 2001, pubblicato dalla Marvel Comics. La sua prima apparizione \u00e8 in \"New X-Men\" n. 118.\nBiografia del personaggio.\nAngel Salvadore, a causa della sua mutazione, venne cacciata via da casa dal suo patrigno. La mattina seguente si svegli\u00f2 e usc\u00ec da un alveolo con addosso delle ali di vespa: venne subito accerchiata e catturata da un gruppo di U-mani, cacciatori di mutanti che cercavano delle parti del corpo dei mutanti per venderli. Salvata da Wolverine che uccise tutti i mercenari, venne portata all'Istituto degli X-Men.\nDopo aver baciato il suo compagno di scuola Becco per scommessa, inizi\u00f2 a innamorarsi di lui; quando Magneto distrusse la scuola e domin\u00f2 New York stavano dalla sua parte; Becco per\u00f2 si ribell\u00f2 a Magneto che lo scaravent\u00f2 in aria assieme a delle macchine e minacci\u00f2 di uccidere Ernst, una bambina mutante; Angel lo ferm\u00f2 rischiando di essere uccisa ma gli X-Men, con l'aiuto di Becco e Fantomex, sconfissero Magneto.\nExiles.\nQuando Becco venne reclutato dagli Exiles, lui venne scardinato dalla sua linea temporale, divenendo incapace di comunicare con la sua famiglia; Angel credette che lui se ne fosse andato via.\nDecimation.\nQuando Becco torn\u00f2 nella realt\u00e0 di Angel, sub\u00ec l'effetto della devastante follia di Wanda Maximoff che cancell\u00f2 il gene mutante dalla maggior parte dei mutanti facendogli perdere i poteri.\nNew Warriors.\nAngel, con il nome in codice di Tempest, far\u00e0 parte con Becco della nuova formazione dei New Warriors, decisa a opporsi alla registrazione.\nAltri media.\nNel film \"X-Men - L'inizio\" (2011) Angel Salvadore \u00e8 interpretata dall'attrice Zo\u00eb Kravitz. Inoltre nel sequel \"X-Men - Giorni di un futuro passato\" (2014) viene citata da Magneto, che rivela che \u00e8 morta. Una sua foto si vede nella scena in cui Mystica sfoglia uno schedario che rappresenta i mutanti su cui la Trask Industries ha fatto esperimenti."}
{"id": "1365492", "revid": "729019", "url": "https://it.wikipedia.org/wiki?curid=1365492", "title": "Pezzatura", "text": "Pezzatura \u00e8 il termine utilizzato in agricoltura per individuare le varie classi di diversificazione nell'ambito di una stessa specie coltivata.\nTale diversificazione \u00e8 basata principalmente sul peso e sul diametro; ad esempio, una pesca pu\u00f2 avere un diametro di otto centimetri e peso superiore ai duecento grammi ed essere assegnata ad una pezzatura AAA; oppure pu\u00f2 avere un diametro di sette centimetri ed avere classe di pezzatura AA, con peso compreso fra centottanta e duecento grammi. Si pu\u00f2 giungere alla pezzatura pi\u00f9 bassa, la D o la E, con diametro di cinque centimetri e peso inferiore ai settanta grammi.\nLe pezzature vengono ricavate tramite apposite macchine, dette \"calibratrici\", capaci di separare secondo diverse modalit\u00e0 (dipendenti dalle caratteristiche costruttive della macchina) i vari \"calibri\" o pezzature. Questo ovviamente \u00e8 possibile solo per la frutta e gli ortaggi non a foglia come pomodori, peperoni, melanzane, ecc. Per gli ortaggi a foglia il procedimento \u00e8 diverso poich\u00e9 la conformazione morfologica eterogenea (si pensi ad una pianta di lattuga o un cavolfiore) non permette una separazione meccanica delle pezzature che pertanto deve avvenire manualmente con notevole aumento dei costi."}
{"id": "1365493", "revid": "919135", "url": "https://it.wikipedia.org/wiki?curid=1365493", "title": "Generatore di Fibonacci ritardato", "text": "Un generatore di Fibonacci ritardato (LFG, dall'inglese \"Lagged Fibonacci Generator\") \u00e8 un algoritmo per la generazione di numeri pseudo-casuali basato su una generalizzazione della successione di Fibonacci. Dalla definizione della successione di Fibonacci:\nSimilmente, il generatore \u00e8 definito come\ndove\nSe l'operatore usato \u00e8 l'addizione, il generatore sar\u00e0 di tipo additivo, se l'operatore \u00e8 la moltiplicazione si avr\u00e0 un generatore di Fibonacci ritardato di tipo moltiplicativo.\nPropriet\u00e0.\nCome tutti i generatori di numeri pseudo-casuali, il generatore di Fibonacci ritardato \u00e8 una funzione periodica. Il periodo massimo varia a seconda dell'operatore usato. Nel caso di somma o sottrazione, il generatore ha periodo formula_11 tale che\nIn caso di moltiplicazione invece\nDa notare che il periodo della moltiplicazione \u00e8 un quarto di quello della somma.\nCome dimostrato di seguito, l'operatore addizione genera una sequenza numerica con periodo molto maggiore dell'operatore moltiplicazione.\ndimostriamo che\ndividendo entrambi i membri per una stessa quantit\u00e0\nNel primo membro si semplifica, nel secondo si divide formula_16 per formula_17, ricordando che per le potenze vale che formula_18\nsemplificando\ninfine\nQ.E.D."}
{"id": "1365495", "revid": "125072299", "url": "https://it.wikipedia.org/wiki?curid=1365495", "title": "Padre (Fullmetal Alchemist)", "text": " \u00e8 un personaggio immaginario della serie manga e anime \"Fullmetal Alchemist\", scritto e disegnato dalla mangaka Hiromu Arakawa, e pi\u00f9 precisamente ne \u00e8 il principale antagonista. Non compare nella prima serie animata. \nIntroduzione.\n\u00c8 il primo homunculus e quello da cui sono nati gli altri sette, generati dai suoi \u201cpeccati capitali\u201d, i quali si rivolgono a lui come \u201cPadre\u201d. Nell'aspetto \u00e8 pressoch\u00e9 identico ad Hohenheim, tranne per quanto riguarda il carattere, che \u00e8 freddo, calcolatore e estremamente superbo, e alcuni dettagli fisici: il Padre ha i capelli e la barba di un colore pi\u00f9 chiaro e presenta pi\u00f9 rughe, sia sulla fronte (ci\u00f2 deriva dal fatto di avervi incastonato un terzo occhio, dal quale \u201cpiange\u201d la pietra filosofale ogni volta che lo desidera) che sul resto del viso, probabilmente per l'uso prolungato e intensivo della pietra filosofale nel corso dei secoli. \u00c8 riuscito ad ottenere i connotati di Hohenheim a seguito della trasmutazione di Xerses. I fratelli Elric, quando lo incontrano per la prima volta, lo chiamano ironicamente \"Barbetta\", dal momento che ignorano il suo vero nome, mentre Hoenheim lo chiama semplicemente \"Homunculus\".\n\u00c8 il principale antagonista della storia e per il suo scopo gli sono assolutamente indispensabili i fratelli Elric e altri \"sacrifici umani\". Inoltre, la fondazione stessa di Amestris e la sua espansione negli ultimi 400 anni rientrano nel disegno finale del Padre. Nel corso dei secoli ha provocato numerose guerre al fine di far assumere alla nazione la forma di un immenso cerchio alchemico da attivare, per il raggiungimento del suo obiettivo, nel \"giorno che deve arrivare\".\nLa sua creazione degli homunculus ha come scopo il separarsi dai propri peccati in modo da raggiungere la perfezione, ma pi\u00f9 volte nel corso della storia dimostra che, nonostante abbia creato gli homunculus che personificano le sue imperfezioni umane, in realt\u00e0 \u00e8 ancora in possesso dei suoi sette peccati capitali: considera gli umani alla pari delle formiche (superbia), brama il potere assoluto e una volta ottenuto prova piacere nel possederlo (avarizia e lussuria), ha creato gli homunculus, da lui chiamati suoi figli, anche perch\u00e9 desidera una famiglia come gli esseri umani (invidia), divora continuamente e senza controllo le anime altrui (gola), lascia fare agli altri il lavoro pesante (accidia), e si infuria se qualcuno, in particolare Van Hohenheim, gli si oppone (ira).\nSin dalla sua prima apparizione si dimostra un essere privo di qualsiasi qualit\u00e0 redentrice. \u00c8 malvagio, spietato, indifferente e ipocrita. Per quattro secoli ha causato morte e distruzione solo per i propri scopi. E per sua stessa ammissione, tali scopi sono il conoscere tutto il mondo e di diventare un essere perfetto, per ottenere il potere e la conoscenza assoluti e per non essere pi\u00f9 vincolato da niente e da nessuno. Il tutto evidenzia la sua totale mancanza di autocritica, dato che ha sempre considerato gli umani con indifferenza pur avendo ottenuto il potere rubando le loro anime. Nemmeno quando la Verit\u00e0 lo punisce per i suoi peccati Padre capisce cos'ha sbagliato e perch\u00e9 viene punito.\nStoria (manga e anime 2009).\nIl Padre venne creato in un lontano passato da un alchimista nella citt\u00e0 desertica di Xerses tramite il sangue di un suo giovane schiavo. Impossibilitato ad uscire dall'ampolla, strinse amicizia con lo schiavo, che battezz\u00f2 Van Hohenheim e a cui insegn\u00f2 dei rudimenti di istruzione, cos\u00ec quando il padrone scopre le sue capacit\u00e0, fa diventare il giovane suo assistente liberandolo dalla sua condizione di schiavit\u00f9. L'homonculus in seguito promette al re di Xerses che lo avrebbe reso immortale proprio con l'aiuto di Hohenheim e dell'arte gli aveva insegnato. Tuttavia la creatura ha ben altri progetti: infatti, nel giorno stabilito per la trasmutazione che ufficialmente render\u00e0 il re immortale, egli sacrifica l'intera citt\u00e0 allo scopo di ottenere un corpo umano, la pietra filosofale e l'immortalit\u00e0, oltre ovviamente alla possibilit\u00e0 di utilizzare l'alchimia. Cos\u00ec facendo, nel giro di una notte non rimane in vita nessuno a Xerses, all'infuori del Padre, che ha ottenuto un corpo identico a quello di Hohenheim, e l'inconsapevole complice.\nNella storia presente Il Padre compare per la prima volta dopo che l'homunculus King Bradley riesce a catturare Greed riportandolo dal Padre che, non riuscendo a scendere a patti con lui, lo fonde riprendendo dentro di s\u00e9 l'avarizia contenuta nella pietra filosofale. Successivamente viene raggiunto dai fratelli Elric nel covo degli homunculus, ingaggia battaglia con i due ragazzi. D\u00e0 subito dimostrazione dei suoi poteri impedendo loro di usare l'alchimia e trasformando il loro alleato Ling nel nuovo Greed. Poco dopo sopraggiunge anche Scar, che a sua volta si dimostrer\u00e0 impotente contro il capo degli uomini artificiali, ed \u00e8 costretto come i due fratelli Elric alla fuga. Fa la sua prima comparsa in pubblico in occasione dell'attentato a King Bradley. Infatti, mentre gli alti ranghi dell'esercito sono nell'indecisione e nel panico totale per la possibile morte del Comandante Supremo, il Padre, insieme a Sloth, si siede nella sala conferenze principale, affermando che la situazione \u00e8 sotto il suo controllo.\nIn seguito Hohenheim lo raggiunge nei sotterranei di Central City e scopre che si \u00e8 privato dei sette peccati capitali (che nella giusta dose sono le emozioni che rendono umani) perch\u00e9 non vuole essere un umano, ma una creatura perfetta. Al termine di un combattimento, il Padre riesce quindi a colpirlo e ad assorbire energia dalla sua pietra filosofale: le anime in essa contenute entrano in lui per distruggere il suo \u201ccontenitore\u201d e aiutare Hohenheim che col tempo, ha imparato a comunicare con tutte loro. Il corpo del Padre viene quindi danneggiato da aculei che escono dal suo interno, e un'ombra nera e umanoide coperta da occhi e bocche esce da esso per poi mangiarlo, in quanto \u00e8 ora in grado di vivere senza un contenitore.\nSuccessivamente il Padre si trova con tutti i \"sacrifici umani\" (Edward Elric, Alphonse Elric, Izumi Curtis, Roy Mustang e Van Hohenheim) e Pride nella sua stanza, ed \u00e8 allora che rivela il suo vero piano: attivare il grande cerchio alchemico che scorre su tutto Amestris e trasformare tutti i suoi abitanti in una grande pietra filosofale, proprio come successo a Xerxes, grazie alla quale potr\u00e0 trascinare sulla terra ed \"ingoiare\" dio (la Verit\u00e0), assumendo un nuovo aspetto: ora infatti ha un corpo giovane e forte, e a detta di lui, \u00e8 ormai invincibile.\nSubisce immediatamente la controffensiva di Hohenheim che gli fa perdere le anime assorbite (le quali tornano nei rispettivi corpi) grazie ad un cerchio alchemico inverso formato da cinque punti (piccoli frammenti di pietra filosofale depositati da Hohenheim stesso negli anni) ed un cerchio (l'ombra della luna in eclissi) e, attaccato ripetutamente dai protagonisti, consuma anche la pietra che aveva in principio (quella degli abitanti di Xerxes), arrivando cos\u00ec al punto di non riuscire pi\u00f9 a contenere la Verit\u00e0. Costretto a cercare un'altra pietra, assorbe Greed dal corpo di Ling, ma l'homunculus si ribella al padre trasformando il suo corpo in fragilissima grafite. Viene alla fine sconfitto da Edward, il quale, colpendolo un'ultima volta, gli fa perdere anche le anime appena ottenute da Greed facendolo cos\u00ec sparire.\nTornato alla sua forma originale si ritrova di fronte al proprio portale e, furioso, chiede alla \"Verit\u00e0\" perch\u00e9 non \u00e8 voluta diventare sua. Questa gli risponde che l'aver ottenuto i poteri rubando l'energia agli altri non lo ha mai reso un essere superiore e lui fin dall'inizio si sarebbe dovuto accontentare di ci\u00f2 che aveva. Per i suoi peccati e per la sua arroganza la \"Verit\u00e0\" lo condanna a provare tutta la disperazione che si merita e quindi lo fa assorbire dal portale.\nAbilit\u00e0.\nPadre \u00e8 il pi\u00f9 potente alchimista della serie insieme a Van Hohenheim. Egli \u00e8 infatti in grado di utilizzare l'alchimia senza muoversi e aggirando il principio dello scambio equivalente. Inoltre, dopo che anche Scar lo attacca, il Padre non solo riesce a resistere all'alchimia distruttiva dell'ishvalan, ma addirittura gliela rivolge contro. La capacit\u00e0 di bloccare l'alchimia di Amestris \u00e8 dovuta all'azione di filtraggio, fra superficie e crosta terrestre, che egli provoca rilasciando le anime della propria pietra filosofale lungo i tubi che attraversano lo stato, il che gli permette di assorbire, rilasciare o limitare a proprio piacimento l'alchimia, abilit\u00e0 che invece non ha effetto con l'arte Rentan. Infine, pu\u00f2 creare la pietra filosofale \"piangendola\" dal proprio corpo e infonderla nel corpo di esseri umani creando dunque homunculus su base umana. Tuttavia pare che non possa creare pi\u00f9 di sette pietre filosofali, ciascuna delle quali corrisponde a ognuno dei sette homunculus da lui creati: infatti riesce a ridar vita a Greed (del quale aveva riassorbito la pietra filosofale), ma non a Lust, la cui pietra \u00e8 stata carbonizzata da Mustang.\nCome da lui stesso affermato, l'unico essere in grado di competergli \u00e8 Van Hohenheim, il suo creatore.\nUna volta assorbita dentro di s\u00e9 la Verit\u00e0, il Padre accresce enormemente il suo potere fino ad ottenere ci\u00f2 che potrebbe essere considerato come l'onnipotenza. Diviene infatti capace di manipolare i fenomeni atmosferici, controllare la materia con la propria mente, dar vita a reazioni nucleari, creare campi di forza, generare esseri umani e perfino un sole in miniatura nel palmo della mano. Tuttavia per contenere dentro di s\u00e9 il potere della Verit\u00e0 necessita di mantenere al suo interno anche l'energia di milioni di vite umane, di gran lunga superiore a quella posseduta dalla pietra filosofale all'interno del suo corpo, ed a causa di questa debolezza verr\u00e0 sconfitto."}
{"id": "1365497", "revid": "181699", "url": "https://it.wikipedia.org/wiki?curid=1365497", "title": "Faustpatrone", "text": ""}
{"id": "1365502", "revid": "92723", "url": "https://it.wikipedia.org/wiki?curid=1365502", "title": "Chiesa di San Pietro (Avigliana)", "text": "La chiesa di San Pietro \u00e8 un edificio di culto particolarmente importante del comune di Avigliana, in Val di Susa, ad una ventina di chilometri da Torino.\nStoria.\nSituata al centro dell'omonimo borgo pare sia stata fondata da Giuseppe Birillo di Novalesa, tra il IX e X secolo dopo la distruzione della loro abbazia da parte dei saraceni e su un preesistente tempio pagano. La parte pi\u00f9 antica oggi esistente (le due absidi) risale tra la fine del X secolo e gli inizi dell'XI; la costruzione del campanile e l'ampliamento dell'edificio a uso parrocchiale alla fine dell'XI secolo- inizi del XII. La prima cappella a sinistra si colloca oltre la met\u00e0 del Trecento, mentre la seconda a sinistra (conosciuta come cappella della Maddalena) risale oltre la prima met\u00e0 del XV secolo; il fastigio della facciata viene eseguito entro il 1450. La sommit\u00e0 del campanile venne ricostruita tra il 1868 e il 1869, in seguito a un fulmine che l'aveva fatta crollare.\nL'ultimo intervento per la valorizzazione scenografica della chiesa si ebbe nel 1842 con la costruzione della scalinata in cotto e pietra. Inizialmente si entrava da via San Pietro dalla parte dell'antico pozzo.\nEssa presenta caratteristiche prettamente romaniche. Si sono aggiunte successivamente decorazioni in stile gotico tra il XIV e il XV secolo.\nHa tre navate.\nAffreschi.\nAll'interno vi sono numerosi affreschi, eseguiti tra l'XI e il XV secolo.\nNavata centrale: prima cappella a sinistra.\nNella parte a sinistra della finestra: san Giacomo, la Vergine e altri santi; sant'Andrea davanti alla croce.\nA destra della finestra: san Giacomo entra nella citt\u00e0 attraverso una porta turrita (Gerusalemme); raffigurazione frammentaria della Pesca Miracolosa.\nParete sinistra della navata centrale.\nIn posizione centrale la Madonna della Misericordia (frammenti)\nNavata minore: cappella di fondo.\n\u00c8 molto probabile che la cappella fosse completamente dipinta. Il dipinto, attualmente visibile, viene\n\"tradizionalmente e, si direbbe plausibilmente, identificato col Castello di Avigliana\".\nQuest'ultimo affresco risale al 1480\nCimitero.\nAnnesso alla Chiesa, sul lato est, dalla fine del secolo XVIII vi \u00e8 un piccolo cimitero recintato, non pi\u00f9 in uso dall'inizio del secolo XX.\nBibliografia.\nPaolo Nesta - Il Priorato di San Pietro di Avigliana - 2006"}
{"id": "1365504", "revid": "1005847", "url": "https://it.wikipedia.org/wiki?curid=1365504", "title": "Gabriel Herman Antun Pata\u010di\u0107", "text": "Biografia.\nDopo gli studi al Collegio Germanico-Ungarico di Roma, tra 1718 e 1722, torn\u00f2 alla diocesi di Zagabria. Nel 1729 fu nominato vescovo di Sirmio (confermato dal papa nel 1731). Dal 6 febbraio 1733 (confermato: 28 settembre) alla morte fu arcivescovo di Kalocsa (nome completo: Kalocsa-B\u00e1cs).\nFu il primo arcivescovo cattolico dopo 207 anni che pot\u00e9 risiedere nella sua diocesi metropolitana dopo la liberazione dagli Ottomani. Doveva cominciare la ristrutturazione di una diocesi devastata a causa delle guerre e della presenza musulmana (il numero delle parrocchie fu 17 nel 1733, ma duecento prima anni ce n'erano ancora circa 300).\nTra le maggiori opere di Pata\u010di\u0107 a Kalocsa figurano il ripristino del Capitolo della Cattedrale nel 1738, l'impulso dato alla costruzione della cattedrale (decorazioni interne, sacrestie e il presbiterio con progetti di Andreas Mayerhoffer, piano iconografico degli italiani Daniele Simonetti e Mattia Baffo e realizzazione di maestranze nord-italiane) e dell'episcopio. Stabil\u00ec anche il seminario diocesano.\nTra i suoi successori nella sede arcivescovile di Kalocsa si ebbe il nipote Adam Pata\u010di\u0107, che provvide a inviare da Roma allo zio alcune reliquie di santi martiri italiani.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1365515", "revid": "292162", "url": "https://it.wikipedia.org/wiki?curid=1365515", "title": "Paleografia latina", "text": "La paleografia latina \u00e8 la disciplina che studia la storia della scrittura latina dalle origini (VII secolo a.C.) all'inizio del XVI secolo, al fine di permettere l'identificazione cronologica e geografica del testo e la sua lettura.\nLa disciplina studia, tra le altre, le seguenti scritture:\nForme di scrittura latina.\nScritture in et\u00e0 antica.\nLe prime testimonianze della scrittura latina sono identificabili in campo epigrafico: di solito si considera il \"lapis niger\" del Foro romano la pi\u00f9 antica iscrizione quale punto di partenza dell'evoluzione dell'alfabeto latino.\nUlteriori testimonianze, sempre in campo epigrafico, comprendono le iscrizioni tombali e monumentali (molto utili perch\u00e9 in genere ben databili), i graffiti e le iscrizioni murali, di Pompei ed Ercolano (I secolo d.C.) in particolare, le iscrizioni e i bolli su vasi e altri utensili.\nLa scarsit\u00e0 di iscrizioni realizzate sui pi\u00f9 tradizionali supporti scrittorii (a quel tempo papiro e pergamena) fino al IV secolo d.C. rende difficile tracciare l'evoluzione della scrittura libraria e documentaria. Comunque, in generale, l'ipotesi pi\u00f9 diffusa illustra come dalle scritture maiuscole posate si sia passati gradualmente a maiuscole di tipo corsivo.\nQuindi, nella tarda antichit\u00e0, avrebbero convissuto due scritture (entrambe aventi come modello la scrittura maiuscola epigrafica): una \"posata\" di uso per lo pi\u00f9 librario (la capitale rustica) e una \"corsiva\" di uso documentario (la minuscola corsiva).\nAccanto a queste scritture si era poi sviluppata una scrittura di modulo inferiore, minuscola, che fu definita arbitrariamente scrittura semionciale in opposizione ad una scrittura maiuscola definita onciale.\nLa scrittura onciale latina si svilupp\u00f2 in ambito cristiano e presenta evidenti influssi della coeva scrittura onciale greca.\nIl nome deriva dall'erronea interpretazione di un passo di San Girolamo, che, con il termine \"litterae unciales\", si riferisce in realt\u00e0 ad una scrittura di tipo capitale.\nIn realt\u00e0 il panorama della scrittura latina della tarda antichit\u00e0 \u00e8 ben pi\u00f9 complesso. Oltre alle scritture citate comparvero scritture particolarmente artificiose: la capitale elegante (con forti influenze dell'epigrafia damasiana) in ambito librario, le \"litterae caelestes\" (tarda forma arcaizzante di maiuscola corsiva) in ambito documentale, usate in modo particolare nella cancelleria imperiale. Sempre in ambito librario \u00e8 presente anche una particolare scrittura minuscola, di modulo inferiore anche alla semionciale, che \u00e8 in genere indicata come \"quarto d'onciale\".\nAbbreviazioni.\nNote tironiane.\nSecondo la tradizione, prendono nome da Tirone, liberto di Marco Tullio Cicerone, che - per registrare con sveltezza i discorsi del patrono - adoperava alcuni segni convenzionali. Gi\u00e0 ai tempi di Seneca il sistema delle \"notae tironianae\" era ben strutturato e si basava su un \"signum principale\" (tracciato sul rigo) e su un \"signum auxiliare\" (sopra, sotto o attraverso il \"principale\"). Molto utilizzate durante l'et\u00e0 imperiale (sia presso privati che negli uffici amministrativi), riapparirono presso la cancelleria merovingia; il loro uso si ridusse dopo il IX secolo.\nTachigrafia sillabica.\nDurante il IV secolo si diffuse un altro sistema di abbreviazioni, necessario a causa della difficolt\u00e0 di tenere a memoria i numerosi segni delle note tironiane. Consisteva in un limitato gruppo di segni, ognuno dei quali corrispondeva a una sillaba, tracciati uno dopo l'altro per comporre le parole. Molto utilizzato in Italia (spesso da giuristi e notai), il suo uso cess\u00f2 durante l'XI secolo.\nAbbreviazioni comuni.\nSi distinguono alcuni tipi di abbreviazioni comuni nella scrittura latina: quelle di provenienza epigrafica, giuridica o religiosa. Esempi di abbreviazioni di ambito epigrafico sono le \"sigla\" (o \"singulae litterae\"), la maggior parte delle quali formate tramite troncamento ( = \"nomen\", = \"Senatus Populusque Romanus\"); di provenienza giuridica sono le \"notae iuris\", abbreviazioni di termini giuridici presenti gi\u00e0 nel II secolo; di provenienza religiosa sono le abbreviazioni dei \"nomina sacra\".\nStoria.\nParticolarismo grafico medievale.\nLa fine dell'impero romano port\u00f2 ad un periodo di insicurezza e di difficolt\u00e0 di comunicazione. Specchio di questa situazione fu la perdita di uniformit\u00e0 nell'aspetto della scrittura latina che acquist\u00f2 particolari caratteristiche a seconda dell'area geografica di esecuzione. Il periodo che va dal VI al IX secolo \u00e8 stato quindi definito\" et\u00e0 del particolarismo grafico\". Nei vari regni romano-barbarici, e anche in aree che fino ad allora non erano state influenzate dalla cultura romana, si svilupparono tipologie di scritture di diversa derivazione, che comunque possono ricondursi ad una corsivizzazione delle usuali librarie o ad una calligrafizzazione delle scritture documentarie corsive.\nPer quanto una rigida distinzione non sia sempre possibile, possono distinguersi alcune aree di particolare importanza. Nel regno della Francia merovingia, a partire dalle scritture documentali corsive si svilupp\u00f2 una forma grafica definita come minuscola merovingica. Utilizzata inizialmente sui documenti fu poi impiegata anche in ambito librario. Fu utilizzata in vari centri scrittori sotto forma di svariate tipizzazioni: le pi\u00f9 importanti sono quelle di Luxeuil e di Corbie.\nNel regno della Spagna visigota si svilupp\u00f2 invece una scrittura definita come minuscola visigotica, questa volta di derivazione semionciale. Questa scrittura ebbe una vita relativamente breve, scomparendo quasi dopo l'occupazione araba del VII secolo. Una situazione di particolare complessit\u00e0 si verifica in Italia dove al nord non si raggiunge una tipizzazione precisa permettendo l'uso di un curioso termine che abbraccia scritture di vario tipo sotto il nome di \"scritture precaroline\". Nel meridione invece si sviluppa una scrittura minuscola definita minuscola beneventana dall'area di origine. Questa scrittura ebbe una vita molto lunga, fino almeno al XIII secolo, fu utilizzata sia per la scrittura libraria che per quella documentale e, a seconda delle aree geografiche, ebbe diverse tipizzazioni: la minuscola beneventana cassinese (particolarmente utilizzata nello scriptorium di Montecassino) e quella barese, diffusa in Puglia che fu influenzata dalla scrittura greca definita come \"Perlschrift\". La lunga vita della scrittura beneventana pu\u00f2 essere spiegata come un fenomeno di resistenza grafica: infatti tale scrittura rimase in uso in Italia meridionale anche durante l'affermazione in Europa della minuscola carolina, molto probabilmente perch\u00e9 il Sud Italia costituiva la cosiddetta \"Langobardia Minor\".\nCome si \u00e8 visto fin qui le scritture furono chiamate col nome della nuova popolazione che si era stanziata in quei territori: si ricorda dunque che almeno fino al 1935 la minuscola beneventana era definita come \"minuscola longobarda\", nome oggi considerato obsoleto.\nUno sviluppo particolarmente interessante si ebbe nelle isole britanniche: tra Irlanda (non conquistata dai romani) e Gran Bretagna (solo parzialmente conquistata e poi abbandonata nel IV secolo) in ambito prevalentemente ecclesiastico si svilupparono due tipi di scrittura: la minuscola insulare e la semionciale insulare, quest'ultima una scrittura maiuscola nonostante il nome. Le scritture insulari, in seguito al fenomeno della cristianizzazione di ritorno (VII-IX secolo), attuata nell'Europa continentale dai monaci irlandesi e inglesi, vengono utilizzate anche nei monasteri da essi fondati, per esempio a Bobbio e a San Colombano.\nLa particolarit\u00e0 \u00e8 nel fatto che in questi paesi mancavano modelli latini antichi da imitare e cos\u00ec queste scritture si svilupparono dalla copia di modelli tardi di libri religiosi latini (scritti in onciale). Per quanto riguarda lo sviluppo delle maiuscole insulari, sembra comunque esserci stata una certa influenza delle rune, un particolare tipo di alfabeto usato dalle antiche popolazioni germaniche.\nScrittura carolina.\nQuesto panorama cos\u00ec frammentario fu almeno in parte unificato dal progressivo affermarsi della scrittura minuscola carolina nel IX secolo.\nCarlo Magno aveva favorito il recupero delle tradizioni romane (la rinascita carolingia) anche dal punto di vista grafico. La scrittura definita come carolina riprende abbastanza fedelmente le forme dell'antica scrittura semionciale e le diffonde in tutte le aree del Sacro Romano Impero sostituendo le scritture preesistenti. Tranne in Italia meridionale dove la scrittura beneventana \u00e8 ancora utilizzata e talmente importante che in alcuni territori dello Stato pontificio si forma una sorta di scrittura ibrida definita come minuscola romanesca a causa dell'influenza della minuscola carolina.\nScrittura gotica.\nNell'arco di due secoli le forme tondeggianti della minuscola carolina si fecero sempre pi\u00f9 rigide fino al progressivo svilupparsi di una nuova scrittura. Si diffonde dunque la scrittura gotica, che sarebbe stata indicata spregiativamente con questo nome dai successivi umanisti (i quali in realt\u00e0 intendevano riferirsi alle scritture altomedievali; il termine \"gotica\" venne usato in questo senso dai maestri di scrittura del Cinquecento), mentre al tempo era indicata come littera textualis. \nQuesta scrittura minuscola fu di uso universale in Europa sostituendo tutti gli usi scrittori precedenti (fra cui la minuscola beneventana).\nSe ne distinguono numerose tipizzazioni sia geografiche che di uso.\nIn particolare le pi\u00f9 importanti sono la littera Parisiensis diffusa dall'Universit\u00e0 di Parigi, la littera Bononiensis (o \"gotica italiana) diffusa dall'Universit\u00e0 di Bologna, la gotica corsiva di uso documentario e la mercantesca, anch'essa corsiva, usata in ambito commerciale e per limitate applicazioni in ambito librario.\nScrittura umanistica.\nMentre la scrittura gotica in Germania non ebbe rivali fino al XX secolo, gi\u00e0 Francesco Petrarca in Italia e Francia inizi\u00f2 a distaccarsi da questo tipo di cultura grafica. In due lettere a Boccaccio, il poeta osservava l'ardua leggibilit\u00e0 della \"littera textualis\" del suo tempo, che egli definiva \"dipinta\" piuttosto che \"scritta\"; al contrario era lodato l'aspetto equilibrato della carolina, a cui avrebbero dovuto ispirarsi le nuove scritture. Lo stesso Petrarca mitig\u00f2 gli eccessi della scrittura di tipo gotico da lui utilizzata a scopo librario, dando origine alla cosiddetta \"semigotica\", che ebbe una discreta fortuna tra i dotti del preumanesimo: con varie stilizzazioni personali, ne fecero uso anche Boccaccio e Coluccio Salutati. Durante l'Umanesimo e il Rinascimento questo fenomeno si intensific\u00f2 con il recupero della minuscola carolina (a sua volta recupero della scrittura semionciale) che fu reintrodotta con il nome di \"Littera antiqua\" (oggi indicata come minuscola umanistica). Ci\u00f2 avvenne a Firenze, ad opera di Poggio Bracciolini; il primo importante manoscritto vergato nella nuova scrittura risale al 1402/03.\nL'introduzione della stampa contribu\u00ec a fissare le due tipologie scrittorie della gotica e dell'umanistica.\nEntrambe ebbero tuttavia un'ulteriore evoluzione grafica, soprattutto a livello manoscritto. In Francia la scrittura gotica prima di essere soppiantata dall'Umanistica pass\u00f2 attraverso una fase intermedia, la gotica bastarda.\nL'Umanistica, invece, tese sempre di pi\u00f9 ad una progressiva corsivizzazione passando attraverso le fasi riconoscibili della scrittura italica e della bastarda corsiva. Dopo quest'ultima scrittura del XVII secolo torna a mancare quel senso di uniformit\u00e0 dei modelli che si era avuto nei secoli precedenti e le scritture acquistano tratti sempre pi\u00f9 personali e non tipizzati."}
{"id": "1365523", "revid": "64860", "url": "https://it.wikipedia.org/wiki?curid=1365523", "title": "Mosto cotto", "text": "Il mosto cotto \u00e8 uno dei prodotti agroalimentari tradizionali italiani riconosciuto su proposta della regione Abruzzo dal Ministero delle politiche agricole alimentari e forestali. \nProduzione.\nSi produce pigiando uva ben matura, con qualit\u00e0 zuccherina superiore a quella richiesta per la vinificazione ordinaria (23-25% di zuccheri), filtrandone successivamente il succo ottenuto. \nIl succo veniva tradizionalmente cotto in paioli di rame o pignatte di terracotta; materiali ora generalmente sostituiti dall'acciaio inox. Dopo il raggiungimento del bollore, la cottura viene continuata a fuoco lento per varie ore, fino alla restrizione del liquido alla quarta parte del suo volume originario. Il prodotto viene poi \"affinato\" da invecchiamento che pu\u00f2 durare fino a 24 mesi. \nSi presenta come un liquido violaceo di densit\u00e0 e viscosit\u00e0 simile a quella dell'olio d'oliva, dal sapore particolarmente dolce.\nLa produzione di mosto cotto \u00e8 attualmente regolata dall'articolo 12 della legge 12 dicembre 2016, n. 238 (\"Disciplina organica della coltivazione della vite e della produzione e del commercio del vino\"), che costituisce il cosiddetto \"testo unico della vite e del vino\"."}
{"id": "1365524", "revid": "1543377", "url": "https://it.wikipedia.org/wiki?curid=1365524", "title": "Tokyo Tapes", "text": "Tokyo Tapes \u00e8 il primo album dal vivo del gruppo musicale tedesco Scorpions, pubblicato nel 1978 dalla Polydor Records e dalla RCA Records.\nIl disco.\nApprofittando del loro primo tour in Giappone nel 1978, dove sono gi\u00e0 stelle, il gruppo decise di registrare il loro primo live album dopo l'enorme riscontro di pubblico presente ai concerti tenuti dal 24 al 27 aprile presso la Sun Plaza Hall di Tokyo, concerti a cui sono intervenuti pi\u00f9 di 120.000 fans.\nL'album contiene brani estratti da tutti i precedenti lavori in studio della band (da \"Lonesome Crow\" del 1972 fino al recente \"Taken by Force\" dell'anno precedente), ma \u00e8 aperto dal brano \"All Night Long\" (un inedito pubblicato anche come singolo) e nel finale prevede anche \"Kojo No Tsuki\", un inno tradizionale giapponese dedicato al pubblico entusiasta. L'esibizione \u00e8 inoltre arricchita da due classici rock degli anni 50: \"Long Tally Sally\" di Little Richard e \"Hound Dog\" di Elvis Presley.\nNel 2001, \"Tokyo Tapes\" (che fino a quel momento era disponibile nella versione doppio-CD) \u00e8 stato ripubblicato (come tutto il catalogo della band fino a quel momento) in una versione rimasterizzata a CD singolo: tale operazione ha comportato l'esclusione del brano \"Polar Nights\" (brano per\u00f2 inserito nella versione remaster di \"Taken by Force\") e la pubblicazione di un libretto di 12 pagine con foto inedite."}
{"id": "1365525", "revid": "834", "url": "https://it.wikipedia.org/wiki?curid=1365525", "title": "Aetolia-Acarnania", "text": ""}
{"id": "1365526", "revid": "834", "url": "https://it.wikipedia.org/wiki?curid=1365526", "title": "Evrytania", "text": ""}
{"id": "1365527", "revid": "196390", "url": "https://it.wikipedia.org/wiki?curid=1365527", "title": "Phthiotis", "text": ""}
{"id": "1365532", "revid": "514736", "url": "https://it.wikipedia.org/wiki?curid=1365532", "title": "Franti\u0161ek Xaver Klobu\u0161ick\u00fd", "text": "Biografia.\nEra figlio del barone omonimo Franti\u0161ek Klobu\u0161ick\u00fd e della moglie Krist\u00edna \u0160o\u00f3\u0161ov\u00e1. Inizi\u00f2 lo studio della filosofia all'universit\u00e0 di Ko\u0161ice e lo prosegu\u00ec al Convitto di santa Barbara (Barbareum) e quindi al Pazmaneum di Vienna. Dall'anno 1726 si trasfer\u00ec a Roma, dove studi\u00f2 teologia al Collegio Germanico-Ungarico.\nNegli anni in cui fu studente a Ko\u0161ice pubblic\u00f2 il trattato di astronomia \"Systema mundi coelestis\".\nPapa Benedetto XIII lo nomin\u00f2 canonico della Basilica del Laterano e protonotario apostolico. Nel 1730 Klobu\u0161ick\u00fd torn\u00f2 in patria e fu nominato parroco di Ve\u013ek\u00e9 \u00da\u013eany e di Jelka.\nNel 1732 divenne canonico di Spi\u0161 e di Strigonio e quindi, nel 1734, vicario arcivescovile e prevosto maggiore del capitolo.\nNel 1736 fu nominato Vescovo titolare di Nemesi e consacrato vescovo.\nNel 1741 gli fu affidata la diocesi di Transilvania, quindi - nel 1748 - divenne vescovo di Zagabria.\nTra il 1751 e il 1760 fu arcivescovo metropolita di Kalocsa.\nDurante il suo episcopato, nel 1754, vennero terminate le strutture architettoniche e la decorazione della facciata della cattedrale di Kalocsa.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1365533", "revid": "125058689", "url": "https://it.wikipedia.org/wiki?curid=1365533", "title": "Unit testing", "text": "In ingegneria del software, per unit testing (testing d'unit\u00e0 o testing unitario) si intende l'attivit\u00e0 di \"testing\" (prova, collaudo) di singole unit\u00e0 software. Per unit\u00e0 si intende normalmente il minimo componente di un programma dotato di funzionamento autonomo; a seconda del paradigma di programmazione o linguaggio di programmazione, questo pu\u00f2 corrispondere per esempio a una singola funzione nella programmazione procedurale, o una singola classe o un singolo metodo nella programmazione a oggetti.\nLo \"unit testing\" viene normalmente eseguito dagli sviluppatori, e pu\u00f2 essere occasionalmente glass box, ovvero essere esplicitamente basato sulla conoscenza dell'architettura e del funzionamento interno di un componente oltre che sulle sue funzionalit\u00e0 esternamente esposte. Lo unit testing \u00e8 tipicamente automatico, ed \u00e8 implementato utilizzando librerire predisposte per ciascun linguaggio di programmazione (per esempio JUnit in Java da cui prendono spunto anche la maggior parte delle altre librerire software di Unit Testing). Lo sviluppo dei test case (cio\u00e8 delle singole procedure di test) pu\u00f2 essere considerato parte integrante dell'attivit\u00e0 di sviluppo (per esempio, nel caso dello sviluppo guidato da test) ed \u00e8 una best practice raccomandata sempre durante lo sviluppo software in quanto \u00e8 in grado di verificare il buon funzionamento di ogni singola componente del software in poco tempo e con grande affidabilit\u00e0 .\nVantaggi.\nLo scopo dello unit testing \u00e8 quello di verificare il corretto funzionamento di parti di programma permettendo cos\u00ec una precoce individuazione dei bug. Uno unit testing accurato pu\u00f2 dare una prova certa se un pezzo di codice funziona correttamente, con importanti vantaggi:\nSemplifica le modifiche.\nLo unit testing facilita la modifica del codice del modulo in momenti successivi (refactoring) con la sicurezza che il modulo continuer\u00e0 a funzionare correttamente. Il procedimento consiste nello scrivere test case per tutte le funzioni e i metodi, in modo che se una modifica produce un fallimento del test, si possa facilmente individuare la modifica responsabile.\nUnit test gi\u00e0 predisposti semplificano la vita al programmatore nel controllare che una porzione di codice stia ancora funzionando correttamente. Un buon unit testing produce test case che coprano tutti i percorsi del codice dell'unit\u00e0, con particolare attenzione alle condizioni nei cicli (test sugli \"if\", \"while\", \"for\").\nIn sistemi con unit testing continuo, tali test sono in grado di garantire automaticamente integrit\u00e0 del codice ad ogni modifica.\nSemplifica l'integrazione.\nLo unit testing semplifica l'integrazione di moduli diversi perch\u00e9 limita i malfunzionamenti a problemi di interazione tra i moduli e non nei moduli stessi, rendendo i test di integrazione pi\u00f9 semplici.\nUn argomento molto dibattuto \u00e8 quello della non necessit\u00e0 di test di integrazione manuali, in caso si sia organizzata una procedura di unit testing sufficientemente completa. In realt\u00e0 spesso un elaborato sistema di unit testing fornisce una falsa sicurezza e un test di integrazione gestito da esseri umani \u00e8 in genere ugualmente necessario. Probabilmente la reale necessit\u00e0 del fattore umano nella procedura di test dipende dalle caratteristiche del sistema nel quale si sviluppa e soprattutto dalla disponibilit\u00e0 di risorse.\nSupporta la documentazione.\nLo unit testing fornisce una documentazione \"viva\" del codice, perch\u00e9 \u00e8 intrinsecamente un esempio di utilizzo dell'API del modulo.\nI test case incorporano le caratteristiche critiche per il successo di un'unit\u00e0 di codice. Tali caratteristiche indicano l'uso appropriato dell'unit\u00e0 e i comportamenti errati che devono essere identificati nel suo funzionamento. Pertanto lo unit testing documenta tali caratteristiche, sebbene in molti ambienti questi non possono costituire la sola documentazione necessaria. In compenso, la tradizionale documentazione diventa spesso obsoleta a causa di successive modifiche del codice non documentate.\nLimiti.\nIn generale il testing non riesce ad identificare tutti gli errori in un programma e lo stesso vale per lo Unit Testing che, analizzando per definizione le singole unit\u00e0, non pu\u00f2 identificare gli errori di integrazione, problemi legati alla performance e altri problemi legati al sistema in generale. Lo unit testing \u00e8 pi\u00f9 efficace se utilizzato in congiunzione con altre tecniche di testing del software.\nCome ogni forma di testing, anche lo Unit Testing non pu\u00f2 certificare l'assenza di errori, ma pu\u00f2 solo evidenziarne la presenza.\nIl testing del software \u00e8 un problema di matematica combinatoria. Per esempio, ogni test booleano richiede almeno due test, uno per la condizione di \"vero\" e uno per quella di \"falso\". Si pu\u00f2 dimostrare che, per ogni linea di codice funzionale, siano necessarie dalle 3 alle 5 linee di codice per il test. \u00c8 quindi irrealistico testare tutte le possibili combinazioni di input di qualsiasi codice non banale senza un tool apposito di generazione di casi di test.\nPer ottenere gli sperati benefici dallo unit test, \u00e8 richiesto un rigoroso senso di disciplina durante tutto il processo di sviluppo. \u00c8 essenziale mantenere traccia non solo dei test che sono stati sviluppati ed eseguiti, ma anche di tutte le modifiche effettuate al codice funzionale dell'unit\u00e0 in esame e di tutte le altre. L'uso di un sistema di controllo versione \u00e8 essenziale. Se una versione successiva di una unit\u00e0 fallisce un test che aveva passato in precedenza, il sistema di controllo versione permette di evidenziare le modifiche al codice intervenute nel frattempo.\nSeparazione dell'interfaccia dall'implementazione.\nPoich\u00e9 alcune classi possono far riferimento ad altre, il test di una classe spesso si propaga alle altre. Un esempio \u00e8 una classe che interagisce con un database: testare la classe spesso implica la scrittura del codice che interagisce con il database. Questo \u00e8 un problema perch\u00e9 lo unit test non dovrebbe mai varcare i confini della classe. La conseguenza \u00e8 che il programmatore, nel progettare lo unit testing, impara ad isolare la classe da analizzare, individuando l'interfaccia con il database ed implementandola con un mock object, una simulazione dell'oggetto reale che pu\u00f2 essere effettuata in condizioni controllate. L'effetto \u00e8 un test pi\u00f9 approfondito e quindi uno unit testing di qualit\u00e0 pi\u00f9 elevata.\nApplicazioni.\nExtreme Programming.\nLo unit testing \u00e8 la parte fondamentale dell'Extreme Programming (XP), che si basa su uno unit testing framework, che pu\u00f2 essere fornito da terze parti o creato all'interno del gruppo di sviluppo.\nL'Extreme Programming usa la creazione di unit test per lo Sviluppo Guidato dal Test (TDD, Test Driven Development). Lo sviluppatore scrive uno unit test che evidenzi una funzionalit\u00e0 richiesta dalle specifiche o un difetto possibile. Il test pu\u00f2 fallire perch\u00e9 la funzionalit\u00e0 non \u00e8 stata ancora implementata o perch\u00e9 il difetto cercato \u00e8 effettivamente verificato. Quindi lo sviluppatore scrive il codice funzionale pi\u00f9 semplice possibile affinch\u00e9 il test sia eseguito con successo.\nTutte le classi sono testate in questo modo e lo sviluppatore rilascia il codice di test insieme al codice funzionale da esso testato. La XP, con uno unit testing approfondito, presenta tutti i benefici descritti sopra e i test sono utilizzati successivamente come test di regressione.\nOvviamente questa tecnica \u00e8 applicabile solo alle unit\u00e0 deterministiche del codice, mentre tutto il codice di integrazione o non deterministico, ad esempio il codice che si basa sulle interazioni utente, le basi dati, l'interazione con il sistema operativo o le periferiche, le connessioni di rete, non pu\u00f2 essere testato in questa modalit\u00e0. In certi casi si usano delle interfacce simulate (mock) per emulare l'interazione con elementi non deterministici (ad esempio simulando un possibile database o il comportamento di un utente) ma per ovvie ragioni questo tipo di testing non \u00e8 n\u00e9 completo, n\u00e9 totalmente realistico.\nTecniche.\nNormalmente lo unit testing \u00e8 automatizzato, ma pu\u00f2 anche essere eseguito manualmente. Non c'\u00e8 alcuna raccomandazione in proposito da parte dello IEEE. L'approccio manuale pu\u00f2 richiedere la documentazione dei passi necessari per l'esecuzione dello unit test. In ogni caso, lo scopo dello unit test \u00e8 quello di isolare un modulo e certificarne la correttezza. L'automatizzazione, a differenza del test manuale, \u00e8 un modo efficiente per raggiungere questi obbiettivi e portare i benefici descritti.\nCon l'approccio automatico, per realizzare il completo isolamento del modulo da testare, il codice funzionale \u00e8 testato al di fuori del suo ambiente naturale, in un apposito framework. Questo approccio ha il pregio di evidenziare dipendenze non richieste del modulo in esame dagli altri.\nIn un framework automatizzato lo sviluppatore codifica i casi da testare in modo che verifichino la correttezza del modulo e durante l'esecuzione venga riportato l'eventuale fallimento di ogni test. In alcuni casi di fallimento di test critici, l'intera procedura di test viene fermata.\nLa conseguenza dello unit testing \u00e8 un approccio alla programmazione che favorisce la scrittura di codice in moduli indipendenti ed interoperanti, che a sua volta contribuisce, insieme ai Design pattern e ad altre pratiche comuni alla realizzazione del miglior codice possibile.\nUnit testing framework.\nEsistono framework sviluppati per lo unit testing di una miriade di linguaggi. \u00c8 generalmente possibile realizzare lo unit testing senza il supporto di uno specifico framework, scrivendo il codice che testi il modulo e che implementi meccanismi quali le asserzioni, le eccezioni o le uscite anticipate per segnalare i fallimenti.\nQuesto approccio \u00e8 prezioso perch\u00e9 semplifica l'adozione dello unit testing, ma \u00e8 anche limitato dall'assenza di molte funzionalit\u00e0 avanzate dei framework disponibili."}
{"id": "1365535", "revid": "765341", "url": "https://it.wikipedia.org/wiki?curid=1365535", "title": "Miroslav Feldman", "text": "Il meglio dell'opera di Feldman si situa tra la fine della Prima guerra mondiale e l'inizio della Seconda. Nel secondo dopoguerra la sua produzione teatrale ebbe un calo, dovuto anche all'inconveniente di esser stato un drammaturgo di successo nel regime precedente.\nVita e opera.\nIntraprese gli studi di medicina a Zagabria per continuarli a Vienna. La sua prima pubblicazione risale al 1917, per il \"Savremenik\". Ancora studente a Vienna, a 21 anni pubblic\u00f2 la prima raccolta di poesie (1920, \"Iza sunca\", \u201cDietro il sole\u201d). I suoi primi drammi furono \"Gospo\u0111a Dor\" (\u201cLa signora Dor\u201d) e l'atto unico \"Pierrot i Colombina\" (\u201cPierrot e Colombina\u201d). I due drammi vennero accettati dal Teatro popolare croato di Zagabria (\"Hrvatsko narodno kazali\u0161te\"), ma n\u00e9 l'una n\u00e9 l'altra vennero mai messe in scena. Di \"Pierrot i Colombina\" and\u00f2 perso anche il testo originale mentre la \"Gospo\u0111a Dor\" sarebbe stata pubblicata solo nel 1931. \nIn questo periodo di dopoguerra termin\u00f2 i propri studi e inizi\u00f2 la sua carriera di medico, che non abbandon\u00f2 mai, nonostante la sua attivit\u00e0 letteraria. Nel 1927 a Zagabria venne messo in scena il dramma \"Vo\u017enja\" (\u201cLa guida\u201d). Da qui fino al 1946 i suoi drammi sarebbero stati tutti rappresentati allo \"Hrvatsko narodno kazali\u0161te\" (Teatro popolare croato) di Zagabria. Il dramma in quattro atti \"Zec\" (\u201cIl coniglio\u201d) venne messo in scena il 4 novembre 1932 per la regia di Alfonso Verli, e gli valse la \"Demetrova nagrada\" per l'anno 1932, premio per il miglior testo della stagione teatrale. Due anni dopo, il 15 maggio 1934, viene messo in scena \"Profesor \u017dic\" (\u201cIl professor \u017dic\u201d) per la regia di K. Mesari\u0107: la prima di questa tragicommedia in tre atti ebbe uno straordinario successo. Seguono \"Na uglu\" (\u201cSull'angolo\u201d, rappr. 1935) e \"Srna\" (\u201cIl capriolo\u201d, rappr. 1936). Il 30 gennaio 1939 \u00e8 in scena la prima di \"U pozadini\" (regia Alfonso Verli), il terzo successo di Feldman. Gli valse lo stesso anno una seconda \"Demetrova nagrada\". Sar\u00e0 questa l'ultima grande opera di Feldman. Nel dopoguerra metter\u00e0 in scena solo due drammi: nel 1946 \"Iz mraka\" (\u201cDall'oscurit\u00e0\u201d) e nel 1951 \"Do\u0107i \u0107e dan\" (\u201cVerr\u00e0 il giorno\u201d, scritto nel 1947) al Teatro popolare di Karlovac."}
{"id": "1365536", "revid": "68105", "url": "https://it.wikipedia.org/wiki?curid=1365536", "title": "The Emperor's New Groove", "text": ""}
{"id": "1365538", "revid": "1305772", "url": "https://it.wikipedia.org/wiki?curid=1365538", "title": "Ilia", "text": ""}
{"id": "1365548", "revid": "45927", "url": "https://it.wikipedia.org/wiki?curid=1365548", "title": "90\u00b0", "text": ""}
{"id": "1365549", "revid": "125252868", "url": "https://it.wikipedia.org/wiki?curid=1365549", "title": "Camera proporzionale a multifili", "text": "Una camera proporzionale a multifili (indicata anche con l'acronimo MWPC, dall'inglese \"MultiWire Proportional Chamber\") \u00e8 un rivelatore di particelle in grado di misurare la traiettoria di una particella che interagisce con il gas contenuto nella camera. Ideato nel 1968 al CERN da Georges Charpak, ha valso al suo inventore il Premio Nobel per la fisica nel 1992.\nCostruzione.\nIl rivelatore \u00e8 formato da centinaia di fili allineati, mantenuti ad alta tensione positiva, tra due piani metallici mantenuti al potenziale di massa, paralleli ed equidistanti dal piano dei fili. I fili funzionano da anodi, mentre i piani da catodi. L'intuizione di base avuta da Charpak fu che ogni filo funzionasse come un contatore proporzionale.\nLa prima camera di questo tipo era formata da fili del diametro di 20 micrometri, realizzati in una lega oro-tungsteno e spaziati tra loro di 2 millimetri. La distanza tra il piano anodico e i due piani catodici era di 6 millimetri. La miscela di gas usata era argon-isobutano, la tensione applicata ai fili di 4 kV. La risoluzione spaziale ottenuta era di 0.7\u00a0mm.\nFunzionamento.\nIonizzazione primaria e migrazione.\nIl passaggio di una particella ionizzante attraversa la camera ionizza il gas, creando, lungo la sua traccia, delle coppie elettrone - ione positivo. Gli elettroni creati da questa \"ionizzazione primaria\" migrano verso i fili anodici, sotto l'influsso del campo elettrico, mentre gli ioni a carica positiva migrano verso i piani catodici.\nA sufficiente distanza dagli anodi il campo \u00e8 approssimativamente costante come quello di un condensatore a facce piane e parallele. In prossimit\u00e0 degli anodi il campo generato dal singolo filo prende il sopravvento su quello generato dai rimanenti: il campo diventa molto pi\u00f9 intenso ed \u00e8 ora approssimabile mediante un campo radiale, come quello di un contatore proporzionale.\nIl segnale indotto sugli elettrodi durante la migrazione \u00e8 trascurabile, in quanto le cariche in gioco sono pochissime.\nIonizzazione secondaria.\nIn prossimit\u00e0 dei fili anodici l'energia che gli elettroni acquistano nel cammino libero medio, accelerati da campi elettrici localmente pi\u00f9 intensi, \u00e8 ora sufficientemente grande da creare nuove coppie elettrone - ione alimentando una \"ionizzazione secondaria\".\nLa moltiplicazione a valanga.\nIl concatenarsi di eventi di ionizzazione durante la deriva d\u00e0 luogo a un'amplificazione del fenomeno che porta alla formazione di una valanga Townsend. Il guadagno dell'amplificazione dipende dai valori assunti dalla differenza di potenziale tra anodo e piani catodici. Per un opportuno range intermedio di valori della tensione, la ionizzazione secondaria \u00e8 strettamente correlata a quella primaria e il rilevatore lavora in regime proporzionale.\nLe MWPC possono lavorare anche in regime Geiger o in regime semi-proporzionale, per avere dei segnali indotti pi\u00f9 alti e quindi diminuire il costo dell'elettronica. In questo modo per\u00f2 si perde totalmente o parzialmente le informazioni riguardanti l'energia della radiazione primaria.\nCaratteristiche e rilevazione del segnale.\nSul filo anodico pi\u00f9 vicino viene indotto un segnale negativo, mentre su quelli circostanti un segnale positivo pi\u00f9 debole, mentre sul catodo un segnale positivo intenso. Il segnale prodotto ha le caratteristiche di un impulso asimmetrico: il tempo di salita, legato alla carica elettronica, \u00e8 brevissimo, nell'ordine di pochi nS; quello di discesa, a causa della minore mobilit\u00e0 e della maggiore inerzia della carica ionica, \u00e8 pi\u00f9 lungo. Andando a rivelare su quale filo si \u00e8 registrato il segnale anodico si ricava la posizione della ionizzazione primaria lungo la direzione trasversale ai fili. Per ottenere informazioni lungo la direzione parallela ai fili il catodo \u00e8 spesso diviso in strisce indipendenti. L'impulso indotto sul catodo \u00e8 proporzionale alla distanza tra il catodo e la valanga. Usando il metodo del centro di gravit\u00e0 della carica si riesce a ricavarne la posizione lungo l'asse parallelo ai fili. La risoluzione spaziale ottenibile \u00e8 direttamente proporzionale alla spaziatura dei fili. Con un conto approssimativo, che ipotizza una distribuzione uniforme del segnale sui fili anodici la risoluzione dovuta solo alla statistica \u00e8 formula_1 dove formula_2 \u00e8 la spaziatura tra i fili.\nTensione dei fili.\nUn problema notato fin dai suoi primi sviluppi \u00e8 quello della tensione meccanica che deve essere applicata ai fili che, essendo allo stesso potenziale, si respingono reciprocamente, situazione che pu\u00f2 rendere instabile il sistema pu\u00f2 diventare e portare alla rottura dei fili. Si pu\u00f2 dimostrare che, per avere un sistema stabile, la tensione applicata sui singoli fili deve essere maggiore di:\ndove formula_4 \u00e8 la capacit\u00e0 per unit\u00e0 di lunghezza del filo, formula_5 il suo potenziale, formula_6 la lunghezza e formula_2 la spaziatura tra i fili. Ovviamente esiste un limite imposto dalla tensione meccanica massima che i fili possono sopportare per cui gli altri parametri devono essere scelti di conseguenza. In pratica formula_8 \u00e8 la densit\u00e0 di carica per unit\u00e0 di lunghezza. Il fattore \"d\" al denominatore, ad esempio, impedisce a possibilit\u00e0 di aumentare indiscriminatamente la risoluzione spaziale riducendo la distanza tra i fili.\nProblemi ed evoluzioni.\nNonostante la MWPC abbia rivoluzionato il campo dei rivelatori di particelle, essa ha mostrato alcuni problemi, che hanno portato a ulteriori sviluppi:\nAltri tipi di rivelatore che usano l'idea della camera a multifili sono:"}
{"id": "1365551", "revid": "2052878", "url": "https://it.wikipedia.org/wiki?curid=1365551", "title": "Lu magu delle rose/Cavaddruzzu", "text": "Lu magu delle rose/Cavaddruzzu \u00e8 il 5\u00b0 singolo di Domenico Modugno.\nIl disco.\nEbbe uno scarso riscontro commerciale.\nI brani.\nLe due canzoni, entrambe in dialetto brindisino, si rifanno alle tematiche e alle sonorit\u00e0 tipiche delle canzoni dei cantastorie. La musica della canzone \"Cavaddruzzu\" verr\u00e0, anni dopo, riutilizzata da Modugno per quella della strofa di \"La gabbia\", tramite una canzone intermedia, intitolata \"Un soldato\" e registrata nel 1969 con l'arrangiamento di Ruggero Cini (questa versione rimarr\u00e0 inedita fino al 1997, quando sar\u00e0 inclusa nell'album \"L'arca di Modugno\").\nEntrambe non furono pi\u00f9 reincise da Modugno.\nLa seconda canzone \u00e8 stata ristampata nel 1997 in CD nel disco \"L'arca di Modugno\"; la prima non \u00e8 mai stata ripubblicata."}
{"id": "1365552", "revid": "834", "url": "https://it.wikipedia.org/wiki?curid=1365552", "title": "Kefallinia", "text": ""}
{"id": "1365553", "revid": "45927", "url": "https://it.wikipedia.org/wiki?curid=1365553", "title": "180\u00b0", "text": ""}
{"id": "1365555", "revid": "45927", "url": "https://it.wikipedia.org/wiki?curid=1365555", "title": "360\u00b0", "text": ""}
{"id": "1365556", "revid": "32698", "url": "https://it.wikipedia.org/wiki?curid=1365556", "title": "MWPC", "text": ""}
{"id": "1365558", "revid": "45927", "url": "https://it.wikipedia.org/wiki?curid=1365558", "title": "0\u00b0", "text": ""}
{"id": "1365568", "revid": "729019", "url": "https://it.wikipedia.org/wiki?curid=1365568", "title": "Chris Paterson", "text": "Carriera.\nIl 15 novembre 2004, durante la partita Scozia-Giappone, ha superato Andy Irvine diventando il secondo miglior realizzatore di sempre della sua Nazionale, dopo Gavin Hastings. Quel giorno al McDiarmid Park ha segnato 40 punti (tre mete, 11 conversioni, e un calcio di punizione). Il 27 novembre 2004 \u00e8 diventato il pi\u00f9 giovane e leggero giocatore scozzese di sempre a conquistare 50 caps, a 26 anni e 78\u00a0kg di peso. Il 26 febbraio 2005 Chris ha eguagliato il record di marcature di Gavin Hastings, di sei calci piazzati convertiti in una sola partita, nella vittoria 18 - 13 contro l'Italia che ha salvato la Scozia dal secondo Wooden Spoon(cucchiaio di legno) consecutivo.\nData la sua incredibile capacit\u00e0 al piede e alla sua corsa elusiva da estremo nel Sei Nazioni del 2005, ed in particolare nella Calcutta Cup disputata contro l'Inghilterra, la sua non convocazione nei British and Irish Lions per il tour in Nuova Zelanda ha sorpreso molti, ed ha contribuito ad alimentare le critiche contro Clive Woodward, reo di aver inserito troppi giocatori inglesi reduci dalla vittoria nella Coppa del Mondo di Rugby del 2003.\n\u00c8 stato nominato dalla BBC miglior estremo del Sei Nazioni nel 2005 e nel 2006. \u00c8 stato anche il secondo miglior realizzatore della competizione nel 2006, segnando 57 punti (47 al piede), nonostante la Scozia abbia registrato il secondo peggior attacco (78 punti) del campionato. Il 9 febbraio 2008 Paterson ha raggiunto il suo 83\u00ba cap per la Scozia contro il Galles, superando il record di Gregor Townsend dei tre-quarti scozzesi. La Scozia ha poi perso quella partita.\nPaterson ha realizzato 36 calci consecutivi per la Scozia tra l'11 agosto 2007 e il 7 giugno 2008, non sbagliandone neanche uno durante la Coppa del Mondo di Rugby del 2007 (garantendo alla Scozia il passaggio ai quarti) e il Sei Nazioni del 2008. La serie fu interrotta il 7 giugno 2008, nel Test match contro l'Argentina. Durante questo incontro Paterson ha anche superato il record di punti (667) di Gavin Hastings con la maglia scozzese, eguagliando anche quello di caps (87) detenuto da Scott Murray. Il 14 giugno 2008 ha conquistato l'88\u00ba cap, ed \u00e8 stato nominato \"man of the match\" nella vittoria contro l'Argentina (26-14) a Buenos Aires.\nLa sua affidabilit\u00e0 fu di nuovo evidente nel suo club, l'Edimburgo, durante l'ultima partita in casa della Celtic League, vinta 43-3 contro i Newport Gwent Dragons il 9 maggio 2009. Paterson segn\u00f2 in quell'occasione 28 punti, con un personale di 9 su 9 (5 piazzati e 4 trasformazioni) e segnando una meta.\nChris Paterson \u00e8 ad oggi il giocatore scozzese con pi\u00f9 caps tra quelli sotto i 90\u00a0kg, e il miglior realizzatore della storia della Nazionale scozzese. Le statistiche nel 2009 lo hanno consacrato il pi\u00f9 preciso calciatore dalla breve distanza. \u00c8 anche terzo nella lista dei migliori realizzatori di mete della Nazionale scozzese, a due mete di distanza da eguagliare il record detenuto da Tony Stanger e Ian Smith. Il suo score di 732 punti comprende 22 mete, 86 conversioni, 2 drop e 148 punizioni."}
{"id": "1365570", "revid": "1318658", "url": "https://it.wikipedia.org/wiki?curid=1365570", "title": "Santa Maria al Bagno", "text": "Santa Maria al Bagno \u00e8 una frazione del comune di Nard\u00f2 in provincia di Lecce. Dista circa 7\u00a0km da Nard\u00f2 e Galatone e conta circa 950 abitanti. \nDurante il periodo estivo \u00e8 popolata principalmente da abitanti provenienti da Galatone, Nard\u00f2 e Galatina, oltre che da numerosi turisti.\nStoria.\nConosciuta in passato con i nomi di \"Sancta Maria De Balneo\" o \"Sancta Maria ad Balneum\" la localit\u00e0 \u00e8 stata abitata fin dai tempi pi\u00f9 remoti come testimoniano i numerosi reperti archeologici di epoca preistorica (cuspidi di frecce, lamelle, cocci di ceramica e altro) rinvenuti nella vicina \"Grotta del Fico\".\nProbabilmente si sviluppa inizialmente come un piccolo borgo di pescatori abitato in seguito anche dai Messapi e Romani. Riferibili al periodo messapico sono le numerose tombe scavate nella roccia rinvenute sulle alture appena fuori dal centro abitato. Nel 272 a.C. il borgo cadde, come tutto il Salento, sotto il controllo dei Romani che qui realizzarono il porto \u201cEmporium Nauna\u201d gli edifici termali con le vasche per i bagni.\nNel XII secolo era presente a Santa Maria l'importante dimora dei Cavalieri Teutonici costituita da un'abbazia e un grande monastero. Per questo motivo la cittadina fu anche un importante luogo di sosta per i pellegrini provenienti dalle crociate.\nNel medioevo, dopo ripetuti attacchi e saccheggi da parte di pirati e Saraceni, venne progressivamente abbandonata. I Saraceni distrussero gli edifici, la chiesa, gli impianti termali e le vasche. Anche i Veneziani dopo la caduta di Gallipoli nel 1484, infierirono sulla citt\u00e0. Gli abitanti superstiti si rifugiarono nei paesi dell'entroterra.\nNel XVI secolo, Carlo V nell'ambito del programma di difesa delle coste, fece costruire la \"torre del Fiume di Galatena\", per difendere le sorgenti di acqua dolce presenti a Santa Maria, fonte di approvvigionamento per i pirati.\nDopo secoli di completo abbandono nella zona, a poche centinaia di metri dal mare, cominciarono a sorgere splendide residenze signorili, utilizzate soprattutto come residenze estive da parte delle famiglie nobiliari.\nLa ricostruzione vera e propria inizia per\u00f2 solo sul finire del XIX secolo ad opera di alcuni cittadini dalla vicina Galatone, che decisero di attrezzarla a localit\u00e0 balneare e di villeggiatura.\nTra il 1943 e il 1947, l'esercito Alleato decise di ospitare a Santa Maria al Bagno e nei suoi paraggi oltre centomila Ebrei scampati ai campi di sterminio nazisti e in viaggio verso il nascente Stato di Israele. Qui alcuni edifici vennero \u201cconvertiti\u201d alle nuove esigenze. In una casa nella piazzetta venne ospitata la Sinagoga e nella masseria \u201cMondonuovo\u201d venne realizzato il kibbutz \u201cElia\u201d. Tra i numerosi ospiti figuravano anche i nomi di Ben Gurion, Moshe Dayan, Dov Shilansky e Golda Meir.\nPer l'ospitalit\u00e0 dimostrata, il 27 gennaio 2005, il Presidente della Repubblica Carlo Azeglio Ciampi ha conferito alla citt\u00e0 di Nard\u00f2, la Medaglia d'Oro al Merito Civile.\nA testimonianza di quel periodo restano ancora tre murales realizzati da alcuni deportati ed in particolar modo da Zivi Miller. Questo ha dato spunto alla realizzazione del \"Museo della Memoria e dell'Accoglienza\", che \u00e8 stato inaugurato il 14 gennaio 2009, dove oltre ai murales si trova tutto il materiale storico concernente il periodo proveniente dall'archivio storico dell'APME - Associazione Pro Murales Ebraici di Santa Maria al Bagno e dal Comune di Nard\u00f2, con annessa biblioteca, emeroteca e documentazione visiva e multimediale, oltre ad ospitare diverse mostre ed eventi.\nNegli ultimi anni il centro \u00e8 abitato stabilmente anche nel periodo invernale.\nMonumenti e luoghi d'interesse.\nArchitetture militari.\nTorre del Fiume di Galatena.\nLa Torre del Fiume di Galatena \u00e8 una delle numerose torri costiere di avvistamento del Salento costruita da Carlo V, nel XVI secolo, per difendere il territorio dagli assalti dei Saraceni. Nel luogo dove \u00e8 collocata la torre \u00e8 presente una sorgente di acqua dolce, conosciuta anche dai pirati che spesso attaccavano la zona per rifornirsi. Carlo V decise quindi di proteggere questa sorgente facendo erigere la torre. La torre presentava una struttura tronco piramidale a base quadrata con bastioni angolari a pianta pentagonale ed un'altezza di 16 metri. Nella parte superiore era presente un marcapiano con beccatelli. La parte centrale dell'antica torre croll\u00f2 probabilmente non molto tempo dopo la sua costruzione, in seguito a qualche attacco nemico o a fenomeni tellurici. Oggi restano solo i quattro bastioni angolari: per questo la torre \u00e8 anche detta \"delle Quattro colonne\"."}
{"id": "1365576", "revid": "62004", "url": "https://it.wikipedia.org/wiki?curid=1365576", "title": "Eusebio Sacrist\u00e1n Mena", "text": ""}
{"id": "1365580", "revid": "834", "url": "https://it.wikipedia.org/wiki?curid=1365580", "title": "Cyclades", "text": ""}
{"id": "1365581", "revid": "62004", "url": "https://it.wikipedia.org/wiki?curid=1365581", "title": "Fernando Mu\u00f1oz Garcia", "text": ""}
{"id": "1365584", "revid": "767487", "url": "https://it.wikipedia.org/wiki?curid=1365584", "title": "Get Back (Ludacris)", "text": "Get Back \u00e8 una canzone del rapper statunitense Ludacris, dal suo album discografico \"The Red Light District\".\n\u00c8 stata prodotta da KLC per l' \"Def Jam\"\nDel singolo \u00e8 stato prodotto un remix con la partecipazione dei Sum 41. Il remix \u00e8 stato presentato dal vivo per la prima volta ad un Saturday Night Live .\nIl video \u00e8 stato diretto da Spike Jonze.\nLa canzone \u00e8 anche affiancata ai trailers del film \"I Simpson - Il film\" ed \u00e8 presente nel film \"Tropic Thunder\"."}
{"id": "1365587", "revid": "287204", "url": "https://it.wikipedia.org/wiki?curid=1365587", "title": "Fernando Munoz", "text": ""}
{"id": "1365588", "revid": "6923", "url": "https://it.wikipedia.org/wiki?curid=1365588", "title": "No hay igual", "text": "No hay igual \u00e8 una canzone scritta dalla cantante canadese Nelly Furtado, Tim \"Timbaland\" Mosley, Nate \"Danja\" Hills e Nisan Stewart, e prodotta da Timbaland, Danja e Stewart per il terzo album della Furtado, \"Loose\".\n\u00c8 stata pubblicata come secondo singolo in America Latina, e negli Stati Uniti come download digitale il 18 aprile 2006 come singolo club."}
{"id": "1365590", "revid": "830939", "url": "https://it.wikipedia.org/wiki?curid=1365590", "title": "Giulio Krall", "text": "Fu un pioniere della scienza delle costruzioni, in particolare un originale sperimentatore di forme e strutture innovative nella costruzione di ponti, soprattutto con il sistema a trave Nielsen.\nBiografia.\nKrall consegu\u00ec nel 1923 la laurea in Ingegneria civile al Politecnico di Milano con Arturo Danusso e, nel 1924, in Matematica all'Universit\u00e0 di Roma, allievo di Vito Volterra e di Tullio Levi-Civita con cui si laure\u00f2 e di cui fu poi assistente alla cattedra di Meccanica razionale, quindi incaricato di Fisica matematica dal 1928 e di Meccanica superiore dal 1930. Vinti i concorsi a cattedra sia di Meccanica razionale che di Scienza delle costruzioni nel 1931, optando per quest'ultima insegn\u00f2 Scienza delle costruzioni all'Universit\u00e0 di Napoli, presso la Facolt\u00e0 di Architettura, fino al 1939, quando venne chiamato da Francesco Severi alla cattedra di Matematica applicata dell'Istituto Nazionale di Alta Matematica (INDAM) di Roma. Nel 1963, assunse la cattedra di meccanica razionale dell'Universit\u00e0 di Roma, quindi, dal 1968, quella di Istituzioni di fisica matematica.\nAttivit\u00e0 scientifica e tecnica.\nKrall un\u00ec alle capacit\u00e0 e competenze di valente tecnico-progettista le doti di ricercatore, scienziato e matematico.\nIn ambito tecnico, a partire dal 1925, Krall fu prima ingegnere progettista per la compagnia Ferrobeton \u2013 che, tra l'altro, progett\u00f2 la prima Metropolitana di Milano e la Torre Velasca \u2013, quindi consulente tecnico dal 1933 e, infine, capo dell'Ufficio Tecnico fino al 1960. Si occup\u00f2, come progettista, di numerose opere civili e industriali italiane e straniere (principalmente ponti, strutture marittime e opere di ingegneria idraulica), fra cui ricordiamo il ponte sul Nilo Azzurro a Safartak (in Etiopia), il Ponte di Mezzo e quella della Cittadella a Pisa (ricostruiti dopo i bombardamenti degli alleati del 1943 e del 1944), il ponte sul Merrizzano dell'autostrada Bologna-Firenze, il ponte del Castellaz in Alto Adige, il ponte Africa a Roma, le banchine e i bacini di carenaggio dei porti di Napoli e Genova, nonch\u00e9 l'elettrodotto aereo sullo stretto di Messina e sul finire degli anni settanta, fu anche progettista del Ponte di Sacco nel Cilento meridionale in provincia di Salerno, ultimato nel biennio 1968-69. Negli anni quaranta, fu il primo tecnico a capire le reali motivazioni (legate sostanzialmente a questioni di risonanza) che portarono al crollo del ponte Tacoma.\nDal punto di vista scientifico, Krall fu un abile matematico e ricercatore nelle scienze esatte applicate, affrontando numerose tematiche spesso legate alle questioni e alle problematiche tecniche della sua attivit\u00e0 d'ingegnere-progettista e di consulente. Gi\u00e0 a partire dai primi anni '20, si interess\u00f2 alla meccanica e alla fisica matematica nei loro rapporti con la scienza delle costruzioni, in particolare a questioni riguardanti l'instabilit\u00e0 delle strutture, la dinamica strutturale, l'elasticit\u00e0 e la teoria delle vibrazioni. Ha anche dato contributi alla meccanica analitica e alla meccanica celeste, all'aerodinamica e all'astronomia.\nMedaglia d'oro nel 1932 dall'Accademia dei XL, era membro dell'Accademia Nazionale dei Lincei e socio dell'Accademia delle Scienze di Torino."}
{"id": "1365595", "revid": "287204", "url": "https://it.wikipedia.org/wiki?curid=1365595", "title": "Dombes", "text": "La Dombes \u00e8 una regione storico-geografica della Francia orientale che si estende a nordest di Lione, tra il Giura e il Beaujolais, ed \u00e8 oggi ricompresa nel dipartimento dell'Ain.\nGeografia.\n\u00c8 un altopiano sabbioso e ciottoloso, ricoperto di argille moreniche trasportate dall'antico ghiacciaio del Rodano; l'altitudine varia dai 250 ai 370 metri. Ricca di stagni, vi \u00e8 molto praticata la piscicoltura.\nStoria.\nPopolata anticamente dalla trib\u00f9 degli Ambarri (menzionati da Giulio Cesare nel \"De bello Gallico\"), a partire dal V secolo fece parte del regno dei Burgundi. Nel 1424 la Dombes venne costituita in principato indipendente, con capitale Tr\u00e9voux, e venne concessa a rami cadetti della casa di Borbone; nel 1762 l'ultimo principe, il duca di Maine, rinuncia alla sovranit\u00e0 stipulando una vendita mai pagata dalla Corona e Dombes fu annessa definitivamente al regno di Francia.\nUltimi principi sovrani furono \nGeografia antropica.\nSuddivisioni amministrative.\nIl principato indipendente era suddiviso in varie castellan\u00ece; la capitale Tr\u00e9voux era dal 1696 sede del locale Parlamento ed il territorio era ripartito in:"}
{"id": "1365603", "revid": "125203571", "url": "https://it.wikipedia.org/wiki?curid=1365603", "title": "Ferrobeton", "text": "Ferrobeton SpA \u00e8 una societ\u00e0 italiana che opera nel campo del cemento armato.\nStoria.\nLa \"Societa Anonima Italiana Ferrobeton\" fu fondata nel 1908 dal Marchese Giovanni Feltrinelli. Nel 1912 la sede venne trasferita da Genova a Roma.\nFu tra le pi\u00f9 importanti societ\u00e0 di progettazione e di costruzione italiane, realizzando le opere di fondazione della prima Metropolitana di Milano con un innovativo sistema ancora oggi conosciuto come \"metodo Milano\", i bacini di carenaggio dei porti di Napoli e di Genova, la Torre Velasca di Milano, il Grattacielo dei Mille a Catania e molti altri importanti progetti negli anni 1908 - 1970.\nAllo stabilimento di Roma fa riferimento Pier Paolo Pasolini nel suo \"Ragazzi di vita\" con il nome, storpiato, di Ferrobed\u00f2."}
{"id": "1365604", "revid": "69275", "url": "https://it.wikipedia.org/wiki?curid=1365604", "title": "Jacques Delmas", "text": ""}
{"id": "1365605", "revid": "1983214", "url": "https://it.wikipedia.org/wiki?curid=1365605", "title": "Tau\u021b", "text": "Tau\u021b, o anche \"T\u0103u\u021bi\" (in ungherese \"Felt\u00f3t\"), \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 4 villaggi: Mini\u0219el, Mini\u0219u de Sus, Nad\u0103\u0219, Tau\u021b.\nL'economia del comune \u00e8 prevalentemente agricola, tuttavia \u00e8 presente anche un giacimento di diatomite, ubicato nel territorio del villaggio di Mini\u0219u de Sus.\nNel territorio di Tau\u021b si trova un lago artificiale omonimo, attorno al quale sta iniziando a svilupparsi una presenza turistica, con la realizzazione di alcune seconde case."}
{"id": "1365606", "revid": "20768", "url": "https://it.wikipedia.org/wiki?curid=1365606", "title": "Stato avanzamento lavori", "text": "Lo stato avanzamento lavori (SAL), nell'ambito del project management, \u00e8 una riunione periodica (o attivit\u00e0 di confronto analoga) che viene stabilita per garantire e verificare l'avanzamento di un progetto rispetto ai propri obiettivi.\nDescrizione del concetto.\nIl SAL si svolge tipicamente tra il project manager (eventualmente coadiuvato dalle persone chiave del suo team) ed il project manager del committente (assistito, o meno, da altre figure del committente) con eventualmente altri interlocutori coinvolti (in rappresentanza di altre parti interessate, quali rappresentanti del cliente finale cio\u00e8 l'utilizzatore o il proprietario, project manager di subappaltatori, eventuali organi pubblici quando applicabile) in relazione agli argomenti trattati. Solitamente \u00e8 mensile, ma pu\u00f2 anche avere una frequenza maggiore o inferiore, dipende dalla durata complessiva del progetto, dalla sua tipologia e dalle sue criticit\u00e0 in corso.\nI temi trattati solitamente sono:\nFuori da un contesto formale e rigoroso di project management, una riunione SAL \u00e8 il classico incontro (mensile e/o settimanale), anche detta \"staff meeting\" nel quale amministratori (o titolare), manager/responsabili di un'azienda, consulenti, analizzano e discutono le attivit\u00e0, le decisioni e i dati.\nLo stato di avanzamento lavori, spesso abbreviato con l'acronimo SAL, in edilizia, \u00e8 il documento che attesta l'avvenuta esecuzione di una certa quantit\u00e0 di opere e lavori e riporta i relativi importi da corrispondere all'impresa incaricata."}
{"id": "1365609", "revid": "599013", "url": "https://it.wikipedia.org/wiki?curid=1365609", "title": "Taut", "text": "Taut pu\u00f2 riferirsi a diverse persone e luoghi:"}
{"id": "1365616", "revid": "599013", "url": "https://it.wikipedia.org/wiki?curid=1365616", "title": "Stefan Ishizaki", "text": "Carriera.\nClub.\nDi madre svedese e padre giapponese, Ishizaki ha iniziato la sua carriera prima nelle giovanili del Djurg\u00e5rden e poi in quelle del R\u00e5gsved.\nNel 1999 \u00e8 stato rilevato dall'AIK, con cui ha debuttato in coppa gi\u00e0 a marzo nonostante la giovanissima et\u00e0. Nel maggio dello stesso anno, subentrando nei minuti finali della finale contro l'IFK G\u00f6teborg, \u00e8 diventato il giocatore pi\u00f9 giovane a vincere la Coppa di Svezia con i suoi 16 anni e 364 giorni. In campionato tuttavia ha debuttato nel corso della stagione 2000, trovando per\u00f2 presto spazio nell'undici di partenza dell'allenatore Stuart Baxter. Il 2000 \u00e8 stato anche l'anno del suo debutto nelle coppe europee, nella partita AIK-Gomel finita 1-0 in favore degli svedesi. Nel corso della stagione 2001 \u00e8 stato condizionato da un infortunio rimediato in precampionato, ma l'anno successivo si \u00e8 completamente ristabilito. \u00c8 rimasto in nerogiallo fino al dicembre 2003.\nNel gennaio 2004 Ishizaki \u00e8 passato temporaneamente al Genoa, attraverso un prestito semestrale valido fino al successivo 30 giugno. In rossoblu tuttavia non \u00e8 riuscito ad imporsi, giocando solo 4 partite in Serie B. La societ\u00e0 ligure ha scelto di non esercitare l'opzione su di lui.\n\u00c8 rientrato cos\u00ec all'AIK per disputare la seconda met\u00e0 dell'Allsvenskan 2004, con la squadra impegnata nella lotta salvezza. La stagione si \u00e8 conclusa con la retrocessione in seconda serie, cos\u00ec Ishizaki \u00e8 stato ceduto ai norvegesi del V\u00e5lerenga per circa 3 milioni di corone svedesi. Con la nuova squadra ha vinto il titolo nazionale norvegese, rompendo l'egemonia del Rosenborg che durava da 13 anni consecutivi.\nDopo la stagione trascorsa in Norvegia, nel gennaio 2006 Ishizaki \u00e8 tornato in Svezia con l'acquisto da parte dell'Elfsborg. Il primo anno della lunga parentesi di Ishizaki con i gialloneri della citt\u00e0 di Bor\u00e5s, \u00e8 coinciso con la conquista del titolo nazionale, il quinto della storia del club. Nel 2008 ha segnato 8 gol come gi\u00e0 era avvenuto l'anno precedente, ma la squadra \u00e8 arrivata seconda a un solo punto dal Kalmar. Nel gennaio 2010 ha firmato un rinnovo contrattuale fino al dicembre 2014, ma in quella stagione ha potuto giocare solo 13 partite a causa degli infortuni. Nel 2012 ha contribuito alla conquista di un nuovo titolo nazionale.\nNel gennaio 2014, all'et\u00e0 di 31 anni, \u00e8 approdato negli Stati Uniti per firmare con i Los Angeles Galaxy. Nella prima stagione con i californiani, ha contribuito con 5 gol in 30 partite di regular season al raggiungimento dei play-off. Ishizaki e la squadra hanno poi continuato il proprio cammino anche in post-season, trionfando ai tempi supplementari nella finalissima contro i New England Revolution. Nel luglio 2015, su richiesta del giocatore per ragioni familiari vista la nascita di due gemelli, i Galaxy hanno accettato di rilasciarlo per permettergli di tornare in Svezia.\nIl suo ritorno nel calcio svedese \u00e8 avvenuto con la maglia dell'AIK, la squadra che lo aveva lanciato nei suoi primi anni di carriera. Ha firmato un contratto valido fino al termine della stagione 2017. Durante questo periodo ha collezionato 59 presenze in campionato e segnato 6 gol, mentre la squadra ha ottenuto un terzo posto e due secondi posti. Sul finire del campionato 2017, Ishizaki ha confermato che quella sarebbe stata la sua ultima stagione con l'AIK.\nIn vista della stagione 2018 si \u00e8 trasferito a Bor\u00e5s, citt\u00e0 di origine della moglie, tornando cos\u00ec a giocare nell'Elfsborg dopo gli otto anni trascorsi tra il 2006 e il 2013. Si \u00e8 ritirato dal calcio giocato al termine del campionato 2019, durante il quale ha totalizzato 9 presenze da titolare e 12 da subentrante.\nNazionale.\nNel 1998 ha esordito con la maglia della nazionale Under-17 nell'europeo di categoria nella partita Svezia-Lettonia finita 4-0 per gli scandinavi. Dal 2001 al 2004 ha fatto parte della selezione Under-21. Conta anche 13 presenze con la nazionale svedese maggiore, nella quale ha giocato dal 2001 al 2012."}
{"id": "1365617", "revid": "287204", "url": "https://it.wikipedia.org/wiki?curid=1365617", "title": "Lavoslav Ruzicka", "text": ""}
{"id": "1365622", "revid": "1305772", "url": "https://it.wikipedia.org/wiki?curid=1365622", "title": "Say Goodbye (Chris Brown)", "text": "Say Goodbye \u00e8 il quarto singolo di Chris Brown, uscito il 21 luglio del 2006. Il brano \u00e8 stato pubblicato come singolo solo negli Stati Uniti e nel Regno Unito.\nInformazioni.\nLa canzone fa parte della colonna sonora del film \"Step Up\". Ha debuttato nella Billboard Hot 100 alla posizione n.10, diventando il terzo singolo dell'artista ad entrare in top 10.\n\u00c8 stato realizzato un remix con Juelz Santana e Bow Wow."}
{"id": "1365628", "revid": "1983214", "url": "https://it.wikipedia.org/wiki?curid=1365628", "title": "T\u00e2rnova (Arad)", "text": "T\u00e2rnova \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 6 villaggi: Agri\u0219u Mare, Ar\u0103neag, Chier, Drau\u021b, Dud, T\u00e2rnova.\nL'economia di T\u00e2rnova \u00e8 prevalentemente agricola ed il comune \u00e8 noto soprattutto per la coltivazione della frutta."}
{"id": "1365631", "revid": "253269", "url": "https://it.wikipedia.org/wiki?curid=1365631", "title": "Ossie Davis", "text": "Sposato dal 1948 con l'attrice Ruby Dee (con la quale nel 1980 cre\u00f2, diresse e interpret\u00f2 la serie televisiva \"Ossie and Ruby\"), Ossie Davis recit\u00f2 in oltre 100 film e ne diresse cinque. Nel 1969 fu candidato al Golden Globe, come miglior attore non protagonista per il suo ruolo nel film \"Joe Bass l'implacabile\", diretto da Sydney Pollack.\nBiografia.\nCarriera cinematografica.\nOssie Davis debutt\u00f2 come attore nel 1950, con un ruolo non accreditato in \"Uomo bianco, tu vivrai!\", diretto da Joseph L. Mankiewicz. Dopo aver interpretato alcune serie televisive, nel 1963 fu protagonista di \"Gone Are the Days!\", adattamento della sua opera teatrale \"Purlie Victorious\" (1961), che nel 1981 porter\u00e0 anche sul piccolo schermo. \nNel 1970 debutt\u00f2 nella regia, dirigendo \"Pupe calde e mafia nera\", un film d'azione che anticip\u00f2 la blaxploitation: seguiranno altri quattro titoli negli anni settanta. Nel 1988 interpret\u00f2 un ruolo in \"Aule turbolente\", diretto da Spike Lee, con il quale inizi\u00f2 un duraturo sodalizio che lo port\u00f2 ad interpretare altri sei film del regista afroamericano, tra cui il grande successo \"Fa' la cosa giusta\" (1989). Nel 1993 affianc\u00f2 Jack Lemmon e Walter Matthau nel film \"Due irresistibili brontoloni\", dove interpretava un simpatico droghiere amico dei due protagonisti.\nAttivismo politico.\nOssie Davis fu anche un attivista politico: insieme alla moglie, l'attrice Ruby Dee, incontr\u00f2 personalit\u00e0 afroamericane quali Martin Luther King, Malcolm X e Jesse Jackson, e fu uno dei nomi di punta nella lotta per i diritti civili. Al funerale di Malcolm X, Davis lesse l'elogio funebre.\nNel 1995 Davis non partecip\u00f2 alla Million Man March, la marcia di un milione di uomini afroamericani organizzata da Louis Farrakhan, poich\u00e9 aveva delle riserve sull'operato di Farrakhan, accusato di essere razzista e misogino. Davis dichiar\u00f2: \"\u00abCredo che la marcia fosse un riconoscimento che il mondo era cambiato. Il mondo che in una certa misura era stato creato da Malcolm veniva occupato da un'altra figura. Il mio legame con Malcolm X non mi permette di essere equo e obiettivo nei confronti di coloro che, in una certa misura, sono suoi detrattori\u00bb\".\nOssie Davis mor\u00ec per cause naturali, all'et\u00e0 di 88 anni, il 4 febbraio 2005, in una stanza d'hotel a Miami, otto mesi dopo la morte della madre Laura, deceduta il 6 giugno 2004 all'et\u00e0 di 105 anni. Dalla moglie, sposata nel 1948 e con cui rimase fino alla morte, ebbe tre figli: Guy, Nora e Hasna.\nDoppiatori italiani.\nDa doppiatore \u00e8 sostituito da:"}
{"id": "1365637", "revid": "1543377", "url": "https://it.wikipedia.org/wiki?curid=1365637", "title": "Ferrari 125 S", "text": "La Ferrari 125 S \u00e8 stata la prima autovettura costruita nel 1947 dalla neonata casa automobilistica italiana Ferrari, in soli due esemplari.\nStoria.\nIl primo esemplare, conosciuto come \"\"Ala spessa\", era di tipo sportivo stradale, con carrozzeria barchetta a ruote coperte realizzata dal carrozziere modenese Giuseppe Peiretti, montava il motore 12 cilindri con disposizione a V di 60 gradi da 90 CV, progettato da Gioachino Colombo, con una cilindrata di 1497,77 cm\u00b3.\nIl secondo esemplare, denominato \"125 S Competizione\"\", aveva una carrozzeria biposto \"a sigaro\" a ruote scoperte, disegnata da Giuseppe Busso, con eguale propulsore a 12 cilindri, ma con potenza portata a circa 120 CV. La vettura, il cui autotelaio venne utilizzato, l'anno successivo, per realizzare la monoposto Ferrari 125 F1, \u00e8 pi\u00f9 nota con il nomignolo di \"\"Autobotte\"\", affibbiatogli dal Drake che non gradiva quel tipo di carrozzeria.\nFu collaudata e guidata da Franco Cortese, primo pilota Ferrari, in ordine cronologico.\nOltre ad essere la prima con il marchio Ferrari fu anche l'ultima vettura a scendere in pista con il vecchio colore \"rosso corsa Alfa Romeo\" che aveva sempre caratterizzato le vetture della Scuderia Ferrari. In seguito, la scuderia di Maranello adott\u00f2 stabilmente per le sue vetture il \"\"rosso corsa FIAT\", meglio conosciuto in seguito come \"Rosso Ferrari\"\".\nll primo motore della \"125 S\", appena montato sull'autotelaio, fu messo in moto da Enzo Ferrari il 12 marzo 1947, data scelta nel 2017 per dare inizio all'organizzazione dei festeggiamenti per il 70\u00ba anniversario dell'azienda.\nL'esordio delle Ferrari 125 S avvenne al circuito di Piacenza l'11 maggio 1947, affidate a Franco Cortese e Nino Farina. Durante le prove Farina danneggi\u00f2 la sua \"125 S Competizione\" e, nonostante fosse stata prontamente riparata, chiese di condurre la \"125 S\" di Cortese, ritenendola pi\u00f9 adatta al circuito. Al diniego di Enzo Ferrari, Farina abbandon\u00f2 la gara, nella quale scese in pista la sola vettura di Cortese, poi costretta al ritiro da un'avaria alla pompa di alimentazione.\nDue settimane dopo, il 25 maggio, Franco Cortese conquist\u00f2 la prima vittoria per la neonata Ferrari, vincendo il Gran Premio di Roma, sul circuito delle Terme di Caracalla.\nI due esemplari costruiti, con alla guida Nuvolari e Cortese, furono poi schierati in gara sul Circuito di Parma, il 13 luglio. Vinse Nuvolari con la \"125 S Competizione\", seguito da Cortese a meno di 10\", alla media di 93,733\u00a0km/h.\nEntrambe le vetture originali sono state smantellate dalla Ferrari allo scopo di riutilizzarne i componenti per le evoluzioni \"125 F1\", \"159\" e \"166\", ma in occasione dei 40 anni dalla fondazione dell'azienda, nel 1987, sulla base dei disegni e delle foto dell'epoca, la Michelotto Automobili \u00e8 stata incaricata di realizzare una replica della vettura \"Ala spessa\", dotata di un motore originale rimasto nel magazzino Ferrari.\nAltre versioni.\nFu realizzata anche la Ferrari 125 C, differente nel tipo di carrozzeria, ma con circa la stessa meccanica."}
{"id": "1365643", "revid": "149727", "url": "https://it.wikipedia.org/wiki?curid=1365643", "title": "Ferrovia Caserta-Aversa", "text": ""}
{"id": "1365645", "revid": "599013", "url": "https://it.wikipedia.org/wiki?curid=1365645", "title": "Varadia", "text": "Il termine Varadia pu\u00f2 riferirsi a due comuni della Romania:"}
{"id": "1365648", "revid": "6923", "url": "https://it.wikipedia.org/wiki?curid=1365648", "title": "Golden Gate Quartet", "text": "Il Golden Gate Quartet, noto anche come Golden Gate Jubilee Quartet, \u00e8 stato un gruppo di musica gospel fondato a Norfolk in Virginia nel 1937 e .\nStoria.\nIl gruppo nacque con il nome di Golden Gate Jubilee Quartet a Norfolk, Virginia, nel 1934 con A. C. \"Eddie\" Griffin, Robert \"Peg\" Ford, Henry Owens e Bill Johnson. Iniziarono come un tradizionale , passando a uno stile pi\u00f9 vicino ai con ritmi ripresi dal blues e dal jazz.\nLa composizione del gruppo vari\u00f2 negli anni quando durante la guerra alcuni elementi furono sostituiti e nuovi entrarono per sostituire quelli che si erano ritirati o che avevano deciso di unirsi ad altri gruppi.\nIl quartetto \u00e8 apparso in film come \"Signorine, non guardate i marinai\" (\"Star Spangled Rhythm\", 1942), \"Hit Parade of 1943\" (1943), \"Ho baciato una stella\" (\"Hollywood Canteen\", 1944), e nel film di Danny Kaye film \"Venere e il professore\" (\"A Song Is Born\", 1948). In quest'ultimo film eseguirono le canzoni \"Joshua Fit the Battle of Jericho\" e, con Louis Armstrong e Virginia Mayo, la canzone \"A Song Is Born\".\nIl Golden Gate Quartet \u00e8 stato inserito nella Vocal Group Hall of Fame nel 1998."}
{"id": "1365649", "revid": "18323", "url": "https://it.wikipedia.org/wiki?curid=1365649", "title": "Tallero di San Gallo", "text": "Il tallero (in tedesco \"Taler\") fu una moneta coniata nel Canton San Gallo fino al 1798. Era suddivisa in 2 \"Gulden\", ognuno di 60 \"Kreuzer\" o 240 \"Pfennig\". Fu sostituito dal \"Frank\" della Repubblica elvetica nel 1798. Questo a sua volta fu sostituito, nel cantone, dal Franco di San Gallo. \nLe monete furono coniate sia dall'Abbazia di San Gallo che dalla citt\u00e0.\nMonete.\nLa citt\u00e0 di San Gallo coni\u00f2 il suo primo tallero nel 1563, assieme all'\"Halbe Taler\".\nDoppeltaler, Taler ed Halbe Taler furono coniati anche agli inizi del XVII secolo. Gli ultimi talleri della citt\u00e0 sono datati 1624. \nLe monete cittadine avevano come simbolo l'orso di San Gallo.\nNel XVIII secolo la citt\u00e0 emise monete in biglione con denominazioni in Kreuzer (2, 3, 4, 6, 15 e 30), ed in Pfennige (1 e 2). Queste ultime monete erano coniate solo da una parte.\nL'abbazia di San Gallo coni\u00f2 i talleri sotto l'abate Bernhard M\u00fcller von Ochenhausen (1594-1630) nel 1622 assieme al Doppeltaler.\nLa monetazione del tallero prosegu\u00ec sotto l'abate Beda Angehrn von Hagenwil (1767-1796). Sotto questo abate furono coniati talleri e mezzi talleri tra il 1776 ed il 1780. Accanto ai talleri l'abate fece anche coniare monete di biglione da 1 Pfennig; da 1, 2, 4, 5 e da 6 Kreuzer. Fece anche coniare monete d'argento da 10, 12, 15, 20 e 30 Kreuzer e da 1 Gulden.\nKlippe.\nAlcuni dei talleri coniati negli anni 1620 erano delle Klippe, cio\u00e8 monete quadrate anzich\u00e9 circolari. \nI talleri della citt\u00e0 furono coniati negli anni dal 1620 al 1624 ed ogni anno accanto ad una moneta circolare era presente una Kippe. \nAnche l'abbazia, che aveva ripreso le coniazioni in quel secolo, us\u00f2 questa tecnica solo nel 1622 per coniare il tallero ed il doppio tallero. Per entrambe le monete furono comunque coniate anche monete di forma circolare."}
{"id": "1365652", "revid": "287204", "url": "https://it.wikipedia.org/wiki?curid=1365652", "title": "Claudio Suarez", "text": ""}
{"id": "1365658", "revid": "297745", "url": "https://it.wikipedia.org/wiki?curid=1365658", "title": "Lago di Tret", "text": ""}
{"id": "1365659", "revid": "110157", "url": "https://it.wikipedia.org/wiki?curid=1365659", "title": "Campionato europeo di pallavolo femminile 1999", "text": "Il campionato europeo di pallavolo femminile 1999 si \u00e8 svolto dal 20 al 25 settembre 1999 a Perugia e Roma, in Italia: al torneo hanno partecipato otto squadre nazionali europee e la vittoria finale \u00e8 andata per la terza volta, la seconda consecutiva, alla .\nQualificazioni.\nAl torneo hanno partecipato: la nazionale del paese organizzatore e sette nazionali qualificate tramite il torneo di qualificazione.\nRegolamento.\nFormula.\nLe squadre hanno disputato una prima fase a gironi con formula del girone all'italiana; al termine della prima fase:\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nTorneo.\nFase a gironi.\nGirone A.\nClassifica.\nLegenda:\nGirone B.\nClassifica.\nLegenda:\nPodio.\nCampione.\nRussia(Terzo titolo)\nSecondo posto.\nCroazia\nTerzo posto.\nItalia"}
{"id": "1365662", "revid": "767487", "url": "https://it.wikipedia.org/wiki?curid=1365662", "title": "Cornel Dinu", "text": "Dopo gli esordi nella squadra della sua citt\u00e0 natale, Cornel Dinu ha svolto tutta la sua carriera nella Dinamo Bucarest, con la quale ha disputato 17 stagioni, vincendo 6 campionati e 2 Coppe di Romania.\nCon la Nazionale romena ha disputato 75 partite, partecipando anche ai Mondiali di calcio Messico 1970.\nCornel Dinu ha anche pubblicato due libri sulla tattica calcistica."}
{"id": "1365664", "revid": "1983214", "url": "https://it.wikipedia.org/wiki?curid=1365664", "title": "V\u0103r\u0103dia de Mure\u0219", "text": "V\u0103r\u0103dia de Mure\u0219 (in ungherese \"T\u00f3tv\u00e1rad\", in tedesco \"Waradia\") \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 6 villaggi: Baia, Juli\u021ba, Lupe\u0219ti, Nicolae B\u0103lcescu, Stejar, V\u0103r\u0103dia de Mure\u0219.\nIl monumento pi\u00f9 importante del comune \u00e8 la chiesa della Presentazione di Maria (\"Intrarea \u00een biseric\u0103 a Maicii Domnului\") nel villaggio di Juli\u021ba, costruita in legno nel 1787."}
{"id": "1365669", "revid": "767487", "url": "https://it.wikipedia.org/wiki?curid=1365669", "title": "Bernard Courtois", "text": "Studi.\nNel 1811 scopr\u00ec, attraverso le sue ricerche, l'esistenza dello iodio, e fu il primo scienziato a isolare la morfina, primo alcaloide conosciuto."}
{"id": "1365670", "revid": "57342", "url": "https://it.wikipedia.org/wiki?curid=1365670", "title": "Barnard Courtois", "text": ""}
{"id": "1365671", "revid": "122598872", "url": "https://it.wikipedia.org/wiki?curid=1365671", "title": "Ferrari 166 MM", "text": "La Ferrari 166 MM \u00e8 una autovettura da competizione prodotta dalla casa di Maranello dal 1948 al 1953. \u00c8 la vettura che fa nascere la dicitura \"barchetta\".\nStoria.\nPresentata al Salone dell'automobile di Torino del 1948, quale evoluzione della \"166 S\", assunse la sigla aggiuntiva \"MM\" (acronimo di Mille Miglia) dopo la vittoria della coppia Clemente Biondetti e Giuseppe Navone, \"166 S coup\u00e9 Allemano\" alla Mille Miglia dello stesso anno.\nLa stagione sportiva del 1949 fu trionfale per la \"166 MM\" che, guidata da Clemente Biondetti e Ettore Salani, vince la Mille Miglia 1949, anche conquistando la seconda piazza con l'equipaggio formato da Felice Bonetto e Francesco Cassani e, proprio la stessa auto pilotata stavolta da Luigi Chinetti, vince la 12 Ore di Parigi e conquista la prima vittoria della Ferrari alla prestigiosa 24 Ore di Le Mans 1949.\nProdotta in 34 esemplari, oltre ai 13 della versione '53, che porta la potenza a 160 CV ed altre migliorie, la vettura venne principalmente \"vestita\" dalla Touring che presenta la sua versione spider al Salone di Torino 1948 insieme alla Ferrari 166 Inter berlinetta.\nLa 166 MM barchetta Touring \u00e8 un'auto armoniosa, anche perch\u00e9 la carrozzeria spider si adatta perfettamente alle proporzioni dell'autotelaio. Su quest'auto il frontale \u00e8 dotato di una griglia arrotondata a listelli orizzontali, con i parafanghi, ormai completamente integrati nel corpo vettura, che rimangono riconoscibili grazie ad un solco che parte sotto i fanali, posti sulla sommit\u00e0 dei parafanghi, gira loro intorno e si fonde armonicamente col corpo vettura. Una nervatura caratterizza la fiancata. Parte dal passaruota anteriore si prolunga lungo tutta la fiancata, fino a toccare il passaruota posteriore, e si esaurisce nella coda arrotondata. La vettura \u00e8 priva di capote, e gli occupanti, in un abitacolo completamente spoglio, sono protetti solo da un basso parabrezza sagomato.\nCon la \"166 MM\" si cimentarono anche la Zagato e la Allemano, con due pregevoli versioni spider, oltre a Vignale che realizz\u00f2 proprie versioni barchetta e coup\u00e9, entrambe su disegno di Giovanni Michelotti. Uno di questi ultimi modelli venne acquistato dal pilota belga Jacques Herzet, il quale, dopo la vittoria al rally Liegi-Roma-Liegi, la fece ricarrozzare dalla carrozzeria Oblin, che aveva sede a Bruxelles. Con la nuova carrozzeria barchetta il pilota ottenne la vittoria nella SAR Cup nel 1955.\nUn altro esemplare del 1953 venne riconvertito dalla Carrozzeria Autodromo e portata in gara alla Mille Miglia del 1953 da Bill Mason, padre del batterista Nick Mason. L'anno successivo, venne nuovamente impiegata con al volante John Fitch e Kirk Douglas.\nParticolare \u00e8 la 166 del pilota della Scuderia Guastalla Giulio Musitella, il quale fece riconvertire la propria vettura dalla Abarth nella Ferrari-Abarth 166 MM/53. Per alleggerire il peso complessivo la carrozzeria fu creata in pannelli d'alluminio imbullonati su un telaio portante. Ci\u00f2 permetteva anche la sostituzione immediata delle parti danneggiate. La linea venne aerodinamicizzata il pi\u00f9 possibile e fu aggiunto un terzo faro centrale. L'esordio in gara avvenne alla Targa Florio del 1953, dove ottenne la vittoria di classe. Il miglior risultato fu la vittoria alla 10 ore di Messina.\nMolti altri furono i piloti privati che la acquistarono in allestimento \"corsa\" per impiegarla, con soddisfacenti risultati, in numerose competizioni, ma altrettanti furono i facoltosi clienti dell'allestimento \"stradale\" che, sovente, pretendevano particolari finiture e colorazioni.\nTra queste automobili destinate ai VIP, \u00e8 d'obbligo citare l'esemplare verde e blu metallizzato ordinato da Gianni Agnelli, quello giallo e blu consegnato a Evita Per\u00f3n oltre al \"coup\u00e9 Vignale\" che fu donato da Enzo Ferrari a Froilan Gonzales, quale compenso per aver conquistato la prima vittoria in Formula 1 della Ferrari.\nIl periodico Motor Trend nomin\u00f2 come sesta nella propria lista delle \u201cLe pi\u00f9 grandi Ferrari di tutti i tempi\u201d la 166 MM Barchetta.\nLa dicitura \"barchetta\".\nQuesta linea essenziale stupisce anche Gianni Agnelli che, notando la somiglianza della vettura a un piccolo motoscafo, esclama\u02d0 \u00ab\"Ma questa non \u00e8 una macchina; \u00e8 una barchetta!\"\u00bb. Il giornalista Giovanni Canestrini, uno dei fondatori della Mille Miglia, ascolta quella frase e propone questo nome per battezzare la 166 MM a Felice Bianchi Anderloni ed Enzo Ferrari, che approvano immediatamente. Da quel momento in poi \"barchetta\" \u00e8 sinonimo di spider senza capote per antonomasia, tanto che negli anni '90 la Fiat lancia un modello omonimo, ispirato a questa creazione di Touring anche nella forma."}
{"id": "1365672", "revid": "1782831", "url": "https://it.wikipedia.org/wiki?curid=1365672", "title": "Nikki Blonsky", "text": "Biografia.\nFiglia di Karen, assistente scolastica, e di Carl Blonsky, controllore municipale per l'inquinamento idrico, ha un fratello di nome Joe. Si diploma alla Great neck village School.\nNel 2007, viene scelta per interpretare Tracy Turnblad, la protagonista del film \"Hairspray\", remake di \"Grasso \u00e8 bello\" di Adam Shankman assieme all'attore e cantante Zac Efron. Questo \u00e8 il suo primo film, prima di debuttare nel mondo del cinema lavorava in una gelateria. \nNel 2008 recita nel film \"Harold\"e partecipa, assieme a Zac Efron, alla trasmissione televisiva italiana \"Il treno dei desideri\", presentata da Antonella Clerici.\nNel giugno 2020 ha fatto coming out, annunciando la sua omosessualit\u00e0 su TikTok.\nDoppiatrici italiane.\nNelle versioni in italiano dei suoi lavori, Nikki Blonsky \u00e8 stata doppiata da:"}
{"id": "1365674", "revid": "399", "url": "https://it.wikipedia.org/wiki?curid=1365674", "title": "Cocktail ufficiali IBA", "text": "Un cocktail ufficiale IBA \u00e8 uno dei molti cocktail selezionati dalla International Bartenders Association (IBA) per l'annuale World Cocktail Competition (WCC) di \"bartending\".\nLe dosi degli ingredienti per i cocktail IBA sono specificate in millilitri (ml).\nLista attuale (2020).\nA febbraio 2020 viene ufficializzata la nuova lista dei cocktail IBA, le principali novit\u00e0 rispetto alla versione del 2011 riguardano l'esclusione del Bacardi Cocktail, del Godfather, del Godmother, dello Screwdriver e del Harvey Wallbanger. Caipiroska e Caipirissima vengono definite varianti ufficiali del Caipirinha, il Tom Collins variante ufficiale del John Collins, e il Puccini e il Rossini varianti ufficiali del Bellini, mentre lo Spritz perde l'appellativo di \"Veneziano\". Le categorie non subiscono variazioni rispetto alla lista del 2011 e con i nuovi inserimenti il numero aumenta da 77 a 90.\nThe Unforgettables\nContemporary Classics\nNew Era Drinks\nListe precedenti.\n1\u00aa lista (1961).\nLa prima lista venne ufficializzata nel 1961 in Norvegia presso il Gausdal Mountain Hotel di Oslo, dopo che il 2 novembre 1960, in occasione dell'annuale congresso dell'IBA tenutosi a Parigi, Angelo Zola aveva proposto di formare un comitato che avesse il compito di codificare un numero limitato di bevande a livello internazionale sulla base dei cocktail pi\u00f9 tipici di ogni paese. In origine i cocktail codificati a livello mondiale furono 50, e per oltre vent'anni tale lista non sub\u00ec variazioni. Nomi come Czarina, Alaska, Grand Slam, sono stati serviti in tutti i bar del mondo, fino a quando non sono stati sostituiti da altri drink. Molti di questi sono usciti dalle ultime codifiche (non solo quella del 2011), tra cui l'Old pal, il Gin and french e il Bronx.\n2\u00aa lista (1986).\nNel 1985, in occasione del congresso dell'IBA ad Amsterdam, venne deciso di apportare delle modifiche alla precedente lista del 1961 per venire incontro alle preferenze dei clienti, che tendevano a non richiedere pi\u00f9 alcuni cocktail. La nuova lista venne codificata l'anno successivo, durante il congresso IBA di Deauville, passando da 50 a 73 cocktail (pi\u00f9 7 varianti), aggiungendone di nuovi e rimuovendone altri dalla precedente lista.\n3\u00aa lista (1993).\nLa nuova lista venne stilata in occasione del congresso IBA del 1993, tenutosi presso l'Hotel Intercontinental di Vienna, dove venne stilato un nuovo elenco di 60 cocktail, di cui quattro analcolici.\n4\u00aa lista (2004).\nFino al 2011 i cocktail ufficiali IBA erano divisi in cinque categorie:\n5\u00aa lista (2011).\nIl 25 novembre 2011, viene ufficializzata la nuova lista dei cocktail IBA direttamente sul sito ufficiale. Molti doppioni spariscono (ad esempio i Manhattan e i Martini, lasciando solo alcuni). Cos\u00ec altri cocktail vengono rimossi, sostituiti da altri poco conosciuti in Italia, ma famosi nel resto del mondo (\u00e8 il caso del Pisco Sour e del Tommy's Margarita). Fino a fine dicembre 2011 i cocktail sono 68, poi arrivano a 77: infatti vengono rimessi in lista cocktail come il Godfather, il Margarita, Cosmopolitan ed altri ancora. In questa lista i cocktail ufficiali sono 77, divisi in tre categorie: \"Contemporary Classics\" (classici contemporanei), \"The Unforgettables\" (indimenticabili) e \"New Era Drinks\" (bevande della nuova epoca).\nThe Unforgettables\nContemporary Classics\nNew Era Drinks\nLista dei prodotti dolcificati.\nL'uso di prodotti dolcificati \u00e8 limitata a 2 cl (equivalenti a 1,35 tbsp oppure a 0,68 fl. oz.) nei \"Pre-Dinner Cocktail\":"}
{"id": "1365679", "revid": "122659415", "url": "https://it.wikipedia.org/wiki?curid=1365679", "title": "Salso (fiume)", "text": "Il Salso, chiamato anche Salso Cimarosa o Sugara \u00e8 un fiume della Sicilia orientale che scorre interamente nel territorio della Provincia di Enna. A differenza del suo omonimo, il fiume Salso (o \"Imera Meridionale\"), che nasce dalle Madonie, il Salso Cimarosa nasce dai monti Nebrodi.\nIl nome \"Salso\" \u00e8 comune a molti fiumi e torrenti della Sicilia aventi origine in zone ricche di sali di sodio e potassio che ne rendono le acque salmastre (di qui il nome).\nIn antichit\u00e0 era noto in latino come \"Cyamos\u014drus\" (dal greco \u039a\u03c5\u03b1\u03bc\u03cc\u03c3\u03c9\u03c1\u03bf\u03c2) che costituisce la possibile etimologia di \"Cimarosa\". Gli Arabi siciliani lo chiamavano \"al-W\u0101d\u012b al-Mal\u012b\u1e25\", ossia \"Il fiume salato\".\n\u00c8 un fiume di portata variabile, della lunghezza di 72\u00a0km, che ha origine da monte Pizzo Gallo, in territorio di Nicosia, dopo aver attraversato i territori dei comuni di Agira, Regalbuto, Gagliano Castelferrato e Centuripe diventa tributario di destra del Simeto. Lungo il suo corso superiore, sbarrato da una diga all'altezza di Regalbuto, forma il grande Lago di Pozzillo. In esso confluiscono i fiumi: Sperlinga, Cerami, Fiume di Troina di sotto e il torrente Gagliano. Scorre a valle di Nicosia, Nissoria, Agira, Gagliano Castelferrato, Regalbuto e Centuripe.\nLa portata del fiume doveva senz'altro essere maggiore nelle epoche antiche."}
{"id": "1365680", "revid": "110157", "url": "https://it.wikipedia.org/wiki?curid=1365680", "title": "E l'uomo incontr\u00f2 il cane", "text": "E l'uomo incontr\u00f2 il cane \u00e8 un libro scritto dall'austriaco Konrad Lorenz.\nCome quasi tutte le sue opere, anche questa tratta del comportamento degli animali, in questo caso, appunto, dei cani. \nLorenz descrive (se pur con un linguaggio divulgativo) in modo dettagliato le sue esperienze ed osservazioni riguardo ai cani con cui ha convissuto, sfatando alcuni miti e spiegando le ragioni di alcuni comportamenti canini a cui spesso l'uomo d\u00e0 un'interpretazione sbagliata. \nLorenz riesce a provare, a seguito dei suoi esperimenti sull'intelligenza emotiva, che i cani hanno coscienza e sentimenti.\nI capitoli del libro:"}
{"id": "1365683", "revid": "307923", "url": "https://it.wikipedia.org/wiki?curid=1365683", "title": "Tagliafuori", "text": "Il tagliafuori fa parte della tecnica di base (dei fondamentali) del gioco della pallacanestro.\nIl giocatore realizza il tagliafuori quando con il proprio corpo riesce a frapporsi tra il canestro e il proprio avversario, costringendolo a restare a contatto con la propria schiena e impedendogli di andare agevolmente a prendere il rimbalzo.\nConseguenza di un tagliafuori ben eseguito da parte di tutti i giocatori della squadra schierata in difesa \u00e8 la cattura del rimbalzo difensivo, cio\u00e8 del pallone che cade dal canestro per un tiro sbagliato da parte della squadra schierata in attacco. "}
{"id": "1365684", "revid": "767487", "url": "https://it.wikipedia.org/wiki?curid=1365684", "title": "L'ultimo viaggio dell'arca di No\u00e8", "text": "L'ultimo viaggio dell'arca di No\u00e8 (\"The Last Flight of Noah's Ark\") \u00e8 un film del 1980, diretto dal regista Charles Jarrott.\nTrama.\nNo\u00e8 Dugan, aviatore un po' balordo, accetta di trasportare con un vecchio B29 la giovane missionaria Bernadette Lafleur con alcuni animali su un'isola del Pacifico dove \u00e8 attesa dai locali abitanti.\nDurante il volo No\u00e8 e Bernadette si accorgono di avere compagnia: due bambini fuggiti dall'orfanotrofio perch\u00e9 affezionati alla donna e agli animali.\nA causa di un errore di rotta provocato dal magnete di un altoparlante che sballa la bussola, finiscono tutto il carburante in volo e sono costretti ad un atterraggio di fortuna su un'isola deserta.\nL\u00ec incontrano due reduci giapponesi che, dopo 35 anni, ignorano la fine della guerra. Dopo il primo approccio non del tutto amichevole riescono a stabilire un contatto e diventano compagni di sventura.\nGrazie a loro, No\u00e8 e Bernadette costruiscono un battello di fortuna con i resti dell'aereo e lasciano l'isola.\nNote.\nCharles Jarrott dirige nuovamente Genevi\u00e8ve Bujold, ad 11 anni di distanza da \"Anna dei mille giorni\".\nLa canzone dei titoli di testa \u00e8 cantata da Alexandra Brown, facente parte delle The Raelettes, le coriste di Ray Charles, e si intintola \"Half of me\"."}
{"id": "1365690", "revid": "1983214", "url": "https://it.wikipedia.org/wiki?curid=1365690", "title": "Usus\u0103u", "text": "Usus\u0103u (fino al 1924 \"Mur\u0103\u015fti\") \u00e8 un comune della Romania di abitanti, ubicato nel distretto di Arad, nella regione storica del Banato.\nIl comune \u00e8 formato dall'unione di 5 villaggi: Bruznic, Dorgo\u0219, P\u0103t\u00e2r\u0219, Usus\u0103u, Z\u0103bal\u021b.\nLa pi\u00f9 importante risorsa economica del comune \u00e8 rappresentata dalla lavorazione del legno, grazie anche alla presenza di aree boschive per 65 km\u00b2 complessivi.\nTra i luoghi di interesse del comune si segnalano:"}
{"id": "1365691", "revid": "287204", "url": "https://it.wikipedia.org/wiki?curid=1365691", "title": "Ususau", "text": ""}
{"id": "1365698", "revid": "775372", "url": "https://it.wikipedia.org/wiki?curid=1365698", "title": "Chal'mer-Ju", "text": "Chal'mer-Ju (in lingua russa \u0425\u0430\u043b\u044c\u043c\u0435\u0440-\u042e) \u00e8 una citt\u00e0 fantasma, abbandonata nel 1995, situata in Russia, nella Repubblica dei Komi.\nStoria.\nLa cittadina prendeva il nome dal fiume Khalmer-Yu. Il nome, tradotto nella lingua dei Nenets, significa \"Fiume nella valle della morte\", perch\u00e9 il luogo era utilizzato come sepolcreto dalla popolazione autoctona. \nIl carbone nella zona fu scoperto all'inizio degli anni '40. L'industria mineraria industriale inizi\u00f2 nel 1957. Inizialmente l'insediamento aveva circa 7000 abitanti, per poi arrivare a 4000 nel 1990.\nA seguito del crollo dell'URSS, nel 1993 venne deciso di chiudere le operazioni minerarie per i costi troppo alti e di liquidare l'insediamento entro il 1995.\nDurante lo sfratto sono stati utilizzati poliziotti antisommossa della OMON. Le persone che non accettavano la chiusura dell'insediamento sono state costrette con la forza a trasferirsi a Vorkuta. Alcune famiglie hanno poi ricevuto appartamenti incompiuti ed altri sono stati trasferiti in dormitori e hotel della citt\u00e0.\nNei primi anni 2000 \u00e8 diventato un campo di addestramento militare chiamato Pemboy (\u041f\u0435\u043c\u0431\u043e\u0439)."}
{"id": "1365700", "revid": "1543377", "url": "https://it.wikipedia.org/wiki?curid=1365700", "title": "Dino Formaggio", "text": "Biografia.\nNato a Milano nel 1914, inizi\u00f2 giovanissimo a lavorare in fabbrica quando, a soli dodici anni, trov\u00f2 impiego alla Brown Boveri di Milano. Ben presto per\u00f2 la sua indole portata allo studio, supportata da una vivace intelligenza, lo spron\u00f2 a iscriversi alle scuole serali.Quest'esperienza, che accomunava lo studio al lavoro, dura ma anche formativa (nel frattempo aveva cambiato lavoro, passando alle Orologerie Binda per avere pi\u00f9 tempo libero da dedicare allo studio), acu\u00ec sempre pi\u00f9 la sua sensibilit\u00e0 verso i problemi sociali, che costituiranno in seguito, anche quando diventer\u00e0 professore di liceo al Manzoni di Milano e poi incaricato di Estetica presso l'Universit\u00e0 di Pavia, il soggetto prevalente del suo percorso culturale, sia filosofico che umano.\nOttenuto il diploma di maestro elementare nel 1933, venne trasferito a Motta Visconti, nello stesso istituto dove alcuni anni prima aveva insegnato la poetessa Ada Negri. Pur insegnando, prosegu\u00ec gli studi iscrivendosi all'Universit\u00e0 Statale di Milano, dove si laure\u00f2 nel 1938, relatore il professor Antonio Banfi, discutendo una tesi dal titolo \"Fenomenologia dell'arte, rapporto tra arte e tecnica nelle estetiche europee contemporanee\", avveniristica per quei tempi, incentrata com'era sul tema della tecnica artistica. Fu legato da un'intensa amicizia con la poetessa Antonia Pozzi.\nNei primi anni del dopoguerra, dopo aver partecipato attivamente alla lotta partigiana, Dino Formaggio entr\u00f2 a far parte dell'Universit\u00e0 Statale di Milano come assistente alla cattedra di Estetica. Collabor\u00f2 anche alla rivista \"Studi filosofici\" e pubblic\u00f2 alcuni saggi, come \"Fenomenologia della tecnica artistica\", riprendendo e ampliando la sua tesi di laurea. In virt\u00f9 di questa pubblicazione, si aggiudic\u00f2 l'incarico alla cattedra di Estetica di Pavia.\nFormaggio si trasfer\u00ec in Veneto nel 1963, dopo aver vinto il concorso a cattedra quale Professore ordinario d'Estetica presso l'Universit\u00e0 di Padova, tra il 1966 ed il 1978, un periodo molto difficile per tutto il mondo accademico italiano e in modo particolare per quello di Padova a causa delle forti tensioni causate dalla rivolta studentesca prima, e dal nascente terrorismo armato poi, assumendo dapprima l'incarico di preside della Facolt\u00e0 di Magistero e poi quella di pro-rettore. Tra i suoi allievi padovani vi furono Massimo Cacciari e Giangiorgio Pasqualotto.\nDal 1979 al 1984 ricopr\u00ec la cattedra di Estetica presso l'Universit\u00e0 Statale di Milano, della quale fu poi professore emerito. Tra i suoi allievi figurano Massimo Cacciari, Elio Franzini e Pierluigi Panza. Nel 1995 gli allievi pubblicarono un libro in suo onore \"Il canto di Seikilos. Scritti per Dino Formaggio\".\nNel 1996 gli fu conferito il premio \"Lion d\u2019Or International 1996\" nell'arena romana di N\u00eemes per le pubblicazioni di filosofia e il suo impegno civile. Mor\u00ec a Illasi, in provincia di Verona, a novantaquattro anni, nel 2008.\nA Teolo, comune della provincia di Padova, gli \u00e8 stato dedicato il Museo di arte contemporanea Dino Formaggio, la cui nascita nel 1993 \u00e8 stata resa possibile da alcune donazioni all'ente effettuate grazie al suo interessamento, e la cui collezione comprende opere di autori del XIX e del XX secolo quali Dino Lanaro, Aligi Sassu, Medardo Rosso e Renato Birolli.\nBiblioteca personale.\nIl Fondo librario Dino Formaggio \u00e8 stato donato dagli eredi alla Biblioteca di Filosofia dell'Universit\u00e0 degli Studi di Milano nel 2016 ed \u00e8 costituito dalla consistente biblioteca filosofica di studio (oltre 2200 volumi) del pensatore. Il fondo \u00e8 stato recentemente catalogato ed \u00e8 ora disponibile alla consultazione e in parte, al prestito. Tutti i volumi sono stati associati al possessore, riportano lo stato della copia e segnalano la presenza di note, commenti, dediche, firme autografe. Sono in fase di catalogazione i periodici."}
{"id": "1365701", "revid": "339392", "url": "https://it.wikipedia.org/wiki?curid=1365701", "title": "Imera Meridionale - Salso", "text": ""}
{"id": "1365703", "revid": "656701", "url": "https://it.wikipedia.org/wiki?curid=1365703", "title": "Centoventisei", "text": ""}
{"id": "1365704", "revid": "287204", "url": "https://it.wikipedia.org/wiki?curid=1365704", "title": "Komsomol'skij (Komi)", "text": "Komsomol'skij () \u00e8 una localit\u00e0 abitata della Russia, situata nella Repubblica dei Komi. Ha lo \"status\" di \"insediamento di tipo urbano\" (che le venne concesso nel 1949) ed \u00e8 compresa nel distretto urbano della citt\u00e0 di Vorkuta."}
{"id": "1365710", "revid": "1305772", "url": "https://it.wikipedia.org/wiki?curid=1365710", "title": "Synja (citt\u00e0)", "text": "Synja (in lingua russa C\u044b\u043d\u044f) \u00e8 una citt\u00e0 situata in Russia, nella Repubblica dei Komi."}
{"id": "1365714", "revid": "287204", "url": "https://it.wikipedia.org/wiki?curid=1365714", "title": "Donatore di elettroni", "text": "Con il termine donatore di elettroni (spesso si usa, pi\u00f9 semplicemente, il termine non del tutto corretto \"donatore\") si indica una specie chimica in grado di donare elettroni ad un'altra specie chimica durante una reazione. I donatori di elettroni sono agenti riducenti che, proprio in virt\u00f9 del loro donare elettroni, vengono ossidati dal processo di trasferimento.\nAlcuni donatori di particolare rilevanza sono gli idrocarburi del petrolio, solventi poco clorurati come il vinilcloruro o composti inorganici ridotti.\nIn biochimica.\nIn biochimica, si ha tipicamente trasferimento di elettroni durante la respirazione cellulare, con un conseguente rilascio di energia chimica spendibile dalla cellula: essa infatti ottiene l'energia necessaria per sopravvivere attraverso il trasferimento di elettroni da donatori ad accettori. Questo avviene in special modo attraverso la catena di trasporto degli elettroni. Queste reazioni sono di elevato interesse non solo dal punto di vista energetico, ma anche perch\u00e9 sono coinvolte nella naturale degradazione di molecole organiche, anche contaminanti."}
{"id": "1365719", "revid": "1305772", "url": "https://it.wikipedia.org/wiki?curid=1365719", "title": "Koslan", "text": "Koslan (in lingua russa \u041a\u043e\u0441\u043b\u0430\u043d) \u00e8 una citt\u00e0 situata in Russia, nella Repubblica dei Komi."}
{"id": "1365721", "revid": "1566286", "url": "https://it.wikipedia.org/wiki?curid=1365721", "title": "Isa Bluette", "text": "Biografia.\nDopo aver lavorato come operaia presso la Manifattura Tabacchi di Torino, cominci\u00f2 fin da giovanissima a calcare le scene del caf\u00e9-chantant come sciantosa, facendosi notare in particolare per la sua avvenenza e la sua forte carica sensuale sul palcoscenico.\nDiventa rapidamente una vedette e primadonna di una serie di riviste ed operette di successo in tutta Italia. Importa da Parigi la famosa \"passerella\" (la sfilata degli artisti all'estremit\u00e0 del palcoscenico, quindi in prossimit\u00e0 del pubblico); \u00e8 lei inoltre a presentare per prima la scena della soubrette circondata da un folto numero di uomini eleganti.\nNegli anni venti i suoi spettacoli, caratterizzati da grande sfarzo e sensualit\u00e0, ebbero un notevole successo in tutta Italia; con la sua compagnia, Isa Bluette lanci\u00f2 in quel periodo quelli che poi diverranno i comici pi\u00f9 importanti del teatro italiano: su tutti Erminio Macario (dal 1925) ed Antonio de Curtis Tot\u00f2 (dal 1928), dimostrando un intuito artistico cui il nostro teatro deve moltissimo.\n\"Gatte di lusso\", \"Donne, Ventagli e fiori\", \"Madama Follia\", \"Il Paradiso delle donne\", \"Mille e una donna\", sono solo alcuni dei titoli di questo periodo.\nNel 1926 porta a un notevole successo la canzone \"Creola\" di Ripp (Luigi Miaglia) e Bel Ami (Anacleto Francini), tra l'altro a lei dedicata. Celebre, nel testo della canzone, il verso \"straziami, ma di baci saziami\". La canzone Creola, anni dopo la guerra, venne riproposta anche da Nilla PIzzi e Claudio Villa. \nA partire dagli anni trenta si dedicher\u00e0 sempre pi\u00f9 all'operetta, continuando ad avere sempre un buon successo di pubblico. \"Poesia senza veli\", \"Il ratto delle cubane\", continuano a registrare il tutto esaurito in tutta Italia.\nNel 1939 contrae la tisi che la mina gravemente nel fisico e la porta al ricovero presso l'Ospedale Molinette di Torino. Poco prima di morire quarantunenne per le conseguenze della malattia, sposa l'attore Nuto Navarrini.\n\u00c8 sepolta al Cimitero monumentale di Torino. Purtroppo a causa del conflitto bellico e delle distruzioni che ne seguirono, la morte della famosa diva \u00e8 stata quasi dimenticata, tanto che a Torino, nella sua citt\u00e0, non esiste alcun ricordo dedicato alla sua memoria."}
{"id": "1365723", "revid": "1906976", "url": "https://it.wikipedia.org/wiki?curid=1365723", "title": "Ferrari 166 F2", "text": "La 166 F2 fu la prima delle autovetture da competizione Ferrari della serie \"166\", seguita dalla 166 S, dalla 166 Inter, dalla 166 Inter C, dalla 166 Inter S e dalla 166 MM. Debutt\u00f2 il 26 settembre 1948 al Gran Premio di Firenze, dove vinse con il pilota Raymond Sommer.\nLa vettura 166 F2 venne concepita attorno al motore 2 litri (1995,05) che gi\u00e0 equipaggiava le 166 a ruote coperte, la cui potenza fu incrementata a circa 150CV grazie all'adozione di tre carburatori Weber 32DCF in luogo di uno solo come sulle vetture Sport.\nLa 166 F2, il cui nome deriva dalle competizioni di Formula 2 per le quali era stata concepita, fu l'auto con cui il pilota Juan Manuel Fangio cominci\u00f2 ad affermarsi in Europa. La versione da lui pilotata era dipinta con una livrea blu/gialla, in quanto era sponsorizzata dall'Automobil Club argentino.\nNel 1949 venne approntata la versione 166 FL (anche chiamata \"166 C America\"), un'evoluzione del modello realizzata per le gare sudamericane di formula libera, il cui motore sovralimentato erogava 260 CV a 7000 giri/min.\nLa vettura domin\u00f2 diverse edizioni della Temporada Argentina, nonostante l'agguerrita concorrenza di Alfa Romeo, Maserati e Mercedes. Oltre a ci\u00f2 la 166 F2 conquist\u00f2 i GP di Roma, Napoli, Bari, Monza e Reims."}
{"id": "1365726", "revid": "1305772", "url": "https://it.wikipedia.org/wiki?curid=1365726", "title": "Windows Live Search", "text": "Live Search (formalmente \"Windows Live Search\" e in precedenza \"MSN Search\") era il nome di un motore di ricerca per il web, sviluppato da Microsoft per battere la concorrenza di altri avversari come Google e Yahoo!, sostituito poi nel giugno 2009 da Bing.\nStoria.\nMSN Search.\nMSN Search era un servizio di Microsoft che comprendeva un motore di ricerca, un indice e un crawler. Il 12 settembre del 2006, MSN Search venne sostituito da Live Search. Quest'ultimo permette agli utenti di fare ricerche, secondo dei specifici criteri di informazioni, utilizzando la barra di ricerca che include Web, notizie, immagini, musica, desktop, local, e Microsoft Encarta. MSN Search mira a rendere i suoi 2,5 miliardi di richieste da tutto il mondo \"pi\u00f9 utili nel fornire ai consumatori un migliore accesso alle informazioni e pi\u00f9 precise risposte alle loro domande.\" Il menu di configurazione \u00e8 disponibile per cambiare il motore di ricerca predifinto su Internet Explorer, ma la selezione \u00e8 talvolta critica in quanto \u00e8 limitata, e l'URL personalizzato non possono essere inseriti se non installati come add-on.\nMSN Search venne lanciato per la prima volta nell'autunno del 1998 usufruendo dei risultati di ricerca di Inktomi. Verso gli inizi del 1999, MSN Search distribu\u00ec una versione che mostrava i risultati procurati da Looksmart con quelli di Inktomi, eccetto in un breve periodo del 1999, quando i risultati venivano forniti da AltaVista. Da quando la Microsoft aggiorn\u00f2 MSN Search per fornire dei risultati forniti dalla Microsoft, l'indice di quali veniva aggiornato settimanalmente o quotidianamente. L'aggiornamento venne inizialmente distribuito come programma in fase di sviluppo nel novembre del 2004 (basato su un lavoro di diversi anni di ricerca), e arriv\u00f2 alla versione definitiva nel febbraio del 2005. La ricerca delle immagini \u00e8 finanziata per 1/3 da Picsearch. Il servizio ha iniziato anche a fornire i suoi risultati del motore di ricerca ad altri portali, nel tentativo di avere un'ottima competenza sul mercato.\nLive Search.\nLa prima versione beta pubblica di Live Search \u00e8 stata distribuita l'8 marzo 2006, e la versione finale l'11 settembre 2006, sostituendo MSN Search.\nIl 21 marzo 2007, \u00e8 stato annunciato che la Microsoft intendeva separare la famiglia di servizi di Live Search da quella di Windows Live. Live Search \u00e8 stato integrato all'interno di Live Search and Ad Platform diretto da Satya Nadella, parte di \"Microsoft Platform and Systems division\". Come parte di quest cambiamento, Live Search \u00e8 stato integrato con Microsoft adCenter.\nNel passaggio da MSN Search a Live Search, la Microsoft interruppe l'utilizzo di Picsearch come provider di ricerca per le immagini e inizi\u00f2 ad eseguire le ricerche delle immagini alimentato dagli algoritmi di ricerca del provider personale.\nProdotti di ricerca.\nOltre alla ricerca di pagine web, Live Search offriva anche i seguenti servizi di ricerca:\nServizi per i webmaster.\nLive Search era anche aperto ai webmaster che volevano gestire lo status di web crawling dei propri siti mediante il Live Search Webmaster Center. Inoltre, gli utenti potevano inserire contenuti su Live Search utilizzando uno dei seguenti metodi:\nAltri servizi.\nLive Search Mobile consentiva di visualizzare i risultati di ricerca su apparecchi mobili. Microsoft inoltre ha sviluppato altri strumenti di ricerca, quali Windows Desktop Search.\nUn altro servizio, ancora attivo, non direttamente collegato alle ricerche web, ma che offre servizi di ricerca, \u00e8 ad esempio Windows Live Hotmail\nRisultati di ricerca.\nLive Search non si limitava nel riferire pagine indicizzate ad una corrispettiva query di ricerca.\nQuando si inseriva una query di ricerca utilizzando pi\u00f9 parole contemporaneamente, Live Search cercava di trovare tutti i risultati disponibili basandosi su tutte le parole chiave inserite. Tuttavia Live Search disponeva delle opzioni per una ricerca pi\u00f9 avanzata tramite i link:\nOpzioni di ricerca avanzate.\nNelle ricerche su Live search era possibile utilizzare degli operatori per ottimizzare i risultati di ricerca.\nLive Search riconosce l'operatore tramite i seguenti simboli:\nParole chiave di ricerca avanzate.\nUna variet\u00e0 di operatori per la ricerca avanzata possono essere utilizzati per eseguire ricerche pi\u00f9 sofisticate. Queste sono:\nSidebar gadgets.\nLive Search Gadget era per la Sidebar di Windows Vista che utilizzava Live Search per recuperare tutti i risultati di ricerca salvati dell'utente e renderli direttamente nel gadget. Il gadget permette agli utenti di configurare fino due configurazioni di ricerca personalizzate. Gli utenti possono anche effettuare una ricerca utilizzando Live Search Macro; da questo gadget \u00e8 possibile creare le proprie macro o trovarne alcune in Windows Live Gallery.\nLive Search Traffic Gadget visualizza in tempi reali le condizioni del traffico, usufruendo del servizio di Live Search Maps. Il gadget fornisce le indicazioni stradali, i collegamenti locali e la vista del traffico a schermo intero. Attualmente sono disponibili solo i dati del traffico di 23 citt\u00e0 statunitensi, tra cui Atlanta, Boston, Chicago, Denver, Detroit, Houston, Los Angeles, Milwaukee, New York, Oklahoma City, Philadelphia, Phoenix, Pittsburgh, Portland, Providence, Sacramento, Salt Lake City, San Diego, San Francisco, Seattle, St. Louis, Tampa e Washington DC.\nIl 30 ottobre 2007, sia i gadget di Live Search sia Live Search Traffic vennero rimossi da Windows Live Gallery a causa di possibili problemi di sicurezza che avrebbero potuto discriminare la sicurezza. Tuttavia, dal 24 gennaio 2008, i gadget del traffico di Live Search Traffic sono disponibili per il download, in seguito ad una risoluzione dei problemi sfavorevoli alla sicurezza.\nIniziative e promozioni.\nDal 1\u00ba maggio 2006, Live Search fornisce i risultati di ricerca per A9, un servizio di Amazon, e il sito di ricerca interattivo di Ms. Dewey.\nIl 17 gennaio 2007, la Microsoft che tutte le ricerche fatte da un apposito portale del sito porterebbe a raccogliere fondi per l'UNHCR per i bambini rifugiati, ninemillion.org. L'importo che deve essere donato non \u00e8 facilmente disponibile sul sito di Microsoft, ma Reuters AlertNet riporta che l'importo che deve essere donato \u00e8 di 0,01 $ (0,0063 \u20ac) per ricerca, con un minimo di 100.000 $ (63.000 \u20ac, circa) e un massimo di 250.000 $ (158.000 \u20ac, equivalente a 25 milioni di ricerche).\nNell'aprile del 2007, la Microsoft ha lanciato Live Search Club, dove gli utenti possono vincere premi per partecipare a gare di giochi di parola, generate dalle query di Live Search.\nNel febbraio del 2008, Microsoft ha lanciato un servizio simile, chiamato \"Big Snap Search\".\nChiusura.\nNel giugno 2009 la Microsoft ha deciso di chiudere Windows Live per dare vita ad un nuovo motore di ricerca Bing entrato in servizio. Bing si presenta come un motore pi\u00f9 leggero, snello e pratico."}
{"id": "1365728", "revid": "287204", "url": "https://it.wikipedia.org/wiki?curid=1365728", "title": "Genevieve Bujold", "text": ""}
{"id": "1365732", "revid": "279042", "url": "https://it.wikipedia.org/wiki?curid=1365732", "title": "Blagovo", "text": ""}
{"id": "1365736", "revid": "729019", "url": "https://it.wikipedia.org/wiki?curid=1365736", "title": "NTLDR", "text": "NTLDR (abbreviazione di \"NT Loader\") \u00e8 il boot loader di Windows NT, incluso anche in alcune delle sue ultime versioni (2000/XP/Server 2003). Da Windows Vista in poi, \u00e8 stato sviluppato un nuovo caricatore di avvio: winload.exe nonch\u00e9 il relativo gestore di avvio (Windows Boot Manager). NTLDR pu\u00f2 essere caricato sia da Disco rigido che da dispositivi rimovibili (come CD-ROM, disco USB, floppy disk). NTLDR pu\u00f2 anche caricare sistemi operativi non NT indicando l'appropriato boot sector in un file.\nOltre a svolgere la funzione di caricatore di avvio, NTLDR \u00e8 anche boot manager."}
{"id": "1365737", "revid": "1305772", "url": "https://it.wikipedia.org/wiki?curid=1365737", "title": "\u0160\u010del'jajuk", "text": "\u0160\u010del'jajuk (in lingua russa \u0429\u0435\u043b\u044c\u044f\u044e\u043a) \u00e8 una citt\u00e0 situata in Russia, nella Repubblica dei Komi."}
{"id": "1365741", "revid": "547034", "url": "https://it.wikipedia.org/wiki?curid=1365741", "title": "V\u00e2rfurile", "text": "V\u00e2rfurile \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 8 villaggi: Avram Iancu, Gro\u0219i, Lazuri, M\u0103gulicea, Merme\u0219ti, Poiana, V\u00e2rfurile, Vidra.\nTra i luoghi di interesse del comune si segnalano tre chiese in legno:\nNel villaggio di Avram Iancu si svolge ogni anno una manifestazione folcloristica denominata \"Nedeia de la T\u0103c\u0103\u015fele\"."}
{"id": "1365744", "revid": "287204", "url": "https://it.wikipedia.org/wiki?curid=1365744", "title": "Varfurile", "text": ""}
{"id": "1365745", "revid": "1305772", "url": "https://it.wikipedia.org/wiki?curid=1365745", "title": "\u017deleznodoro\u017enyj (Repubblica dei Comi)", "text": "\u017deleznodoro\u017enyj (in lingua russa \u0416\u0435\u043b\u0435\u0437\u043d\u043e\u0434\u043e\u0440\u043e\u0436\u043d\u044b\u0439) \u00e8 una citt\u00e0 di 20.000 abitanti situata in Russia, nella Repubblica dei Komi."}
{"id": "1365748", "revid": "15756", "url": "https://it.wikipedia.org/wiki?curid=1365748", "title": "Massilia Sound System", "text": "I Massilia Sound System sono un gruppo reggae nato a Marsiglia negli anni '80 che ha sviluppato una versione \"provenzale\" della musica reggae/rub-a-dub giamaicana attraverso l'utilizzo di liriche in occitano, cosa che li rende immediatamente riconoscibili. Per lungo tempo la loro musica \u00e8 stata disconosciuta dall'industria musicale, cosa che li ha spinti a fondare una casa di produzione, la \"Roker promocion\". Il gruppo \u00e8 sempre molto impegnato nella realizzazione di eventi pubblici a Marsiglia\nAnche i Massilia hanno contribuito alla rinascita della citt\u00e0, specialmente a partire dal 1990, quando i loro sforzi si sono uniti agli ottimi risultati ottenuti dall'Olimpique Marsiglia e ai contributi di altri membri della scena musicale marsigliese, permettendo cos\u00ec ad un'intera generazione di giovani marsigliesi di essere fieri della propria citt\u00e0 e della sua capacit\u00e0 di essere il principale motore culturale della Francia.\nIl 14 febbraio 2002 al teatro Toursky di Marsiglia, i membri del gruppo si sono stati insigniti del titolo di Cavalieri dell'ordine dell'arte e delle lettere, una delle pi\u00f9 importanti onorificenze civili francesi.\nLo scorso 18 luglio 2008 \u00e8 deceduto all'et\u00e0 di 47 anni Lux-B (all'anagrafe Lux Bott\u00e8), che da pi\u00f9 di un anno combatteva contro il cancro.\nFigura carismatica ed emblematica del gruppo, l'MC lascia la \"chourmo\" con un incolmabile vuoto."}
{"id": "1365749", "revid": "108981885", "url": "https://it.wikipedia.org/wiki?curid=1365749", "title": "Archivolto", "text": "L'archivolto \u00e8 un elemento architettonico che corona l\u2019arco di una porta o finestra o di altra apertura avente varie funzioni (acquedotti, navate, porticati...).In particolare, \u00e8 la fascia (solitamente posta all'esterno) a modanatura semplice o decorata dell'imbotte dell'arco (pi\u00f9 evidente nel caso di archi strombati) che si profila seguendone il perimetro.\nL'archivolto non ha generalmente una funzione statica, risultando il pi\u00f9 delle volte puramente decorativo. Ricorre nell'architettura romana, dove segue le forme dell'arco e, successivamente, con decorazioni in linea con lo stile, in quelle romanica e rinascimentale.\nLa sua funzione principale \u00e8 quella di accentuare il valore spaziale dell'arco. L'archivolto riprende i motivi decorativi delle trabeazioni, dei fregi, delle cornici e dei pilastri.\nPu\u00f2 essere ottenuto con i conci a sporgere se l'arco \u00e8 in pietra o con elementi in cotto se l'arco \u00e8 in muratura.\nIn alcuni casi \u00e8 usato come sinonimo di ghiera."}
{"id": "1365753", "revid": "26415", "url": "https://it.wikipedia.org/wiki?curid=1365753", "title": "Masserie", "text": ""}
{"id": "1365755", "revid": "767487", "url": "https://it.wikipedia.org/wiki?curid=1365755", "title": "La banda di Harry Spikes", "text": "La Banda di Harry Spikes (\"The Spikes Gang\") \u00e8 un film del 1974 diretto da Richard Fleischer, con Lee Marvin.\nTrama.\nHarry Spikes \u00e8 un furbo e spregiudicato pistolero e rapinatore di banche che, rimasto ferito, viene nascosto e curato da tre adolescenti, Will, Les e Tod, inizialmente all'oscuro del suo passato criminoso.\nUna volta guarito, l'uomo affascina i ragazzi con il racconto delle sue rapine, arrivando presto a convincerli a seguirlo con l'illusione di facili guadagni. I tre abbandonano le loro famiglie di poveri contadini e seguono il furfante nelle sue prossime avventure. Imparando ad usare le pistole, diventano un po' alla volta, sotto la guida di Spikes, dei rapinatori incalliti. Ma il delitto non paga: il successo dei loro crimini viene controbilanciato presto dalla rapida discesa agli inferi che li attende tutti quanti.\nDurante una rapina Tod, il pi\u00f9 pasticcione dei tre ragazzi, rimane colpito da un proiettile alla schiena. La banda fugge ed Harry Spikes \u00e8 pronto ad abbandonare il ragazzo moribondo, se non fosse per l'ostinazione degli altri due, che non sono disposti a lasciare l'amico. Ma le ferite di Tod sono incurabili. Dopo la sua morte ai restanti membri della \"gang\" appare ormai chiaro che le cose non saranno pi\u00f9 come prima e il gruppo si scioglie.\nMentre le autorit\u00e0 locali sono sulle tracce dei rapinatori, Will si separa momentaneamente da Les e torna a casa. Quando cerca di ricongiungersi con l'amico, scopre che Harry Spikes li ha traditi, accordandosi con uno sceriffo, al quale ha promesso di consegnare i ragazzi in cambio di un salvacondotto per s\u00e9. Les, nel periodo in cui \u00e8 rimasto da solo, \u00e8 caduto vittima di un'imboscata organizzata proprio da Spikes ed \u00e8 stato gravemente ferito e preso prigioniero. Will, di nascosto, riesce a raggiungerlo. Vorrebbe liberarlo e portarlo in salvo, ma le sue condizioni sono disperate e il ragazzo muore tra le sue braccia.\nA questo punto Will \u00e8 determinato a vendicare con il sangue la morte dei suoi amici e a farla pagare al loro ex mentore. Spikes, dal canto suo, si sta godendo i frutti delle sue rapine, quando viene raggiunto dal ragazzo, che lo affronta armato di pistola.\nNella sparatoria che segue Spikes resta ucciso e Will gravemente ferito all'addome. Con le ultime forze, il ragazzo si trascina fino alla stazione. Le energie vitali lo abbandonano un attimo prima di salire sul treno che lo potrebbe riportare a casa. Mentre agonizza, il ragazzo ha la mente piena del ricordo dei suoi giorni passati, insieme agli amici perduti, prima che Harry Spikes entrasse nelle loro vite per distruggerle."}
{"id": "1365759", "revid": "228587", "url": "https://it.wikipedia.org/wiki?curid=1365759", "title": "Old school", "text": ""}
{"id": "1365776", "revid": "580", "url": "https://it.wikipedia.org/wiki?curid=1365776", "title": "Societ\u00e0 Italiana per il Traforo del Monte Bianco", "text": "Sitmb - Societ\u00e0 Italiana per il Traforo del Monte Bianco S.p.A. \u00e8 una azienda italiana che opera nel settore della gestione in concessione di tratti autostradali.\nGestisce, insieme alla societ\u00e0 francese \"ATMB SA\", il 50% del Traforo del Monte Bianco. La concessione ha scadenza nel 2050.\nStoria.\nSITMB nasce il 1\u00ba settembre 1957 con sede ad Aosta, in attuazione della Legge 846/54 \"Ratifica ed Esecuzione della Convenzione tra Italia e Francia per il Traforo del Monte Bianco\" per la costruzione, anche affidata in concessione ad una azienda terza, del versante italiano del Traforo del Monte Bianco. I soci fondatori sono stati lo Stato Italiano con il 32.2%, Regione Autonoma Valle d'Aosta con il 10.6%, il Cantone di Ginevra con il 3.1%, la Citt\u00e0 di Ginevra con il 3.1% e Finanziaria del Monte Bianco S.p.A. con il 51%. Entrata a far parte del gruppo IRI, nel 1982 viene ceduta ad Autostrade S.p.A.."}
{"id": "1365782", "revid": "117697193", "url": "https://it.wikipedia.org/wiki?curid=1365782", "title": "Pitch", "text": ""}
{"id": "1365783", "revid": "1573940", "url": "https://it.wikipedia.org/wiki?curid=1365783", "title": "Gorilla beringei beringei", "text": "Il gorilla di montagna (Gorilla beringei beringei ) \u00e8 una delle due sottospecie del gorilla orientale.\nDescrizione.\nIl gorilla di montagna si distingue dagli altri gorilla per il pelo pi\u00f9 lungo e pi\u00f9 scuro, che sulla schiena dei maschi adulti assume un colore grigio argenteo. I maschi pesano tra 140 e 180\u00a0kg, le femmine tra 70 e 110\u00a0kg. Sul cranio sono presenti due creste ossee, pi\u00f9 sviluppate nei maschi: una superiore (sagittale) e una sulla nuca.\nBiologia.\nI gorilla di montagna sono animali diurni e terrestri; anche se sono in grado di arrampicarsi sugli alberi, sono i primati meglio adattati alla vita al suolo. La locomozione \u00e8 essenzialmente quadrupede, ma possono percorrere brevi tratti in posizione bipede.\nSono erbivori, nutrendosi soprattutto di foglie, gambi, germogli e, in minor misura, di cortecce, radici e fiori. Un piccolo contributo alla dieta \u00e8 costituito da insetti (formiche e larve) e lumache. Un maschio adulto pu\u00f2 mangiare in un giorno anche 34\u00a0kg di cibo vegetale, una femmina poco pi\u00f9 della met\u00e0.\nLe femmine hanno il primo figlio tra i 10 e i 12 anni, mentre i maschi cominciano ad accoppiarsi intorno ai 15 anni. L'allattamento dura fino a tre anni, anche se i piccoli integrano la dieta con sostanze solide dagli otto mesi.\nTra le femmine di gorilla di montagna sono stati documentati comportamenti omosessuali.\nDistribuzione e habitat.\nPer lo IUCN la popolazione complessiva di questa sottospecie ha superato nel 2018 i 1000 esemplari (nel 2008 erano 680), suddivisi in due subpopolazioni isolate: la prima nella regione dei Monti Virunga, un'area di al confine tra Uganda (Parco nazionale dei gorilla di Mgahinga), Ruanda (Parco nazionale dei Vulcani) e Repubblica Democratica del Congo (Parco nazionale dei Virunga), e la seconda confinata in un'area di 330 km\u00b2 all'interno del Parco nazionale impenetrabile di Bwindi, nell'Uganda sud-occidentale.\nConservazione.\nPer la esiguit\u00e0 della popolazione residua e la ristrettezza del suo areale, la lista rossa IUCN classificava \"Gorilla beringei beringei\" come sottospecie in pericolo critico di estinzione (\"Critically Endangered\") fino al 15 novembre 2018, data in cui ha perso il livello di criticit\u00e0."}
{"id": "1365790", "revid": "17654", "url": "https://it.wikipedia.org/wiki?curid=1365790", "title": "Arpista", "text": ""}
{"id": "1365799", "revid": "145180", "url": "https://it.wikipedia.org/wiki?curid=1365799", "title": "Generatore alla Fibonacci ritardato", "text": ""}
{"id": "1365800", "revid": "1305772", "url": "https://it.wikipedia.org/wiki?curid=1365800", "title": "Snakes", "text": "Snakes \u00e8 la versione tridimensionale del videogioco \"Snake\", progettata per la console N-Gage. \u00c8 scaricabile gratuitamente dal sito e pu\u00f2 essere copiato su un altro dispositivo N-Gage via Bluetooth.\nUna nuova versione \u00e8 disponibile ed \u00e8 gi\u00e0 implementata nella maggior parte dei telefoni Nokia appartenenti alla serie N."}
{"id": "1365801", "revid": "1305772", "url": "https://it.wikipedia.org/wiki?curid=1365801", "title": "Haltern (accampamento romano)", "text": "L'Aliso latina corrisponde ad una serie di campi militari romani in localit\u00e0 Haltern am See, nella regione tedesca di Recklinghausen. Essi costituiscono un insieme di 6 diversi siti costruiti dall'esercito romano all'epoca dell'imperatore Augusto, nell'ambito del progetto di occupazione della Germania e della sua trasformazione in provincia romana.\nIl complesso rappresenta il centro amministrativo della nuova provincia di Germania chiamato \"Aliso\". \u00c8 posizionato lungo il fiume Lippe sulla sua riva settentrionale ad una distanza di circa 70\u00a0km da Castra Vetera e di 130\u00a0km da Anreppen. Gli studiosi moderni ritengono che i sei siti finora scoperti avessero:\nStoria.\nOccupazione romana della \"Germania Magna\" sotto Augusto (11 a.C. - 16 d.C.).\nIl momento della fondazione del campo campo di marcia \u00e8 suggerito da Cassio Dione in relazione alla campagna di occupazione della Germania, dell'anno 11 a.C. da parte di Druso.\nLa fondazione del campo permanente legionario potrebbe risalire a qualche anno pi\u00f9 tardi, in seguito alla chiusura del vicino campo di Oberaden: all'8-7 a.C., o forse in seguito alle campagne di Marco Vinicio del 1-3 d.C. La fine del suo utilizzo fu, quasi certamente, la disfatta di Teutoburgo, dove tre legioni romane ed il suo comandante, Publio Quintilio Varo, furono annientate nel 9 d.C.\nIl campo potrebbe essere stato utilizzato anche nel corso delle campagne di Germanico del 15-16 d.C.\nGli scavi archeologici.\nIl primo ritrovamento archeologico della zona risale all'agosto del 1816, grazie al barone Ludwig von Vincke, nella localit\u00e0 di St.Annaberg, nei pressi di Haltern. Nel 1834 il parroco Johann Niesert pubblicava una relazione sugli scavi archeologici compiuti, e quattro anni pi\u00f9 tardi il maggiore prussiano G.F.W.Schmidt (nel 1838), esaminava i possibili percorsi che le truppe romane avrebbero potuto seguire durante gli anni dell'occupazione romana in Germania.\nIl sito dell'Annaberg.\nNell'estate del 1899 l'archeologo Carl Schuchhardt scopriva sulla collina dell'Annaberg un fossato largo 3,5 metri e profondo 1,5. Si trattava del perimetro di un forte romano dell'epoca augustea, che occupava una superficie di circa 7 ettari e dalla forma quasi triangolare. Dietro il fossato i resti di una palizzata ed un terrapieno altro circa 1,5 metri, mentre altre tracce archeologiche suggerivano la presenza di torri a distanza di 30 metri l'una dall'altra.\nIl sito di Wiegel.\nAltri ritrovamenti archeologici vennero alla luce grazie agli scavi di Alexander Conrads a partire dall'agosto del 1899, in localit\u00e0 Wiegel. Gli scavi furono condotti su di un'area di 300 per 60 metri, lungo un terrazzamento sopra la sponda settentrionale del fiume Lippe. I ritrovamenti misero in luce una serie un po' confusa di fossi e terrapieni, che si incrociavano tra loro, oltre ad un grande edificio di 13 per 18 metri.\nIl sito di Hofestatt.\nL'area nei pressi del fiume Lippe denominata dell'Hofestatt, fu indagata per la prima volta da un gruppo di archeologi tedeschi, tra il 1901 ed il 1904. Si trattava dei dr.Friedrich Koepp, Hans Dragendorff e Gustav Kr\u00fcger. Essi scoprirono nuove fortificazioni romane sovrapposte, una sull'altra, risalenti ad almeno quattro periodi differenti in questa nuova area di scavo.\nLe fortificazioni erano tutte adagiate ai bordi del Lippe, quasi si trattasse di un forte annesso ad un piccolo porto in riva al fiume: la prima delle fortificazioni suggerisce vi fosse una palizzata lunga 43x10 metri, con di fronte un fossato largo 2 e profondo 1 metro; la seconda era probabilmente formata da una palizzata con un lato che correva per 115 metri, affiancata da un fossato, con uno spazio per una porta e sull'angolo tracce di una possibile torre; la terza era lunga 220x50 metri con un doppio fossato antistante, un terrapieno ed una palizzata con tracce di portoni sui lati; la quarta ed ultima, lunga 90 metri circa, formata da un terrapieno con palizzata ed un fossato intorno.\nNell'angolo nord-ovest gli archeologi hanno, infine, trovato alcune strutture di 30x6 metri, quasi fossero dei moderni bacini di carenaggio, dove i Romani proteggevano le loro piccole imbarcazioni adatte ad ispezionare il fiume Lippe, da Castra Vetera ai forti militari dislocati lungo questo affluente del Reno. La funzione principale di queste strutture era evidentemente, quella di pattugliare il fiume, assistere gli spostamenti degli eserciti in marcia e gli approvvigionamenti dei forti dislocati lungo il fiume, con una base navale militare di supporto.\nIl campo di marcia romano.\nA seguito di una nuova campagna di scavi condotta nel 1909, venne messo in luce il perimetro di un accampamento da marcia romano, a nord-ovest di Wiegel e Hofestatt, a forma di pentagono (dalle dimensioni approssimative di 614x560 metri), che copriva una superficie di 34,5 ettari, posizionato su un altopiano che sovrasta il fiume Lippe. Esso era circondato da un fossato profondo 1,5 metri e largo fino a 2,8 metri. Le porte si trovavano lungo i lati nord, est e sud del campo. Si trattava certamente di un campo da marcia provvisorio, che potrebbe appartenere alla campagna dell'11 a.C.\nLa base legionaria di \"Aliso\": sede amministrativa della nuova provincia di Germania.\nI primi reperti archeologici risalirebbero al 1901, quando un farmacista di Haltern am See, una volta scoperti li pose all'attenzione degli archeologi Friedrich Koepp, Friedrich Philippi e Carl Schuchhardt. La prima indagine inizi\u00f2 dal doppio fossato presente intorno al campo, dove entrambi i fossati erano larghi 6 metri circa e profondi 2,5 metri.\nInternamente ai fossati si trovava un terrapieno ed una palizzata, che racchiudeva un'area di 16,3 ettari, in seguito ampliata lungo il lato est del campo per ulteriori 2 ettari di superficie. L'area del nuovo campo a forma rettangolare, con gli angoli smussati, misurava ora una superficie di 18,3 ettari (560 x 380 m). Aveva inoltre 4 porte larghe tra i 7 ed i 10 metri.\nGli scavi successivi avvenuti antecedentemente alla prima guerra mondiale rivelarono: tutte le quattro strade principali del campo, vale a dire la \"Via Principalis\", \"Via Praetoria\", \"Via Decumana\" e \"Via Quintana\". La \"Via Praetoria\" era larga 45 metri, quella \"Principalis\" 30 metri, quelle \"Decumana\" e \"Quintana\" erano larghe fino a 20 metri. Parallele alla palizzata correva la \"Via Sagularis\".\nFurono poi indagati alcuni edifici come il centro amministrativo dei \"Principia\", l'alloggio il comandante (\"Praetorium\"), le abitazioni dei Tribuni e dei centurioni, i magazzini militari (\"Contubernium\"), l'ospedale militare (\"Valetudinarium\"), i Magazzini ed i laboratori di un vasaio.\nQuesto campo faceva parte di tutta una serie di forti ausiliari e legionari lungo il corso del Lippe, insieme a: Holsterhausen, Oberaden, Beckinghausen e Anreppen. Questo per\u00f2 ricopriva anche il ruolo di centro amministrativo della nuova provincia romana di Germania.\nLa superficie del campo di Haltern am See induce a credere che vi potessero essere ospitate 6-7 coorti di legione (la legio XIX), oltre ad alcuni contingenti di Auxilia a cavallo, queste ultime posizionate forse nel vicino forte di Annaberg.\nNecropoli di et\u00e0 augustea.\nI primi reperti della necropoli risalgono al 1816. Gli scavi continuarono lungo il pendio est dell'Annaberg nel 1925 sotto August Stieren, nel 1932 sotto Christoph Albrecht, nel 1958, 1982 e 1988 dando alla luce numerose tombe di epoca augustea lungo una striscia di terreno lunga 500 e larga 45 metri circa, lungo l'angolo sud-est del campo.\nL'intera area archeologica di Haltern am See.\nL'intera area ha regalato agli appassionati di archeologia un notevole materiale di epoca romana dalle monete (4 d'oro, 309 d'argento e 2561 di bronzo), ad utensileria varia (lampade, candelabri, chiavi, svariati pezzi di ceramica di alta qualit\u00e0 per quell'epoca, vetri colorati, pedine da gioco, asce, zappe, tenaglie, falci, uncini da muro, fili a piombo, lingotti di piombo, lingotti di bronzo, incudini, trapano a mano, martelli, seghe) ad armi (pugnali, elmi, umboni degli scudi, foderi di spada, punte di freccia, proiettili per fionda, \"pilum\", frecce per catapulte, \"tegulae\" della legio XIX, ecc.), ad oggetti per la cucina (brocche, pentole, ciotole, piatti, tazze, anfore, cucchiaioni, setacci, ecc.), ad oggetti di culto (urne cinerarie, statuette dei \"Larii\", ecc.), a oggetti utilizzati dai medici del campo (barattoli per le medicine, pinzette, boccette, bricco, ecc.) a gioielli (collane, bottoni, anelli, gemme, amuleti, ecc.), a borchie per i cavalli, a campane di bronzo, ecc."}
{"id": "1365804", "revid": "599013", "url": "https://it.wikipedia.org/wiki?curid=1365804", "title": "Adolf Friedrich Johann Butenandt", "text": "Biografia.\nVinse il premio Nobel per il suo lavoro sugli ormoni sessuali, ma il governo nazista gli imped\u00ec di ricevere il premio. Riusc\u00ec a ritirarlo nel 1949, dopo la fine della seconda guerra mondiale.\nNato a Lehe, vicino a Brema, inizi\u00f2 i suoi studi universitari all'Universit\u00e0 di Marburgo. Per il suo dottorato si un\u00ec al gruppo di lavoro del premio Nobel Adolf Windaus all'Universit\u00e0 di Gottinga e termin\u00f2 gli studi conseguendo il dottorato in chimica nel 1927. Adolf Windaus e Walter Sch\u00f6ller della Schering gli indicarono di lavorare sugli ormoni estratti dalle ovaie. Questa ricerca port\u00f2 alla scoperta dell'estrone (1929) e successivamente di altri principali ormoni sessuali maschili e femminili, ricavati da diverse migliaia di litri di urina, quali l'androsterone (1931), il progesterone e il testosterone (1934). Per gli studi condotti in questo ambito di ricerca vinse il premio Nobel per la chimica nel 1939 insieme con Leopold Ruzicka che riusc\u00ec a sintetizzare diversi steroidi scoperti allora.\nDopo la sua abilitazione divenne professore a Gottinga nel 1931. Insegn\u00f2 all'Universit\u00e0 Tecnica di Danzica nel 1933 e, dopo una visita negli Stati Uniti, divenne direttore dell'Istituto Kaiser Wilhelm per la biochimica (successivamente Istituto Max Planck per la biochimica) a Berlino-Dahlem nel 1936. Butenandt si iscrisse al NSDAP il 1\u00ba maggio 1936. Come capo di un importante istituto chiese il finanziamento dal governo, che era principalmente concentrato sulla ricerca che potesse avere risvolti bellici. Cos\u00ec alcune delle sue aree di ricerca ebbero un collegamento con progetti militari, come il miglioramento del rifornimento di ossigeno per i piloti bombardieri che volavano alto. Le sue implicazioni col regime nazista e la tipologia di temi di ricerca provocarono delle critiche nel dopoguerra e perfino dopo la sua morte permane insoluto un dibattito sul suo orientamento politico durante il nazismo. Quando l'istituto fu spostato a Tubinga nel 1945 Butenandt divenne professore all'Universit\u00e0 di Tubinga. Nel 1956, quando l'istituto fu stabilito a Martinsried, un sobborgo di Monaco, insegn\u00f2 all'Universit\u00e0 di Monaco. Ricopr\u00ec anche il ruolo di presidente della Societ\u00e0 Max Planck dal 1960 al 1972 succedendo a Otto Hahn.\nButenandt \u00e8 accreditato come lo scopritore del feromone del baco da seta nominato bombicolo, scoperto nel 1959. Nello stesso anno, insieme con Peter Karlson, introdusse il concetto di feromone.\nButenandt mor\u00ec a Monaco nel 1995 all'et\u00e0 di 91 anni."}
{"id": "1365808", "revid": "81195", "url": "https://it.wikipedia.org/wiki?curid=1365808", "title": "Adolf Butenandt", "text": ""}
{"id": "1365816", "revid": "322321", "url": "https://it.wikipedia.org/wiki?curid=1365816", "title": "Pregnana Milanese", "text": "Pregnana Milanese (\"Pregnana \" in dialetto milanese) \u00e8 un comune italiano di abitanti della citt\u00e0 metropolitana di Milano in Lombardia.\nStoria.\nLa prima notizia documentaria sul conto di Pregnana Milanese risale al XII secolo quando l'abitato venne saccheggiato dalle armate di Federico Barbarossa, anche se si ha ragione di credere che l'origine del nome si rifaccia ad un nome proprio romano Proenius o Perennius. All'invasione del Barbarossa seguirono due ondate di carestia che investirono in pieno Pregnana, una nel 1242 e l'altra nel 1246, fatti che condizionarono la poca urbanizzazione del borgo in epoca antica.\nNel \"Liber Notitiae Sanctorum Mediolani\" di Goffredo da Bussero sappiamo che Pregnana era compresa nella pieve di Nerviano e vi era presente la chiesa di San Pietro, elencata anche nel censimento ordinato dal duca Gian Galeazzo Visconti. \nDal 1302 al 1311 gran parte delle terre di Pregnana erano di propriet\u00e0 di Guido della Torre, oltre ad un ristretto numero di possidenti nobili come i Barb\u00f2, i d'Adda e la chiesa locale, poteri forti che riuscirono a permanere durante i domini visconteo e sforzesco.\nFu solo sul finire dell'Ottocento che il paese di Pregnana inizi\u00f2 a trasformarsi lentamente da agricolo a industriale, unitamente al passaggio del Canale Villoresi, inaugurato nel 1868 e alla costruzione della ferrovia Milano-Rho-Arona, ultimata proprio in quell'anno. Gi\u00e0 da un decennio, inoltre, esisteva nei pressi di Pregnana la ferrovia Milano-Novara.\nIl 20 settembre 1900 il consiglio comunale ottenne dal governo di aggiungere al nome di Pregnana la denominazione \u201cMilanese\u201d per distinguere il paese da altri comuni omonimi esistenti. Nel 1925 venne impiantato in paese il primo stabilimento di tessitura.\nNel 1962 la Olivetti stabil\u00ec qui il proprio polo di Ricerca e Sviluppo: tra i vari risultati di queste ricerche ci fu la nascita, tra il 1962 e il 1964, della Programma 101, il primo personal computer al mondo.\nMonumenti e luoghi d'interesse.\nChiese.\nChiesa parrocchiale dei Santi Pietro e Paolo.\nCostruita durante la Seconda guerra mondiale, fu ideata dal parroco don Giuseppe Fumagalli (1905-1991) e consacrata il 30 giugno 1945 dal cardinale Ildefonso Schuster, con storici e solenni festeggiamenti, \u00e8 un edificio importante perch\u00e9 \u00e8 stato voluto e costruito con sacrifici e operoso zelo dalla popolazione pregnanese di quell'epoca.\nLe pitture interne vennero realizzate ad opera dal pittore Natale Penati (1884-1955): sull'abside e sulla volta \u00e8 rappresentata la \"gloria\", la vita e il martirio dei santi patroni Pietro e Paolo. Vi sono anche due affreschi che rappresentano l'Ultima Cena e la Crocefissione. Nel lato sinistro vi sono il Battistero e l'Altare dell'Addolorata (Compatrona), nel lato destro l'altare della \"Regina Pacis\" che ricorda il bombardamento aereo su Pregnana avvenuto il 19 aprile 1945, l'altare di san Giovanni Battista e l'altare di san Giuseppe.\nVecchia chiesa parrocchiale.\nSituato a fianco dell'attuale chiesa parrocchiale, il vecchio edificio risale nelle sue forme attuali alla met\u00e0 del Settecento, sebbene le sue origini siano molto pi\u00f9 remote.\nLa chiesa venne riadattata ed ampliata per venire incontro alle esigenze dei fedeli tra il 1889 ed il 1899. In realt\u00e0 i primi restauri sulla struttura vennero indicati gi\u00e0 il 28 aprile 1570 dal cardinale san Carlo Borromeo giunto qui in visita pastorale, di cui rimangono alcune tracce decorative nell'abside. La chiesa si presenta con una struttura interna piuttosto semplice e non appoggia su fondamenta, motivo per cui all'interno si sviluppa oggi come un tempo una certa umidit\u00e0. La facciata \u00e8 lineare, sovrastata da un timpano e divisa da lesene. Nel 1770 la comunit\u00e0 cittadina applic\u00f2 al campanile della chiesa parrocchiale un orologio e contemporaneamente venne posto di fianco alla chiesa il cimitero, di cui oggi rimane solo una colonna di granito sormontata da una croce in ferro. Nel medesimo periodo venne realizzato il prezioso pavimento in cotto lombardo ancora oggi visibile.\nDopo la costruzione della nuova chiesa parrocchiale, l'antica chiesa venne utilizzata come salone del cinema ed oggi funge da cappella dell'oratorio locale.\nCappella del Lazzaretto.\nL'edificio si trova a nord-ovest del territorio di Pregnana Milanese, esattamente ai margini della via che collega il comune con Vanzago. La costruzione risale presumibilmente all'epoca della grande peste del 1630 e sorgeva vicino al Lazzaretto, luogo preposto al ricovero degli appestati, lasciando quindi comprendere la posizione periferica rispetto all'abitato. Si interpreta tra la fine del XVIII secolo e l'inizio del XIX la realizzazione del portale, posto verso la strada principale, con l'intento di riconvertire il luogo in cappella di culto al servizio della comunit\u00e0. Sull'unico altare, gli affreschi raffigurano le anime del Purgatorio che, per intercessione della B. Vergine Maria, vengono portate dagli Angeli in Paradiso.\nVille e palazzi.\nCascina Comune.\nLa struttura risale al XV secolo ed \u00e8 ricca di storia e di tragici avvenimenti. Le pestilenze del XVI secolo e ancor di pi\u00f9 la grande peste di Milano del 1630, colpirono anche Pregnana, alla cui memoria rimane ancor oggi il Lazzaretto. Ai tempi delle pestilenze e delle epidemie di tifo e di colera (1529 e 1540), la Cascina Comune venne destinata quale principale ricovero degli ammalati; l'assistenza venne affidata ai monaci Cistercensi di Parabiago, che vi si stabilirono per alcuni mesi per la salvaguardia degli ammalati e dei moribondi. Quando nel 1871 venne acquistata dalla famiglia Oldrati, sui muri vennero ritrovate numerose croci dipinte a carbone, probabilmente per indicare il numero dei morti colpiti dalla pestilenza, di cui era tradizione ogni anno recarsi in processione per pregare alla memoria. La costruzione presenta ancora una torretta campanaria con campanella, un piccolo altarino ed un bassorilievo di manifattura molto antica. Venduta nel 1901 dalla famiglia Oldrati alla famiglia Gallotti \u00e8 stata rivenduta da quest'ultima nel 1921 all'attuale proprietaria famiglia Casati.\nCascine.\nAltre cascine ancora esistenti, molte delle quali comprese nel territorio del Parco del Basso Olona, sono la cascina Fabriziana (detta \"cascina Rossa\") per la tinteggiatura esterna che la rese nota per vari decenni del XX secolo, la cascina Orombella (o Cascinetta) nei cui pressi si trova il fontanile Serbelloni (detto \"Costa azzurra\"), il molino Sant'Elena ( oggi noto come Murin di Rusi) posto lungo il corso del fiume Olona e documentato sin dal 1600, poi la cascina San Giovanni e la cascina Madonnina lungo la strada per Arluno. La cascina Serbelloni, ora stretta tra le ferrovie storica e alta velocit\u00e0 Milano Torino, \u00e8 una localit\u00e0 costituita da due grandi corti, con una quarantina di famiglie e una trattoria di antica presenza, sul tracciato Bareggio Pregnana ormai irriconoscibile. Fanno fede di questa antica visibilit\u00e0 sia la trattoria attivissima tutt'oggi, che una scritta storica sul muro, ora pericolante, di un fabbricato che prospettava sulla strada. In uno dei grandi cortili, alcuni volenterosi residenti hanno rimesso in funzione l'antico forno per la cottura del pane.\nSociet\u00e0.\nEvoluzione demografica.\nNel 1811, durante il regno di Napoleone, Pregnana fu brevemente unita a Cornaredo.\nEtnie e minoranze straniere.\nSecondo le statistiche ISTAT al 1\u00ba gennaio 2018 la popolazione straniera residente nel comune metropolitano era di 439 persone, pari al 6% della popolazione. Le nazionalit\u00e0 maggiormente rappresentate erano al 2018:\nInfrastrutture e trasporti.\nFerrovie.\nil comune \u00e8 servito dalla stazione di Pregnana Milanese, una fermata ferroviaria posta sulla ferrovia Torino-Milano\nMobilit\u00e0 urbana.\nI trasporti interurbani di Pregnana Milanese vengono svolti con autoservizi di linea gestiti da MOVIBUS.\nSport.\nPregnana ha diverse associazioni sportive di vario genere:\nSi corre inoltre annualmente il Trofeo Giacomo Larghi, corsa ciclistica di categoria 1.19 per Under 23 e dilettanti, organizzata dall'UC Pregnana Team Scout."}
{"id": "1365818", "revid": "76963", "url": "https://it.wikipedia.org/wiki?curid=1365818", "title": "Simmone Jade Mackinnon", "text": "Biografia.\nDiplomata in danza classica, and\u00f2 in tourn\u00e9e con il musical \"Cats\" ma un infortunio la costrinse a considerare la carriera di attrice.\nIl suo principale ruolo di attrice arriv\u00f2 nel 1998 con \"Baywatch Down Under\", ruolo che la port\u00f2 successivamente ad unirsi al cast di \"Baywatch\".\nLa Mackinnon ottenne il suo ruolo principale in un film indipendente \"Dominique's Game\". Nel 2001 partecip\u00f2 alla miniserie TV \"Attila, l'unno\", di Dick Lowry, con Powers Boothe, Tim Curry, Gerard Butler.\nHa iniziato a recitare nel 2003 nella serie televisiva australiana \"Le sorelle McLeod\", interpretando il ruolo di Stevie (Stephanie) Hall, una vecchia amica di Claire McLeod che dopo la morte di quest'ultima si trattiene a Drover's Run diventando la migliore amica di Tess. La serie \u00e8 terminata nel 2008 con la 8\u00aa stagione."}
{"id": "1365819", "revid": "339392", "url": "https://it.wikipedia.org/wiki?curid=1365819", "title": "Immondizia", "text": ""}
{"id": "1365841", "revid": "466539", "url": "https://it.wikipedia.org/wiki?curid=1365841", "title": "Legge Gozzini", "text": "La legge 10 ottobre 1986, n. 663 - conosciuta anche come legge Gozzini dal suo promotore Mario Gozzini - \u00e8 una legge della Repubblica Italiana, pubblicata nella Gazzetta Ufficiale della Repubblica Italiana n. 241 del 16 ottobre 1986 (Suppl. Ordinario).\nStoria.\nVenne approvata in Parlamento, con ampio consenso ed il voto contrario del MSI, con l'intento di valorizzare l'aspetto rieducativo della carcerazione rispetto a quello punitivo, normalmente prevalente nel regime di detenzione in assenza di misure specifiche. Alcuni emendamenti successivi introdussero anche il beneficio della non menzione della condanna nel casellario giudiziale.\nContenuto.\nDisposizioni particolari di carcerazione.\nLa norma , modificando la legge 26 luglio 1975, n. 354, introdusse un particolare regime di reclusione carceraria, in determinati casi di emergenza e/o necessit\u00e0.\nSgravi per le assunzioni.\nIl Decreto 24 luglio 2014 n. 148 ha introdotto un credito d'imposta per le assunzioni di detenuti e di internati in regime di affidamento della pena fino ad un massimo di euro 520 mensili (art. 1).\nIl beneficio fiscale interessa i detenuti condannati per reati minori a pene fino a tre anni di reclusione. Ad essi viene offerta la possibilit\u00e0 di svolgere l'affidamento in prova ad un datore di lavoro che li impiega all'interno della propria azienda nell'ambito di mansioni che teoricamente dovrebbero facilitare il ricollocamento lavorativo del detenuto una volta estinta la pena.\nDato l'importante incentivo fiscale, sovente sono le stesse agenzie di lavoro interinali ad attivare la ricerca di questo tipo di capitale umano. In altri casi, l'amministrazione penitenziaria e i singoli magistrati si attivano di propria iniziativa per mettere in contatto i detenuti con tali opportunit\u00e0 alternative di scontare la propria pena. Il datore di lavoro e l'agenzia di collocamento temporaneo dialogano periodicamente con il magistrato e con l'amministrazione penitenziaria al fine di confermare la buona condotta, l'idoneit\u00e0 e l'impegno del detenuto, per non revocare il beneficio concessogli."}
{"id": "1365843", "revid": "289247", "url": "https://it.wikipedia.org/wiki?curid=1365843", "title": "Tangenziale di Napoli SpA", "text": ""}
{"id": "1365853", "revid": "1821847", "url": "https://it.wikipedia.org/wiki?curid=1365853", "title": "Kurt Eisner", "text": "Biografia.\nNato in una famiglia prussiana borghese di origine ebraica (il padre Emanuel Eisner era un fabbricante tessile di Berlino), trascorse l'infanzia e la giovent\u00f9 nella capitale tedesca. Nel 1914 si schier\u00f2 con i socialisti contrari alla partecipazione della Germania alla prima guerra mondiale e alla politica imperialista del Kaiser prussiano. Inizialmente membro dell'SPD, nel 1917 ader\u00ec agli scissionisti di sinistra dell'USPD. Si fece un nome come giornalista e scrittore e il 7 novembre del 1918 guid\u00f2 la rivoluzione repubblicana di Monaco di Baviera.\nIl 7 novembre Eisner proclam\u00f2 lo Stato libero di Baviera (\"Freistaat Bayern\") (denominazione che il \"Land\" bavarese tuttora conserva) diventandone il primo presidente e tentando d'instaurare un regime socialista moderato; tuttavia le elezioni del gennaio 1919 misero in minoranza il suo governo, Eisner era sul punto di dimettersi quando, il 21 febbraio del 1919, venne assassinato da Anton Graf von Arco auf Valley, un nobile nazionalista figlio di un conte bavarese e di una donna di origine ebraica. Kurt Eisner \u00e8 sepolto nel cimitero ebraico a Monaco di Baviera.\nIl suo carnefice, essendo per met\u00e0 ebraico, era stato escluso in precedenza dalla loggia razzista segreta \"Thule Gesellschaft\"; si ritiene che uccidendo Kurt Eisner abbia cercato di \"purificare\" la sua origine semita e ottenere nuovamente l'ingresso nella loggia (non esistono tuttavia prove definitive a supporto di tale ipotesi). L'uccisione di Kurt Eisner favor\u00ec l'ascesa del nazismo: nonostante Anton Graf von Arco auf Valley fosse di origine ebraica, Hitler lo elev\u00f2 al rango di eroe per aver eliminato un \"sovversivo\" e quando divenne cancelliere del Terzo Reich non fece applicare nei suoi confronti le leggi razziali.\nOmaggi e riconoscimenti.\nA Monaco di Baviera ci sono vari monumenti dedicati a Kurt Eisner, che ha lasciato anche alcune opere storiche e teatrali. Il pi\u00f9 significativo \u00e8 la sagoma di un uomo morto nella Kardinal Faulhaberstrasse, sul luogo dove l'uomo politico venne ucciso."}
{"id": "1365859", "revid": "585241", "url": "https://it.wikipedia.org/wiki?curid=1365859", "title": "Annoia", "text": "L'annoia, localmente nuje o annuje, \u00e8 un salume insaccato che utilizza lo stomaco e le budella di maiale. \u00c8 prodotto in tutto l'Abruzzo, ma la specialit\u00e0 \u00e8 della provincia di Chieti. \nProduzione.\nLo stomaco e le budella di maiale vengono pulite con lavaggi in acqua e farina di mais e successivamente vengono bollite per due ore. La lavorazione successiva prevede il taglio di piccole strisce e messe sotto sale. Si aggiungono gli aromi: peperone piccante, aglio, seme di finocchio, bucce di arancia. Il sapore risulta pi\u00f9 o meno aromatizzato a seconda della miscela di tali aromi. Di solito viene consumato dopo pochi giorni dalla preparazione come una salsiccia fresca."}
{"id": "1365872", "revid": "78273", "url": "https://it.wikipedia.org/wiki?curid=1365872", "title": "Prodotti DOP e IGP italiani", "text": ""}
{"id": "1365874", "revid": "767487", "url": "https://it.wikipedia.org/wiki?curid=1365874", "title": "Frank Rosolino", "text": "Biografia.\nA nove anni inizi\u00f2 lo studio della chitarra sotto la guida di suo padre. A 14 anni intraprese lo studio del trombone, diplomandosi alla Miller High School. Arruolato nell'Esercito americano (86th Division) durante la seconda guerra mondiale, suon\u00f2 con le orchestre di Bob Chester, Glen Gray, Tony Pastor, Herbie Fields, e Gene Krupa. Dal 1952 al 1954 lavor\u00f2 con l'orchestra di Stan Kenton. Successivamente si stabil\u00ec a Los Angeles, dove lavor\u00f2 con la Howard Rumsey's Lighthouse All-Stars (1954-1960), Terry Gibbs, Shorty Rogers, Benny Carter, Buddy Rich, Dexter Gordon, Carl Fontana, Jean \"Toots\" Thielemans, Stan Levey, Shelly Manne, Pete Christlieb, Bobby Knight, Conte Candoli, Med Flory, Donn Tremmer, Mel Torm\u00e9, Louis Bellson, Marty Paich, Zoot Sims, Quincy Jones, e Tutti Camarata. \nDal 1962 al 1964 fu ospite fisso nello spettacolo televisivo condotto da Steve Allen.\nLa terza moglie di Frank, madre dei suoi due figli, si suicid\u00f2 nel febbraio del 1972 a Los Angeles. Nel 1978 a Van Nuys, California, anch'egli si suicid\u00f2 dopo avere sparato ad entrambi i figli, Justin di 9 anni, e Jason di 7. Jason perse la vista, ma sopravvisse e fu adottato dalla cugina della madre, Claudia Eien e da suo marito Gary.\nLa \"International Trombone Association\" istitu\u00ec il suo primo riconoscimento per trombonisti jazz alla memoria di Frank Rosolino, che continua ad essere ricordato come uno dei pi\u00f9 grandi trombonisti di tutti i tempi."}
{"id": "1365884", "revid": "1086846", "url": "https://it.wikipedia.org/wiki?curid=1365884", "title": "Societ\u00e0 Sportiva Lazio 1956-1957", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1956-1957.\nStagione.\nLa Lazio nel campionato di Serie A 1956-1957 si classific\u00f2 al terzo posto con 41 punti.\nOrganigramma societario.\nArea direttiva\nArea tecnica"}
{"id": "1365890", "revid": "119982", "url": "https://it.wikipedia.org/wiki?curid=1365890", "title": "Paperon de paperoni", "text": ""}
{"id": "1365891", "revid": "834", "url": "https://it.wikipedia.org/wiki?curid=1365891", "title": "Theodorus Van Gogh", "text": ""}
{"id": "1365898", "revid": "38120", "url": "https://it.wikipedia.org/wiki?curid=1365898", "title": "Capra alla neretese", "text": "La capra alla neretese \u00e8 una specialit\u00e0 agroalimentare del territorio dei comuni di Nereto, Torano Nuovo, Corropoli, Controguerra, Sant'Omero, Ancarano e Colonnella, tutti in provincia di Teramo. \nIl prodotto, con carni di colore rosso ambrato, viene presentato con sugo di pomodoro accompagnato da peperoni rossi fritti su un tegame separato."}
{"id": "1365899", "revid": "75435", "url": "https://it.wikipedia.org/wiki?curid=1365899", "title": "Apocalissi", "text": ""}
{"id": "1365900", "revid": "6923", "url": "https://it.wikipedia.org/wiki?curid=1365900", "title": "Rocca di Arona", "text": "La Rocca Borromea di Arona era, prima del suo smantellamento, una costruzione a scopo difensivo affacciata sul Lago Maggiore. Assieme alla gemella - ancora intatta e imponente -, Rocca Borromea di Angera era uno dei principali punti di controllo strategici del Lago Maggiore in epoca antica.\nLa fortezza, costruita nel comune di Arona, venne fondata in un periodo di poco precedente all'anno mille sotto il controllo dei Longobardi. Adibita unicamente a scopo difensivo, nei secoli successivi pass\u00f2 tra propriet\u00e0 vescovili fino a ricoprire il ruolo di semplice rifugio attorno all'XI e XII secolo.\nDopo aver subito una completa distruzione a mano della casata dei Della Torre ritorn\u00f2 possedimento dei Visconti nel 1227. Due secoli dopo, precisamente nel 1439, la costruzione cambi\u00f2 di nuovo proprietario insieme all'intero Comune e il Castello di Arona, quando Filippo Maria Visconti la cedette come feudo a Vitaliano I Borromeo. Per ben quattro secoli la Rocca rimase in mano alla Famiglia Borromeo, dando addirittura i natali al futuro cardinale San Carlo Borromeo nel 1538.\nLa storia della Rocca di Arona si chiude nel 1800 quando l'esercito Napoleonico ricevette l'ordine di distruggere alcune fortificazioni occupate dagli Austriaci. Da quel momento della Rocca di Arona rimangono solo alcuni resti.\nOggi la rocca \u00e8 un parco pubblico con ristoro e vista sul lago suggestiva."}
{"id": "1365904", "revid": "80339", "url": "https://it.wikipedia.org/wiki?curid=1365904", "title": "Lipetzk", "text": ""}
{"id": "1365908", "revid": "86341", "url": "https://it.wikipedia.org/wiki?curid=1365908", "title": "24 Horas", "text": "24 Horas, abbreviato in 24h, \u00e8 un'emittente televisiva spagnola nata il 15 settembre 1997, prima e unica all news spagnola.\nL'attuale direttrice \u00e8 Cristina \u00d3nega.\nStoria.\n24 Horas nasce il 15 settembre 1997 alle 14:00, divenendo il primo canale all-news in tutta la Spagna. Veniva trasmesso inizialmente solo via satellite.\nLa programmazione \u00e8 composta, oltre che di notiziari, anche da prese dirette degli eventi pi\u00f9 importanti in Spagna e nel mondo, e da programmi di approfondimento, che spesso parlano anche dell'America Latina, luoghi con cui la Spagna ha un forte legame storico-culturale.\nNel 2005 sbarca in chiaro sul digitale terrestre e per l'occasione cambia logo e grafica.\nNel 2006 ha trasmesso i duelli Prodi-Berlusconi per le elezioni.\nIl segnale di 24 Horas viene ritrasmesso in simulcast su La 1 dal luned\u00ec al venerd\u00ec dalle 6:00 alle 6:30 e nel weekend dalle 6:00 alle 9:30.\nIl 31 agosto 2008, in occasione del restyling grafico di RTVE, 24 Horas cambia il logo e, nell'ottobre successivo, la grafica, uniformandosi cos\u00ec alla nuova immagine del gruppo radiotelevisivo.\nNel 2013 viene inaugurato +24, canale web multischermo che ritrasmette fino a 5 segnali diversi in contemporanea."}
{"id": "1365909", "revid": "1516087", "url": "https://it.wikipedia.org/wiki?curid=1365909", "title": "Alfa Romeo MiTo", "text": "LAlfa Romeo MiTo \u00e8 un'automobile del segmento B prodotta dalla casa automobilistica italiana Alfa Romeo dal 2008 al 2018 nello stabilimento di Mirafiori (Torino). Il nome \"MiTo\" deriva dall'unione delle due sigle automobilistiche delle citt\u00e0 italiane di Milano e Torino ed \u00e8 stato assegnato dall'azienda al progetto \"Junior\", il cui codice di fabbrica \u00e8 \"ZAR 955\".\nNel luglio 2018, dopo dieci anni di carriera, l'automobile cessa di essere prodotta nella fabbrica torinese di Mirafiori come stabilito alla fine di aprile dello stesso anno da un accordo tra il Gruppo FCA e i sindacati, ma rimane in vendita fino al 2019 per smaltire lo stock di vetture rimaste invendute. A tutt'oggi risulta l'unica vettura utilitaria prodotta da Alfa Romeo nella sua storia.\nIl contesto.\nLa \"MiTo\" \u00e8 una vettura compatta a due volumi basata sul nuovo pianale modulare \"Small\" debuttato nel 2005 con la Fiat Grande Punto, con la quale condivide alcuni motori, fra i quali il 1.4 \"T-jet\" benzina da 155 cavalli della versione Abarth, anche se il risultato complessivo \u00e8 stato differenziato grazie al design frutto del Centro Stile Alfa Romeo di Arese, chiaramente ispirato alla 8C Competizione. Questo modello, a trazione anteriore, si posiziona nel segmento di mercato B premium; la pi\u00f9 diretta concorrente sul mercato della MiTo \u00e8 la Audi A1.\nDesign.\nL'impronta stilistica, decisamente sportiva, \u00e8 caratterizzata da una linea aggressiva e pronunciata nelle forme che viene addolcita dall'espressione \"socievole\" dei gruppi ottici posteriori di forma circolare che richiamano la fuoriserie \"8C\" di casa Alfa Romeo, come anche la scelta del colore rosso al momento delle foto ufficiali; il lunotto perde il classico disegno a \"V\" presente nelle ultime berline compatte Alfa Romeo come le Alfa 147 e Alfa 145 per adottare una nuova linea molto tesa, che segue le bombature della porta bagagliaio.\nI gruppi ottici posteriori sono racchiusi in un disegno perfettamente circolare, anche questo elemento \u00e8 molto distintivo, poich\u00e9 la MiTo nasce in un periodo dove la ricerca stilistica dei fanali delle automobili porta a forme sempre pi\u00f9 complesse e geometricamente indefinite (motivo principale di questa tendenza stilistica \u00e8 l'inizio dell'utilizzo del policarbonato al posto del classico vetro, questo permette non solo trasparenze maggiori, ma anche la possibilit\u00e0 di produrre forme pi\u00f9 complesse). La tecnologia di illuminazione posteriore \u00e8 a LED con al centro il gruppo frecce (anch'esso ripreso dalla 8C), mentre il fanale della retromarcia \u00e8 posto sotto il paraurti posteriore (come sulla Fiat Grande Punto).\nSia i gruppi ottici anteriori che posteriori sono caratterizzati da una cornice, che pu\u00f2 avere trattamenti di rivestimento e colori di vario tipo (sostituibili a piacere, per sottolineare l'idea di personalizzazione della MiTo), che insieme alla mascherina anteriore molto grande sono forti elementi caratterizzanti la vettura stessa. Un'altra testimonianza della ricerca stilistica e strutturale decisamente orientata verso la sportivit\u00e0 \u00e8 la particolarit\u00e0 delle portiere di essere prive di montanti, lasciando il finestrino laterale libero, come in una cabriolet.\nCaratteristiche tecniche.\nSin dal 14 marzo 2008 sono stati dichiarati da parte della casa produttrice i dati tecnici ufficiali della piccola compatta di Arese: la vettura \u00e8 dotata di 3 porte e 4 o 5 posti, la lunghezza \u00e8 di 4,06 metri, l'altezza di 1,44 metri, la larghezza di 1,72 e il passo di 2,51 metri. Molta attenzione \u00e8 stata data anche al reparto assetto, con sospensioni contrattive (configurate come MacPherson all'avantreno e ponte torcente al retrotreno) e il nuovo controllo di stabilit\u00e0 \"VDC\" che \u00e8 di serie su tutta la gamma, oltre al nuovo dispositivo denominato \"Alfa DNA\". A partire da dicembre 2009, sulla motorizzazione 1.4 Multiair da 170 CV, disponibile unicamente in allestimento \"Quadrifoglio Verde\", sono disponibili le sospensioni a controllo elettronico \"Dynamic Suspension\" progettate da Magneti Marelli. Queste sono integrate con gli altri dispositivi elettronici quali il VDC e l'Alfa DNA.\nLe modifiche alla piattaforma Small.\nPer la realizzazione di questa vettura il pianale FGA Small \u00e8 stato aggiornato al fine di ridurre il peso della carcassa e migliorare la predisposizione dello stesso ad un nuovo sistema sospensivo. Sebbene siano stati applicati rilevanti interventi all'architettura della vettura le modifiche dimensionali al sotto-scocca rimangono trascurabili, la vettura risulta 30mm pi\u00f9 lunga della sorella Punto e il passo rimane identico. Le modifiche pi\u00f9 rilevanti avvengono sulla carcassa vera e propria della vettura che viene realizzata con il 16% di nuovi materiali, in particolare acciai alto-resistenziali (HSS), che si traduce in una riduzione del peso del 9%.\nAlfa DNA.\nCon la Mito esordisce una tecnologia inedita, senza precedenti in vetture di queste dimensioni: il sistema Alfa Romeo DNA, attivabile tramite un manettino posto sulla plancia centrale. Questo sistema consente di impostare 3 livelli di taratura per freni, sterzo, cambio (se di tipo automatico TCT), gestione motore e soglie di intervento dei controlli elettronici ABS e VDC (sigla con cui Alfa Romeo identifica l'ESP), scegliendo fra una modalit\u00e0 sportiva (denominata Dynamic), normale (Normal o Natural a seconda della versione) e fondi a bassa aderenza (All Weather: ogni situazione climatica). Nel modello \"Quadrifoglio Verde\" da 170 cavalli (rinominato \"Veloce\" dal 2016), diversamente dagli altri modelli, il DNA \u00e8 in grado di modificare anche la risposta delle sospensioni.\nMotorizzazioni.\nLa vettura \u00e8 dotata di due motorizzazioni benzina aspirate con distribuzione a 16V e due 1.4 sovralimentate, 2 turbodiesel della famiglia Multijet e un motore \"T-Jet\" alimentato a gas. La motorizzazione \"Fire\" 1,4 litri 16V da 78 cavalli \u00e8 stata creata tramite un blocco alla centralina; questo per andare incontro alle leggi per i neopatentati che sarebbero dovute entrare in vigore dal 2010. Il 1.4 \"TB\" (Turbo Benzina) nella versione da 155 cavalli \u00e8 lo stesso della Abarth Grande Punto e, come la \"sorella\" Abarth, dispone della funzione di overboost, grazie alla quale la coppia massima passa da 206 N\u00b7m a 230 N\u00b7m e scende da 5000 giri/min a 3000 giri/min. Da fine 2008 \u00e8 disponibile in Italia anche la versione depotenziata a 120 cavalli che garantisce dei costi di esercizio leggermente minori rispetto alla 155 cavalli.\nAlla fine del 2009 sono entrate in listino altre due nuove unit\u00e0, fra le quali i nuovi motori benzina Multiair (prima auto del gruppo Fiat a montarli) 1.4 16V aspirato da 105 cavalli e turbocompresso da 135 cavalli in grado di ridurre del 10% le emissioni nocive e di circa il 10% i consumi, mentre la risposta a basso regime migliora dal 20 al 35%; nel dicembre 2009 \u00e8 stato introdotto l'allestimento \"Quadrifoglio Verde\" disponibile unicamente con la motorizzazione ( 1.4 Turbobenzina MultiAir da 170 CV ). Dal 2010 il motore 1.4 MultiAir Turbo da 135 cavalli \u00e8 disponibile anche accoppiato al cambio robotizzato doppia frizione.La gamma di propulsori alimentati a gasolio \u00e8 composta dal compatto 1.3 \"JTDm\" 16V da 90 cavalli Euro 4 abbinato al filtro attivo antiparticolato e ad un cambio manuale a 6 rapporti ed \u00e8 in grado di emettere 119 grammi di anidride carbonica al km. Accanto al 1.3 \u00e8 stato affiancato il pi\u00f9 grande 1.6 \"JTDm\" con 120 cavalli omologato Euro 5 grazie al filtro DPF di serie che garantisce prestazioni pi\u00f9 sportive rispetto al 90 cavalli e costi di esercizio ridotti. A novembre 2009 ha esordito anche la 1.3 diesel 95 cavalli con iniezione common rail di terza generazione \"JTDm-2\" che permette di eseguire fino a otto iniezioni di diesel per ciclo riducendo ulteriormente i consumi e le emissioni di anidride carbonica fino a 112 g/km, rientrando cos\u00ec nelle restrittive norme Euro 5.\nNell'ottobre del 2009 l'Alfa Romeo ha posto in vendita la \"MiTo Turbo GPL\" equipaggiata con il motore 1.4 \"T-jet\" da 120 cavalli in grado di funzionare sia a benzina che a gas; la bombola del GPL di tipo toroidale \u00e8 stata collocata nel pianale posteriore al posto della ruota di scorta. L'impianto realizzato in collaborazione con la Landi Renzo \u00e8 stato omologato dall'Alfa Romeo in modo da ottenere il massimo dei contributi governativi in vigore durante il 2009 grazie alle emissioni contenute in 131 grammi al km di CO2. Le prestazioni dichiarate parlano di scatto da 0 a 100 km/h rilevato in 8,8 secondi e di velocit\u00e0 massima pari a 198\u00a0km/h.\nEvoluzione.\nRestyling 2013.\nNel 2013, a maggio, viene presentato un leggero restyling estetico. Per prima cosa la cornice dello scudetto Alfa \u00e8 impreziosita da una cromatura e debuttano di serie per tutta la gamma i gruppi ottici bruniti, finora disponibili solo sulla linea Quadrifoglio Verde.\nGli interni subiscono leggere modifiche, con l'arrivo di nuovi rivestimenti per i sedili e pannelli porta, nuovi colori per la plancia e hanno anche la consolle nera. Debutta inoltre il sistema multimediale Uconnect, con uno schermo tattile da 5 pollici. \u00c8 disponibile sia come autoradio che come autoradio e navigatore satellitare.\nIn ambito motoristico, debutta il nuovo 0.9 TwinAir da 105 CV, omologato Euro 6 che sostituisce i motori 1.4 MultiAir da 105 CV e il TwinAir da 86 CV, mentre il 1.3 JTDm da 85 CV, presente gi\u00e0 dal 2012, prende il posto della versione da 95 CV.\nRestyling 2016.\nA marzo 2016 viene presentato al Salone di Ginevra un restyling estetico con dei richiami alla sorella pi\u00f9 grande Giulia. Gli aggiornamenti si concentrano sul ridisegnato scudetto frontale, sul paraurti anteriore lievemente modificato (nuove, e di dimensioni maggiori, le prese d'aria come i fendinebbia), sui nuovi loghi Alfa Romeo e sulla scritta posteriore realizzata con gli stessi caratteri usati dalla nuova Giulia. Vengono aggiornati anche gli allestimenti della MiTo; la versione \"Quadrifoglio Verde\" esce dal listino (questa contraddistinguer\u00e0 solo la versione pi\u00f9 potente della Giulia e dello Stelvio) e viene rinominata \"Veloce\" mentre gli altri allestimenti prendono il nome di base e Super, come sulla nuova ammiraglia di casa, cui il restyling della MiTo si uniforma esteticamente.\nI motori vedono l'addio del 1.4 8V da 70 CV per quanto riguarda i propulsori a benzina e del 1.6 Multijet per i propulsori a gasolio. Sempre per quanto riguarda i propulsori a gasolio, il 1.3 Multijet da 85 CV gi\u00e0 fuori listino da alcuni mesi viene sostituito da un nuovo 1.3 Multijet con potenze di 90 CV (per i neopatentati) o 95 CV.\nModel Year 2018.\nNel marzo 2018 si ha un aggiornamento nella gamma MiTo, con il nuovo allestimento Urban che diventa l'unico disponibile (fatta eccezione per la MiTo Veloce) in sostituzione degli allestimenti base e Super. L'allestimento Urban, dal punto di vista degli equipaggiamenti, si pu\u00f2 considerare intermedio tra i vecchi allestimenti base e Super. Anche sul fronte motori si ha una riduzione delle versioni. Rimangono disponibili i motori 1.4 8V a benzina da 78 cv, il 1.4 Turbo GPL da 120 cv, oltre al 1.3 turbodiesel da 90 (per neopatentati) o 95 cv, il Multiair da 140 e 170 cv (quest ultimo disponibile nel solo allestimento Veloce). Il 1.4 8V a benzina e il 1.3 turbodiesel sono equipaggiati con un cambio manuale a 5 rapporti come il 1.4 Turbo GPL; infine, i 1.4 Multiair da 140 e 170 cv sono abbinati al cambio doppia frizione TCT a 6 rapporti. Scompare dalla gamma italiana, quindi, il bicilindrico TwinAir 0.9 da 105 cv con cambio manuale a 6 marce; all'estero, invece, questo motore resta a listino.\nVersioni particolari.\nIl prototipo MiTo GTA.\nAl salone internazionale dell'auto di Ginevra del 2009, l'Alfa Romeo ha presentato un concept della futura versione GTA (Gran Turismo Alleggerita). Si tratta di una vettura pensata per le competizioni, omologata per due persone, il cui spazio posteriore \u00e8 stato svuotato allo scopo di alleggerire il veicolo. Dotata di sedili racing e di un sottoscocca carenato, la \"MiTo GTA\" \u00e8 mossa da un propulsore quadricilindrico in linea di 1.742 cm\u00b3 a iniezione diretta e doppio variatore di fase continuo, per il quale viene dichiarata una potenza di 240 cavalli. L'assetto sportivo della vettura \u00e8 stato rivisto mediante l'abbassamento di 20 mm del baricentro, l'adozione di sospensioni attive con bracci in alluminio e sistema \"Sky-Hook\", oltre all'inserimento di vari elementi aerodinamici in fibra di carbonio.\nLe novit\u00e0 stilistiche sono molteplici, sia negli interni che negli esterni. Il frontale \u00e8 fortemente caratterizzato dall'ampia presa d'aria inferiore, tagliata dallo scudetto, il quale, a differenza della versione di serie, ha un disegno molto pi\u00f9 appuntito interamente incorniciato da un profilo cromato e non ingloba il logo della casa produttrice che invece \u00e8 posto sul cofano. La vettura viene presentata insieme ad una pietra miliare dell'automobilismo sportivo, una Giulia GTA 1.300 Junior; proprio dalla famiglia \"Giulia\" (in particolare dalla Giulia Tubolare Zagato) e dalle altre Alfa del passato vengono presi anche alcuni particolari stilistici ed aerodinamici, come l'alettone frontale ai piedi del parabrezza dal lato del guidatore.\nIl modello presentato al salone era dotato di cerchi in lega da 19\" con un inedito disegno di impronta sportiva. La fiancata presenta un profilo molto fedele al modello originale, mantenendo quindi i grandi passaruota bombati, accentuati dalle minigonne; il frontale \u00e8 caratterizzato invece da un inedito foro anteriore per l'aria, ispirato a quello della 8C. Nel posteriore sono ben visibili gli scarichi inglobati nell'estrattore dell'aria, che, a differenza della MiTo di serie, sono accoppiati al centro e quindi facente parte del paraurti. Il silenziatore degli scarichi e la posizione dello stesso sono stati modificati al fine di non andare a intaccare la funzione dell'estrattore.\nLa concept car presentata al salone era di colore bianco perlaceo con particolari (cornice fari e specchietti) nero opaco, come il tettuccio. Gli interni sono determinati da un ambiente in linea con la sportivit\u00e0 della vettura. Il volante \u00e8 inedito a 3 razze, prevalgono profili determinati da linee in forte contrasto cromatico con l'abitacolo. L'eleganza mescolata alla sportivit\u00e0 che caratterizza la vettura di serie viene abbandonata e viene adottata un'espressione puramente sportiva, pur mantenendo lo stesso disegno, i materiali e soprattutto i particolari differiscono notevolmente. I colori che caratterizzano l'abitacolo sono il grigio chiaro e il rosso, distribuiti con linee dinamiche e sottili su una plancia grigio scuro con inserti in tessuto grigi, le bocchette dell'aria, i sedili e altri particolari della plancia, dei comandi e del cruscotto sono stati completamente ridisegnati.\nMiTo Veloce.\nAl salone dell'auto di Amsterdam (\"AutoRAI\") nel marzo 2009 L'Alfa Romeo presenta la \"MiTo Veloce\", dotata di una versione da 180 cavalli del 1.4 T-Jet e un allestimento particolarmente sportivo. La vettura \u00e8 stata presentata in colore rosso con elementi bianchi, ed \u00e8 stimata un'accelerazione da 0-100 \u00e8 di circa 7,5 secondi. La MiTo Veloce \u00e8 destinata solo al mercato olandese in edizione limitata.\nUn'ulteriore versione della MiTo Veloce \u00e8 stata presentata nel 2016 al Salone dell'automobile di Ginevra, e messa in commercio in tutti i paesi in sostituzione della \"MiTo Quadrifoglio Verde\". La casa di Arese ha infatti deciso, con la presentazione della Giulia Quadrifoglio, di associare quest'ultimo termine alle sole versioni pi\u00f9 esclusive delle nuove Alfa. La MiTo Veloce conserva tutte le caratteristiche meccaniche e tecniche della QV, con il motore 1,4 litri turbo da 170 CV dotato di trasmissione automatica TCT gi\u00e0 in uso sulla precedente QV. Le principali differenze da quest'ultima si concentrano nell'estetica che presenta l'inedito scudetto Alfa dotato di una nuova griglia anteriore a nido d'ape simile a quella della Giulia, di un nuovo logo nei cerchi in lega da 18 pollici e nei sedili anteriori pi\u00f9 sportivi.\nI nomi del progetto 955.\nIl progetto, tecnicamente chiamato \"ZAR 955\", gi\u00e0 al suo lancio \u00e8 stato denominato anche \"Junior\", nome scelto per far capire subito la tipologia di auto. Il nome Junior \u00e8 stato subito ben accolto dagli alfisti. Anche se dichiarato non ufficiale, tale nome ha accompagnato la vettura per tutto il suo periodo pre produttivo, anche dopo il concorso Alfanaming. I vertici Alfa Romeo non hanno per\u00f2 adottato questa denominazione poich\u00e9 avrebbe in qualche modo sminuito l'immagine dell'autovettura.\nIl concorso Alfanaming ha partorito il nome \"Furiosa\", vincitore della selezione, il nome per\u00f2 non \u00e8 piaciuto ai vertici della casa milanese che lo ha scartato appena il concorso si \u00e8 concluso.\nDopo la bocciatura del nome \"Furiosa\" il \"Progetto 955\" ha continuato a chiamarsi Junior fino al comunicato ufficiale, divulgato da Quattroruote il 13 marzo 2008, del nuovo nome \"MiTo\" (inizialmente con un punto a separare le due sigle di provincia, \"Mi.To\", poi eliminato dal marketing di Alfa Romeo con la scelta del logo definitivo).\nCon questo nome oltre a giocare al doppio significato della parola \"Mito\" si \u00e8 voluto rendere omaggio all\"Asse Milano-Torino\" dal quale \u00e8 nato questo nuovo progetto, dove Milano rappresenta l'Alfa Romeo e Torino rappresenta la produzione del Lingotto. Nei paesi francofoni il nome \"Mito\" fa assonanza con la parola \"mytho\" sinonimo di \"mythomane\".\nStrategie di marketing.\nIl progetto \u00e8 nato nel 2006 ma prese piede commercialmente nel 2007 con una serie di eventi particolari: la strategia pubblicitaria, come \u00e8 stato fatto con la nuova Fiat Bravo, \u00e8 stata totalmente affidata al web inizialmente con il blog \"progetto955.it\"; successivamente \u00e8 stato effettuato un concorso online (chiamato \"Alfanaming\") pubblicizzato nel mondo tramite svariate riviste di automobilismo (\"Quattroruote\" per l'Italia, \"Auto Motor und Sport\" per la Germania, \"Autopista\" per la Spagna, \"Automobile Magazine\" per la Francia, \"Top Gear\" per la Gran Bretagna e \"Car Graphic\" per il Giappone) in cui \u00e8 stato possibile, previa registrazione, suggerire un nome per la nuova piccola Alfa Romeo, partecipando cos\u00ec ad un concorso che regalava al vincitore una Alfa Romeo Spider, all'esito del quale \u00e8 risultato vincente il nome \"Furiosa\", nome che per\u00f2 non \u00e8 stato ritenuto convincente dal management Alfa, che opter\u00e0 poi per il nome MiTo.L\"Alfa Junior\" era attesa per il salone dell'automobile di Ginevra 2008, al quale non si present\u00f2, svelandosi al pubblico solamente tramite il web il giorno 14 marzo 2008 col il nome MiTo, mentre la sua presentazione dal vivo \u00e8 avvenuta il 18 marzo con l'esposizione di alcuni esemplari di preserie a Balocco. La sua presentazione ufficiale alla stampa \u00e8 avvenuta invece nel mese di giugno 2008, mentre per la commercializzazione venne scelto il mese di luglio.\nLa vettura \u00e8 stata utilizzata, nella sua versione Quadrifoglio Verde, come safety car nel mondiale Superbike dal 2011 al 2016. In ossequio a questa cooperazione, nel 2012 Alfa Romeo lancia due serie speciali della sua Mito: la Mito SBK Limited Edition e la Mito Quadrifoglio Verde SBK Limited Edition, entrambe dotate di estetica dedicata."}
{"id": "1365917", "revid": "1873140", "url": "https://it.wikipedia.org/wiki?curid=1365917", "title": "Sitges - Festival internazionale del cinema fantastico della Catalogna", "text": "Il Sitges - Festival internazionale del cinema fantastico della Catalogna (\"Festival Internacional de Cinema Fant\u00e0stic de Catalunya\") \u00e8 il maggior festival cinematografico internazionale dedicato al cinema fantastico, che si tiene ogni anno, nel mese di ottobre, dal 1968, nella cittadina spagnola di Sitges.\nStoria dell'evento.\nNel corso della sua lunga storia ha cambiato pi\u00f9 volte la propria denominazione, fino ad assumere quella attuale, in cui il nome di Sitges \u00e8 diventato in pratica un logo:\n\u00c8 membro della European Fantastic Film Festivals Federation.\nAlbo d'oro.\nIl festival \u00e8 diventato competitivo nel 1971. Fino al 1982 il premio maggiore \u00e8 stato assegnato al miglior regista, dall'anno seguente al miglior film. \nAttualmente assegna i Premi \"Maria\" (al miglior film, regista, attore, attrice, sceneggiatura, fotografia, colonna sonora, effetti speciali, trucco, scenografia), il Gran Premio alla carriera, il Premio Macchina del Tempo, il Gran Premio del Pubblico, il Premio Gertie al miglior film di animazione, pi\u00f9 una serie di premi collaterali. Nel corso degli anni hanno fatto parte della giuria importanti cineasti del settore (es. Dario Argento, Wes Craven, \u00c1lex de la Iglesia)."}
{"id": "1365918", "revid": "400694", "url": "https://it.wikipedia.org/wiki?curid=1365918", "title": "Clifford A. Pickover", "text": "Biografia.\nPickover possiede un dottorato in Biofisica e Biochimica Molecolare, conseguito presso l'Universit\u00e0 Yale. Pickover fu il primo dei diplomati della sua classe al Franklin and Marshall College, dopo aver completato il programma di quattro anni per la specializzazione post laurea in soli tre anni. Attualmente \u00e8 membro dello staff di ricercatori all'IBM - T. J. Watson Research Center.\n\u00c8 inoltre redattore per la rivista scientifica \"Computers and Graphics\", oltre che per altre due riviste americane, \"Odyssey\" e \"Leonardo\". \u00c8 il della rivista \"Odyssey\" e ha scritto per molti anni su \"Discover\".\n\u00c8 autore di pi\u00f9 di trenta libri su argomenti come computer e creativit\u00e0, arte, matematica, fisica, astronomia, buchi neri, comportamento e intelligenza umana, viaggi nel tempo, vita aliena e fantascienza. Pickover \u00e8 inventore di dozzine di brevetti, \u00e8 l'autore di calendari puzzle e contribuisce a riviste rivolte sia agli adulti che ai bambini. La sua serie \"Neorealt\u00e0 fantascientifica\" esplora la fabbrica della realt\u00e0 e della religione.\nI suoi libri sono stati tradotti in francese, greco, italiano, tedesco, giapponese, portoghese, cinese, coreano, polacco, spagnolo e turco.\nIl 4 novembre 2006 diede vita a Wikidumper.org, un blog popolare che illustra articoli che sono stati cancellati da Wikipedia."}
{"id": "1365919", "revid": "71433", "url": "https://it.wikipedia.org/wiki?curid=1365919", "title": "Festival internazionale del cinema della Catalogna", "text": ""}
{"id": "1365920", "revid": "71433", "url": "https://it.wikipedia.org/wiki?curid=1365920", "title": "Festival del cinema di Sitges", "text": ""}
{"id": "1365922", "revid": "1632387", "url": "https://it.wikipedia.org/wiki?curid=1365922", "title": "Teogonia (mitologia)", "text": "Una teogonia (greco \u03b8\u03b5\u03bf\u03b3\u03bf\u03bd\u03af\u03b1, \"theogon\u00eda\") \u00e8 un racconto mitico che descrive l'origine e la natura della discendenza divina. Questi racconti nascono perch\u00e9 nelle mitologie antiche le divinit\u00e0, pur essendo immortali, hanno per\u00f2 una nascita (a differenza del dio ebraico-cristiano-islamico) e di conseguenza una genealogia.\nLa prima e anche la pi\u00f9 conosciuta di queste narrazioni \u00e8 la Teogonia di Esiodo, ma nell'antichit\u00e0 ve ne erano anche altre, attribuite a Orfeo, Museo e Omero.\nLe altre \"Teogonie\".\nAcusilao di Argo visse prima delle guerre persiane, compose la sua opera \"\u0393\u03b5\u03bd\u03b5\u03b1\u03bb\u03bf\u03b3\u03af\u03b1\u03b9\" in cui riport\u00f2, modificandola, la \"Teogonia\" di Esiodo.\nLa teogonia di Epimenide (\"\u03a7\u03c1\u03b7\u03c3\u03bc\u03bf\u03af\") possiede delle analogie sia con quella esiodea che con quella orfica, individuando le potenze prime nell'Aria e nella Notte, genitrici del Tartaro e quindi del restante cosmo. Taumaturgo, fu anche estatico vivendo al pari di Aristea esperienze di viaggio fuori dal corpo. Il dio principale di Epimenide era tuttavia lo Zeus cretese; Plutarco sostiene che lo stesso Epimenide veniva indicato come \u039a\u03bf\u03cd\u03c1\u03b7\u03c2 \u03bd\u03b5\u03cc\u03c2 (nuovo Curete).\nFerecide, autore del poema cosmogonico \u0395\u03c0\u03c4\u03ac\u03bc\u03c5\u03c7\u03bf\u03c2 (\"Le sette caverne\", indicato anche come \u0398\u03b5\u03bf\u03ba\u03c1\u03b1\u03c3\u03af\u03b1 o \u03a0\u03b5\u03bd\u03c4\u03ac\u03bc\u03c5\u03c7\u03bf\u03c2), individua invece come divinit\u00e0 primordiali ed eterne: Zas (\u0396\u1f70\u03c2, analogo a Zeus), Chthonie (\u03a7\u03b8\u03bf\u03bd\u03af\u03b7, poi dopo aver avuto in dono la Terra diviene Gaia) e Chronos (\u03a7\u03c1\u03cc\u03bd\u03bf\u03c2). Dal seme di Chronos, defluirono gli elementi di terra, acqua e fuoco che allocati in sette (o cinque) antri dell'universo furono all'origine della restante generazione degli d\u00e8i e quindi del cosmo. La teogonia di Ferecide influ\u00ec, o fu influenzata, sulle teogonie orfiche e quindi su quelle pitagoriche."}
{"id": "1365926", "revid": "110157", "url": "https://it.wikipedia.org/wiki?curid=1365926", "title": "Piano Lessons", "text": "Piano Lessons \u00e8 un singolo del gruppo inglese di rock progressivo Porcupine Tree, uscito nell'aprile del 1999.\nIl disco.\nPrimo singolo tratto da Stupid Dream e anche il primo della carriera discografica dei Porcupine Tree concepito come tale. Seguiranno Stranger by the Minute e Pure Narcotic"}
{"id": "1365930", "revid": "120690502", "url": "https://it.wikipedia.org/wiki?curid=1365930", "title": "Ganguro", "text": "La era un tipo di abbigliamento alternativo diffuso tra le giovani donne giapponesi. Nato nella met\u00e0 degli anni novanta, dopo un picco di popolarit\u00e0 divenne obsoleto gi\u00e0 negli anni 2000.\nDalla moda \u00e8 derivata anche una sorta di subcultura ganguro. I distretti Shibuya e Ikebukuro di Tokyo furono il centro della moda ganguro. La moda/subcultura ganguro faceva parte della scena Kogal.\nCaratteristiche.\nLa moda ganguro \u00e8 assai vistosa e piuttosto kitsch. Vengono combinate un'abbronzatura molto scura con i capelli, spesso acconciati in lunghi codini o in ricci gonfi e voluminosi, tinti con tonalit\u00e0 appariscenti ed eccentriche, quali rosa chewing-gum, arancione, biondo paglierino e grigio argento. Viene utilizzato dell'inchiostro nero come eyeliner e del correttore bianco come ombretto e rossetto. Vengono spesso aggiunti lunghe ciglia finte e cipria perlata. Elementi tipici di questa moda sono inoltre zeppe molto alte, abiti variopinti ed eccessivamente scollacciati, come ad esempio sarong tie-dye, minigonne e molti braccialetti, anelli e collane. Tutto deve risultare luccicante, procace e poco chic.\nL'abbronzatura molto scura \u00e8 in diretto conflitto con l'ideale giapponese tradizionale di bellezza femminile. A causa di questo e del forte uso di slang, di un senso anticonvenzionale della moda e di una percezione di poca igiene (a causa del trucco molto pesante e dell'abbronzatura), le ragazze ganguro sono quasi sempre ritratte in modo negativo dai media giapponesi.\nRiviste di moda come \"Egg\" e \"Kawaii magazine\" hanno avuto un'influenza diretta sullo stile ganguro. Altre riviste correlate a questa moda sono \"Popteen\" ed \"Ego System\". La cultura ganguro ha inoltre un suo ballo, chiamato \"Para Para\", nel quale vengono fatti dei passi determinati in modo sincronizzato, accompagnati da musica Eurobeat. Gli eventi \"Para Para\" si tengono nei circoli ganguro e spesso implicano andare nei locali ad esibirsi.\nGeneralmente la moda ganguro viene definita \"old school\", il nuovo stile \u00e8 meno marcato e prevede un'abbronzatura meno scura, un trucco naturale, dei capelli castani lunghi lisci o ricci: prevede minigonne, calzettoni e canotte.\nUna delle primissime ragazze ganguro era nota col soprannome di \"Buriteri\", la salsa nera di soia usata per insaporire il pesce nella cucina teriyaki. La rivista \"Egg\" ne fece una diva, facendola apparire molto spesso sulle proprie pagine durante il picco di popolarit\u00e0 della moda ganguro. Dopo aver fatto la modella e aver posato per le pubblicit\u00e0 di un solarium, la pressione sociale e i commenti negativi della critica l'hanno convinta a ritirarsi dallo stile di vita ganguro.\nYamanba.\n \u00e8 un nuovo termine usato per descrivere chi pratica la moda ganguro in modo estremo. Lo stile yamanba \u00e8 basato su un'abbronzatura ancora pi\u00f9 scura, l'uso di rossetti bianchi, ombretti color pastello e piccoli adesivi metallici o brillantini sotto gli occhi, lenti a contatto molto colorate e abbigliamento fluorescente al buio (dayglo). Alcune yamanba indossano degli animali impagliati come ornamenti. L'equivalente maschile della ragazza yamanba viene chiamato \"sentaagai\" (\"ragazzo centrale\" da \"via centrale\"), in riferimento ad una via dello shopping vicino alla Stazione di Shibuya, a Tokyo, dove le ragazze yamanba e i sentaagai vanno a fare compere.\nEtimologia.\nL'etimologia della parola \"ganguro\" \u00e8 causa di dispute. Alcuni accademici sostengono che il nome derivi da , ovvero il cerone nero usato in teatro, ma alcune ragazze ganguro sostengono che derivi da . Il termine yamanba deriva da Yama-uba, il nome della strega della montagna nella mitologia giapponese. In slang giapponese il termine viene spesso abbreviato in ."}
{"id": "1365933", "revid": "200154", "url": "https://it.wikipedia.org/wiki?curid=1365933", "title": "Consonanti sibilanti", "text": ""}
{"id": "1365934", "revid": "200154", "url": "https://it.wikipedia.org/wiki?curid=1365934", "title": "Consonante sibilante", "text": ""}
{"id": "1365936", "revid": "200154", "url": "https://it.wikipedia.org/wiki?curid=1365936", "title": "Sibilanti", "text": ""}
{"id": "1365937", "revid": "200154", "url": "https://it.wikipedia.org/wiki?curid=1365937", "title": "Sibilante", "text": ""}
{"id": "1365940", "revid": "287204", "url": "https://it.wikipedia.org/wiki?curid=1365940", "title": "Apocalisse di Paolo (greca)", "text": "La Visio Pauli (conosciuta anche come Apocalisse di Paolo) \u00e8 un testo apocrifo del Nuovo Testamento appartenente al genere visionario e apocalittico, in cui viene descritto, in una prospettiva escatologica, il presunto viaggio di Paolo di Tarso nei regni ultramondani; lo spunto da cui il testo si sviluppa \u00e8 dato da un passaggio della \"seconda lettera ai Corinzi\", nel quale l\u2019apostolo accenna di essere stato rapito fino al terzo cielo, senza per\u00f2 procedere con la descrizione del suo viaggio celeste (\"2 Cor\". 12, 2-5). Composta originariamente in lingua greca tra il II e il III sec. d.C. in Egitto, l\"Apocalisse di Paolo\" fu oggetto di numerose traduzioni e rielaborazioni successive, sulla base delle quali \u00e8 possibile ricostruire la struttura narrativa del modello greco perduto. Il testo esercit\u00f2 nel corso dei secoli, grazie anche alla sua eccezionale popolarit\u00e0 e diffusione, una grande influenza su tutte le visioni medievali successive, delle quali pu\u00f2 giustamente ritenersi il prototipo.\nStoria del testo.\nLa prima versione dell\"Apocalisse di Paolo\", della quale non ci rimane nessun esemplare, fu scritta in greco, verosimilmente tra il II e il III sec. \u00c8 probabile che ad essa si riferisca la versione in copto giunta fino a noi, la quale contiene anche una conclusione ambientata sul Monte degli Ulivi.\nIl testo viene menzionato per la prima volta in una citazione attribuita ad Origene da Gregorio Barebreo teologo e storico siriaco del XIII sec., in cui viene rilevato che tra i testi autorizzati dalla Chiesa si trova, insieme ad altri scritti visionari come il \"Pastore\" di Erma, anche un\"Apocalisse di Paolo\": se, come ritengono diversi studiosi, il frammento \u00e8 da ritenersi autentico, greca fu composta non oltre il 250 d.C. Parte della critica sostiene invece che Origene facesse in realt\u00e0 riferimento all\"Apocalisse di Pietro\", corretta secoli dopo in \"Apocalisse di Paolo\", opera ben pi\u00f9 nota rispetto al primo scritto, il quale dopo il V-VI d.C era sparito dalla circolazione: il riferimento doveva dunque risultare oscuro e facilmente corruttibile. Venendo dunque meno il \"terminus ante quem\" del 250 d.C., Piovanelli ipotizza che lo scritto originario sia stato compilato tra 395 e 416 d.C. e sottolinea che un elemento fondamentale per la datazione sia la presenza nel testo di un giudizio immediato delle anime \"post mortem\", tratto fortemente caratterizzante della \"Visio\", che rompe con la tradizione apocalittica precedente. Altro elemento che Piovanelli tiene in considerazione per escludere una datazione alta sono i molti rimandi all\u2019ambiente monastico, mentre manca ogni riferimento ai martiri: cosa che ci si sarebbe aspettati se il testo fosse stato scritto prima del 250 d.C. \nIntorno al 420 d.C. Agostino, nel suo \"Trattato sul Vangelo di Giovanni\", biasima la condotta di coloro che \u201c\"impudenter et infeliciter\"\u201d si immaginarono l\"Apocalisse di Paolo\", facendo raccontare all\u2019apostolo ci\u00f2 che lui stesso nell\u2019Epistola ai Corinzi (2\"Cor\" 12, 1-5), affermava non essere lecito riferire. Agostino contesta dunque il valore del testo proprio per la presunzione con cui si \u00e8 voluto mettere nero su bianco gli \u201c\"ineffabilia verba\"\u201d uditi dal santo nel suo viaggio ultraterreno. A partire da questa testimonianza possiamo dunque dedurre che tra IV e V d.C. il testo (forse in una prima traduzione latina) circolasse gi\u00e0 in Africa del Nord. \nVerso il 420-430 d.C. in Asia Minore l\u2019opera subisce un rimaneggiamento e al nuovo testo viene aggiunto un prologo in cui si fa cenno al presunto ritrovamento dell\"Apocalisse\", avvenuto a Tarso, sotto Teodosio il Giovane (408-450), nella vecchia casa di Paolo.Questa versione testuale, redatta sempre in greco, viene comunemente denominata \u201ctesto di Tarso\u201d [T] ed \u00e8 oggi perduta. Sopravvive per\u00f2 nella traduzione in un certo numero di lingue quali il latino, il siriaco, l\u2019armeno, il georgiano, l\u2019arabo e l\u2019antico slavo ecclesiastico, nonch\u00e9 in una ricca variet\u00e0 di abbreviazioni e adattamenti nei vernacoli medievali. Da T dipende anche l\u2019unica riduzione in lingua greca, pubblicata nel 1866 da Costantin Tischendorf.\nNel 443 d.C. lo storico bizantino Sozomeno nella sua \"Historia Ecclesiastica\" riferisce di essersi informato presso un prete della Chiesa di Tarso e di aver scoperto che quella del ritrovamento fosse solamente una menzogna inventata da qualche eretico per dar dignit\u00e0 e autorevolezza a un testo poco conosciuto fra gli antichi: la redazione di Tarso, che rivede ed accresce l\u2019originale del II-III d.C., fu dunque compilata prima del 433 d.C. e probabilmente lontano da Tarso.\nIl testo, nella nuova redazione, pass\u00f2 presto in Europa: gi\u00e0 nella prima met\u00e0 del VI sec., il vescovo Cesario di Arles cita pi\u00f9 volte nelle sue opere una frase contenuta nella versione latina della \"Visio\", senza denunciarne tuttavia l\u2019origine: \u201c\"impedimenta mundi fecerunt eos miseros\"\u201d (\"V.P.\" parr. 10 e 40).\u00c8 altamente probabile che Cesario traesse la citazione dalla cosiddetta \"Admonitio Augiensis\": un frammento omiletico sotto forma di lettera riconducibile all\u2019ambiente pelagiano. Allo stesso periodo risale una menzione esplicita dello scritto nella cosiddetta \"Regola del Maestro\": se ne deduce che una traduzione latina del testo dovesse gi\u00e0 esistere verso la fine del V sec. e l\u2019inizio del VI. \nA partire da questo momento, tramite la traduzione latina, conosce in Occidente una diffusione straordinaria, testimoniata anche dal fiorire di diverse versioni e riduzioni dello scritto (delle varie redazioni latine si contano ben 115 manoscritti), molte delle quali tradotte in inglese, danese, tedesco, francese e in altre lingue volgari europee. \nSono state riconosciute in particolare tre redazioni latine \u201clunghe\u201d della \"Visio\", le quali, secondo la teoria tradizionale sostenuta da Theodor Silverstein, rappresentano tre traduzioni indipendenti del testo greco. Il loro studio appare dunque fondamentale per ricostruire la versione primitiva dello scritto perduto.\nLa prima e pi\u00f9 completa redazione, denominata L1, \u00e8 conosciuta attraverso tre testimoni: un codice Parigino copiato a Fleury tra X e XI sec. (BnF \"nouv. acq. lat.\" 1631) e pubblicato nel 1893 da M. R. James il quale costituisce in assoluto il miglior testimone della \"Visio\" in ogni lingua; un codice di San Gallo della seconda met\u00e0 del IX sec. (Stadtbibliothek 317), il quale contiene per\u00f2 importanti lacune; nonch\u00e9 da un manoscritto del X sec. conservato a L\u2019Escorial (Real Biblioteca de San Lorenzo a.II.3), che costituisce una versione abbreviata del modello. Da questa famiglia dipendono anche la quasi totalit\u00e0 delle versioni e dei rifacimenti successivi, in un numero di 12 redazioni. Elemento in comune tra tutti i rifacimenti \u00e8 quello di presentare solamente la sezione dedicata al viaggio infernale, punto che pi\u00f9 era in grado di catturare la fantasia e l\u2019interesse medievale; tra di essi particolare fortuna ebbe la redazione VI: una completa riscrittura del modello e non una semplice riduzione della versione lunga; il suo interesse risiede non solo nell\u2019antichit\u00e0 dei manoscritti che la trasmettono, ma anche nelle omissioni e interpolazioni, che rendono il testo quasi irriconoscibile.\nLa seconda redazione latina (L2) presenta invece un testo che sembra essere stato compilato sulla base di un originale greco diverso rispetto a quello utilizzato da L1. Anche di questa versione lunga conosciamo tre principali testimoni: il pi\u00f9 importante \u00e8 del XV sec. ed \u00e8 conservato a Graz (Universitatsbibliothek, 856); vi \u00e8 poi un codice conservato a Zurigo (Zentralbibliothek C101), ma copiato a San Gallo sempre nel XV; mentre solo un frammento di testo \u00e8 contenuto in un manoscritto del XIV sec. conservato a Vienna (Nationalbibliothek, 362).\nL\u2019ultima redazione lunga (L3) \u00e8 trasmessa invece da un solo testimone: Arnehm, Wetenschappelijke Bibliothek, 6, una versione a volte strettamente correlata a L1, ma in altri punti cos\u00ec distante da potersi classificare come separata.\nLa questione dell\u2019indipendenza o meno delle tre redazioni \u00e8 in realt\u00e0 molto discussa e non mancano proposte e ricostruzioni alternative, tra cui quella che vede in L1 la sola traduzione latina del \u201ctesto di Tarso\u201d, dalla quale dipenderebbero separatamente L2 e L3, nonch\u00e9 tutte le altre recensioni brevi.\nContenuto.\nPrologo (0-2)\nDopo la ripresa di 2Cor, 12.1-5, vengono descritte le circostanze del ritrovamento di uno scrigno di marmo, a Tarso (presso la casa che fu di san Paolo), contenente il testo dell\"Apocalisse\". Si fa riferimento anche all\u2019epoca della scoperta, avvenuta al tempo dell\u2019imperatore Teodosio il Giovane, attorno al 420 d.C.\nAccuse del creato contro l\u2019uomo (3-6)\nPaolo incomincia a raccontare in prima persona la sua visione riferendo le parole di Dio: di tutto il creato \u00e8 solo l\u2019uomo a peccare. Di fronte alle empiet\u00e0 e alle ingiustizie, spesso il Sole, la luna, le stelle, il mare, le acque e la terra si appellano al Padre offrendosi di punire il genere umano. Segue per\u00f2 un invito alla pazienza e alla sopportazione: saranno giudicati e puniti da Dio solo coloro che nel momento della morte non si saranno convertiti.\nGli angeli riferiscono a Dio le azioni degli uomini (7-10)\nAl tramonto, gli angeli custodi si recano dal Padre per riferire il resoconto delle azioni buone o malvagie compiute durante la giornata dagli uomini, che sono chiamati a guidare. Alcuni, rattristati per le sofferenze subite sulla terra da uomini santi, ricevono conforto e rassicurazione; altri invece vorrebbero abbandonare a loro stessi i peccatori a cui sono affidati, ma ancora una volta Dio invita ad essere pazienti e a confidare nel pentimento di quest\u2019ultimi.\nMorte e giudizio degli uomini giusti e dei peccatori (11-18)\nPaolo \u00e8 condotto da un angelo, sua guida e interprete, verso il firmamento: da qui pu\u00f2 contemplare le potenze che corrompono gli uomini: l\u2019oblio, la calunnia, la fornicazione, la collera e l\u2019insolenza. Scorge poi due gruppi di angeli: i primi, senza misericordia, sono destinati a occuparsi delle anime dei peccatori nel momento della morte; i secondi, gli angeli della giustizia, accolgono e guidano le anime dei giusti. Paolo volge poi lo sguardo verso la terra e assiste all\u2019ascensione dell\u2019anima di un giusto, la cui vita viene attentamente esaminata; non trovandosi in essa alcuna azione malvagia, l\u2019anima, guidata da angeli benevoli, giunge al cospetto di Dio e viene affidata all\u2019angelo Michele perch\u00e9 la conduca nel paradiso della gioia. Subito dopo, l\u2019anima di un peccatore compie lo stesso percorso: rifiutata e maledetta dal suo angelo custode, viene condotta a Dio per essere giudicata; sar\u00e0 poi consegnata all\u2019angelo Tartaruco e cacciata nelle tenebre fino al giorno del giudizio. L\u2019ultima anima a essere giudicata \u00e8 quella di un ipocrita, che giunto al cospetto di Dio, si illude di poter negare ancora le sue colpe.\nVisione del paradiso (19-30)\nDopo aver assistito al giudizio degli uomini, l\u2019angelo-guida accompagna Paolo fino al terzo cielo: qui si trova la porta del paradiso, su cui sono scritti i nomi dei giusti che abitano la terra. Paolo incontra due vegliardi: Enoch ed Elia, ma ci\u00f2 che l\u2019apostolo vede oltre la porta non viene riportato, cos\u00ec come ordinato dall\u2019angelo. Ricondotto al firmamento e giunto alle porte del cielo, situate sopra il fiume Oceano, Paolo trova di fronte a s\u00e9 un nuovo scenario: da qui pu\u00f2 scorgere i due luoghi a cui sono destinate le anime dei giusti in attesa del Giudizio finale, il primo \u00e8 la terra promessa, in cui scorre un fiume di latte e miele. La sua descrizione richiama da una parte quella del regno messianico millenario, dall\u2019altra quella del giardino dell\u2019Eden; qui Paolo pu\u00f2 incontrare coloro che furono continenti nel matrimonio. Il secondo luogo \u00e8 invece la citt\u00e0 di Cristo, situata al centro del lago Acherusa. Paolo la raggiunge a bordo di una navicella d\u2019oro: la sua descrizione trae molti spunti da quella della Gerusalemme celeste. Attraverso la citt\u00e0, circondata da dodici cerchie di mura, si diramano i quattro fiumi del paradiso, in cui scorre miele, latte, vino e olio; seguendo il loro corso, Paolo incontrer\u00e0 i profeti, i santi innocenti, i patriarchi e gli umili. L\u2019ultima immagine descritta dall\u2019apostolo \u00e8 quella del re David che, accompagnato da arpa e salterio, intona l\u2019alleluia.\nVisione dell\u2019inferno (31-44)\nPaolo \u00e8 poi condotto verso Occidente, l\u00e0 dove tramonta il sole e inizia il luogo delle tenebre: \u00e8 l\u2019inferno. La prima immagine che l\u2019apostolo descrive \u00e8 quella di un fiume di fuoco nel quale sono immersi in progressione quei cristiani dalla fede tiepida. Nella valle in cui scorre il fiume, Paolo scorge anche una serie di fosse profondissime in cui sono accatastati coloro che non confidarono in Dio. Segue poi la descrizione delle torture riservate ad alcuni membri del clero (un vescovo, un prete, un diacono e un lettore), che sulla terra si dimostrarono indegni del loro ruolo: ora sono tormentati dagli angeli e immersi nel fiume di fuoco, dalle cui fiamme vengono peraltro lambite quasi tutte le anime dannate. L\u2019apostolo prosegue il suo viaggio incontrando gli usurai, divorati da vermi; i detrattori della parola di Dio, i quali ora, imprigionati in un luogo angusto dominato dalle fiamme, si rodono la lingua; i fattucchieri, immersi fino alle labbra in una fossa di sangue; i fornicatori e gli adulteri, in una fossa di fuoco; le vergini che vennero meno al loro patto, trascinate verso le tenebre con catene infuocate. Leggermente diversa invece \u00e8 la situazione di coloro che perseguitarono gli orfani, le vedove e i poveri: si trovano in un luogo di ghiaccio e neve perenne, con le mani e i piedi tagliati, e sono divorati da vermi. La pena di coloro che ruppero il digiuno ricorda invece la punizione di Tantalo: assetati, sono sospesi su di un corso d\u2019acqua dal quale non possono mai bere. Si ritorna poi all\u2019ambientazione iniziale con coloro che non si concessero mai al proprio marito o moglie, ma trovarono piacere nell\u2019adulterio: ora, sospesi per le sopracciglia e per i capelli, sono trascinati dalla corrente del fiume di fuoco. Anche ai sodomiti \u00e8 riservata una pena per immersione, questa volta in una fossa di pece, zolfo e fiamme. Una punizione \u00e8 prevista anche per coloro che compirono opere buone, ma non conobbero Cristo: rivestiti di abiti bianchi, hanno perso la vista e sono accatastati in una fossa. Largo spazio \u00e8 riservato alle donne che abortirono (e ai loro mariti), le quali si trovano sopra un obelisco di fuoco, mentre delle bestie li dilaniano e li strangolano. I falsi asceti, invece, i quali in vita hanno vissuto nell\u2019ipocrisia, ora indossano panni di pece e zolfo, avvinghiati da serpenti e trattenuti dalle corna infuocate dei demoni. Gli ultimi due gruppi di dannati che Paolo descrive nella sua \"Visio\" sono gli eretici, a cui spettano due pene distinte a seconda del tipo di eresia: coloro che in vita negarono l\u2019incarnazione di Cristo, la sua venuta da Maria Vergine, e il mistero della presenza del suo corpo e sangue nel pane e nel vino durante l'eucaristia, sono imprigionati in un pozzo maleodorante sigillato con sette sigilli: di loro \u2013 si dice \u2013 non verr\u00e0 fatta pi\u00f9 memoria alla presenza di Dio, ma saranno dimenticati in eterno; coloro che invece negarono la resurrezione, sono collocati in un luogo di gelo perenne, in cui sono divorati da un verme insonne a due teste. Al termine del suo viaggio nei luoghi infernali, Paolo \u00e8 profondamente turbato dalle suppliche che i dannati rivolgono all\u2019arcangelo Michele, insieme al quale, giunto al cospetto di Dio, chiede e ottiene che alle anime venga concessa ogni domenica una tregua settimanale.\nParadiso terrestre (45-51)\nLa scena si sposta nel paradiso terrestre, senza che ci vengano date informazioni su come avvenga quest\u2019ultimo trasferimento. Nel giardino dell\u2019Eden l\u2019angelo mostra a Paolo l\u2019albero della vita e l\u2019albero del bene e del male, nonch\u00e9 la sorgente dei quattro fiumi che irrigano l\u2019intera terra. A seguire l\u2019apostolo \u00e8 salutato dalla vergine, accompagnata da un corteo di duecento angeli, e dai giusti dell\u2019Antico Testamento, giunti appositamente per incontrarlo: in ordine fanno la loro comparsa i padri del popolo ebraico (Abramo, Isacco e Giacobbe), i dodici patriarchi, Mos\u00e8, i tre profeti maggiori (Isaia, Geremia ed Ezechiele), Lot, Giobbe, No\u00e8, Elia ed Eliseo. La versione latina si interrompe all\u2019improvviso nel momento in cui Elia si sta rivolgendo a Paolo.\nConclusione del testo copto \nUna conclusione si trova invece nel testo copto, che alcuni ritengono derivare dalla prima versione greca del testo. Dopo Elia, a Paolo si presentano altri cinque personaggi: Enoch, Zaccaria, accompagnato da suo figlio Giovanni Battista, Abele ed infine Adamo. Il racconto termina con un secondo rapimento fino al terzo cielo e una nuova visione del paradiso: qui Paolo pu\u00f2 incontrare i martiri e gli apostoli, i quali, insieme a Cristo, lo invitano a mettere per iscritto ci\u00f2 che ha visto a beneficio dell\u2019umanit\u00e0.\nModelli.\n\u00c8 difficile stabilire quali fossero i motivi originari dell\"Apocalisse di Paolo\" e quali passaggi siano stati invece interpolati nel testo nel corso del tempo: siamo infatti di fronte a un \u201c\"living text\"\u201din cui i temi della prima versione si evolvono, vengono abbandonati e talvolta cedono a nuove suggestioni che trovano posto nelle tradizioni testuali successive. Probabilmente posteriori, forse gi\u00e0 latini, sono alcuni riferimenti che sembrano provenire dal medioevo Occidentale con il suo interesse per il mondo sotterraneo: i fiumi infernali, la ruota del tormento, il \"refrigerium\" concesso alle anime dannate, l\u2019insistenza sulla punizione fisica, descritta nei suoi dettagli pi\u00f9 cruenti Modelli originari possono invece essere rintracciati in diversi scritti apocalittici della tradizione giudaico-cristiana, il pi\u00f9 importante dei quali \u00e8 forse l\"Apocalisse di Pietro\", da cui si distanzia per il fatto di non accennare al momento del Giudizio finale, ma descrivendo con vivo realismo il destino immediato delle anime. Fondamentali sono anche l\"Apocalisse di Sofonia\" e l\"Apocalisse di Elia\": due testi sorti in Egitto, dove il tema del destino dell\u2019anima dopo la morte era particolarmente sentito; questi elementi, insieme a una certa predilezione dei monaci nei confronti dello scritto (come testimoniato da Sozomeno) e ad alcuni riferimenti paesaggistici ivi descritti, confermano le ipotesi di chi vede nell\u2019Egitto monastico l\u2019ambiente in cui fu prodotto il testo originario.. Un certo influsso deve essere stato esercitato anche dall\"Apocalisse di Enoch\", di cui ci rimane solo una traduzione paleoslava, e dall\"Apocalisse di Baruch\": entrambe scritte in greco tra il I e il II d.C. Interessante \u00e8 anche il confronto con il cosiddetto \"Testamento di Abramo\", un altro scritto apocalittico del I sec. di origine giudaica. L\"Apocalisse di Paolo\" pu\u00f2 essere dunque ritenuta, in larga misura, un\u2019opera compilatoria, in cui i motivi e i modelli si fondono spesso in maniera imperfetta e disarticolata, mescolandosi tra loro in un contesto culturale particolarmente ricco in cui coesistono diverse culture, come quella ellenistica, giudea, egiziana e gnostica. In particolare alcuni hanno sostenuto che lo scritto sia da collegarsi alla citt\u00e0 di Alessandria, la quale era diventato un punto di incontro di esperienze culturali e religiose diverse, grazie anche alla presenza di una consistente comunit\u00e0 ebraica che aveva fatto della citt\u00e0 il pi\u00f9 grande centro del pensiero giudaico-ellenistico, in cui venivano a fondersi la cultura greca (in particolare neoplatonica) e la teologia ebraica.\nFortuna.\nAlla luce della sua diffusione, che fu vastissima, pu\u00f2 considerarsi a ragione il testo pi\u00f9 conosciuto e imitato nella letteratura visionaria del medioevo. Tra le ragioni del suo successo vi \u00e8 sicuramente il fatto di aver trattato il tema della sorte immediata degli uomini dopo la morte: per la prima volta le anime non devono pi\u00f9 attendere passivamente il Giudizio Universale, durante il quale saranno ricompensate o punite, ma fin da subito compaiono al cospetto di Dio e qui subiscono un primo e immediato processo. Le anime dovranno fin da subito sostare in luoghi diversi tra loro, a seconda del grado di merito o di colpa. Questa rappresenta la grande novit\u00e0 della \"Visio Pauli\", laddove i primi scritti apocalittici cristiani, come \"l\u2019Apocalisse di Pietro\", e i testi giudei si erano esclusivamente occupati dei tempi messianici e del giudizio finale. Siamo dunque di fronte a una retribuzione istantanea che concede una qualche speranza a coloro che sulla terra hanno poco in cui sperare e allo stesso tempo avvicina il momento del giudizio, riempiendo il forte vuoto e l\u2019ansia esistenziale di coloro che volevano conoscere il proprio destino dopo la morte.\nA partire dalla \"Visio Pauli,\" nell\u2019Occidente medievale si svilupp\u00f2 dunque una ricca serie di scritti visionari, che dal modello trassero una serie di motivi ricorrenti, inserendone di nuovi sulla base del retroterra culturale in cui furono prodotti. Tra i pi\u00f9 celebri si possono ricordare le visioni raccontate da Gregorio di Tours nella sua \"Historia Francorum\" (IV.33) e da Gregorio Magno nel quarto libro dei \"Dialogi\"; nonch\u00e9 episodi visionari nell\"Historia ecclesiastica Gengis Anglorum\" di Beda (fine del VII sec.) e la visione del monaco di Wenlock, scritta da Bonifacio all\u2019inizio dell\u2019VIII sec.; al nono secolo appartengono invece la \"Visio Wettini\" scritta a Reichenau e la visione dell\u2019imperatore Carlo il Grosso. Tra XI e XII vanno infine ricordate la \"Visio Anselli\", il \"Purgatorio di San Patrizio\" e la \"Visio Tungdali\".\nDante e la \"Visio Pauli\".\nNel II canto dell\"Inferno\", Dante si dichiara timoroso di fronte alla prospettiva di un viaggio nei regni ultramondani e mette in evidenza la sua inadeguatezza rispetto a coloro che prima di lui poterono compiere una tale esperienza: Enea e Paolo (\u201c\"Io non Enea, io non Paulo sono\"\u201d \"Inf.\" II.32). Per spiegare questo passo \u00e8 difficile pensare che Dante si basasse solo sull\u2019accenno contenuto nella Seconda epistola ai Corinzi in cui Paolo alludeva semplicemente a un suo rapimento fino al terzo cielo (), ma \u00e8 fortemente verosimile che conoscesse il testo della \"Visio\", con il quale dopotutto si trova a condividere diversi motivi. Gi\u00e0 intorno alla seconda met\u00e0 del XIV secolo, Francesco da Buti, nel suo commento alla \"Commedia\", facendo esplicito riferimento al testo apocrifo paolino, dichiara che \u201c\"trovasi in un libro, che non \u00e8 approvato, che san Paolo andasse all\u2019inferno, e per questo ne fa menzione l\u2019autor nostro\"\u201d. La critica ha ampiamente discusso e messo in evidenza l\u2019influenza che ha esercitato sulla scrittura della \"Commedia\", sottolineando la presenza di alcuni punti in cui i due scritti sembrano essere strettamente legati:"}
{"id": "1365942", "revid": "241071", "url": "https://it.wikipedia.org/wiki?curid=1365942", "title": "Guanciale amatriciano", "text": "Il guanciale amatriciano \u00e8 una specialit\u00e0 dei comuni di Amatrice e Accumoli in provincia di Rieti, e di Campotosto in provincia dell'Aquila, utilizzato soprattutto per la realizzazione di un sugo per condire la pasta detto appunto \"all'amatriciana\".\nOttenuto dalla guancia del maiale che deve essere distaccata a partire dalla gola, ottenendo un pezzo di forma triangolare, che viene messa sotto sale per la durata di quattro o cinque giorni, la speziatura prevede l'uso del pepe e del peperoncino e posto nelle vicinanze di un camino con fuoco di quercia per una parziale affumicatura. Il guanciale veniva utilizzato soprattutto contro alcune malattie o per mancanze di energie."}
{"id": "1365943", "revid": "287204", "url": "https://it.wikipedia.org/wiki?curid=1365943", "title": "Adios gringo", "text": ""}
