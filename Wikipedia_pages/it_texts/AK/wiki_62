{"id": "1340854", "revid": "122973240", "url": "https://it.wikipedia.org/wiki?curid=1340854", "title": "Societ\u00e0 italiana di scienza politica", "text": "La Societ\u00e0 italiana di scienza politica (SISP) ha lo scopo di facilitare lo sviluppo della scienza politica in Italia. Con questo scopo, accademici, ricercatori ed esperti in materia aderiscono alla SISP per collaborare e coordinare progetti nell'ambito dell'insegnamento e della ricerca.\nL'origine della SISP risale al 1973, momento in cui nacque la Sezione italiana di scienza politica in seno all'Associazione italiana di scienze politiche e sociali.\nGiovanni Sartori ne fu presidente dal 1973 al 1975.\nSeguirono Norberto Bobbio dal 1976 al 1978 e Alberto Spreafico dal 1979 al 1981.\nLa Sezione italiana di scienze politiche si costitu\u00ec in Societ\u00e0 italiana di scienza politica (SISP) proprio nel 1981. Alberto Spreafico fu cos\u00ec il primo presidente della SISP nella sua costituzione attuale fino al 1984.\nSeguirono Mario Stoppino dal 1985 al 1988, Luigi Bonanate dal 1989 al 1991, Giorgio Freddi dal 1992 al 1997, Leonardo Morlino dal 1998 al 2001, Maurizio Cotta dal 2001 al 2004, Fulvio Attin\u00e0 dal 2004 al 2007, Mauro Calise dal 2007 al 2010, Gianfranco Pasquino dal 2010 al 2013, Pietro Grilli di Cortona dal 2013 al 2015, Simona Piattoni dal 2015 al 2018. Dal settembre 2018 al settembre 2021 la SISP \u00e8 presieduta da Francesca Longo. Attualmente il presidente \u00e8 Luca Verzichelli. \nLa SISP organizza annualmente il Congresso nazionale della scienza politica, arrivato nel 2015 alla 29\u00aa edizione. La sua rivista ufficiale \u00e8 la Rivista italiana di scienza politica/Italian Political Science Review, pubblicata attualmente da Cambridge University Press."}
{"id": "1340860", "revid": "729019", "url": "https://it.wikipedia.org/wiki?curid=1340860", "title": "Shrewsbury and Atcham", "text": "Shrewsbury and Atcham \u00e8 stato un borough dello Shropshire, Inghilterra, Regno Unito, con sede a Shrewsbury.\nIl distretto fu creato con il Local Government Act 1972, il 1\u00ba aprile 1974 dalla fusione del municipal borough di Shrewsbury col distretto rurale di Atcham. Fu soppresso nel 2009 con la creazione dell'autorit\u00e0 unitaria dello Shropshire che comprende il territorio di tutti i precedenti distretti della contea.\nParrocchie civili.\nLe parrocchie, che non coprono l'area del capoluogo, sono:"}
{"id": "1340869", "revid": "466539", "url": "https://it.wikipedia.org/wiki?curid=1340869", "title": "MTV Movie Awards 2003", "text": "La 12\u00aa edizione degli MTV Movie Awards si \u00e8 svolta il 31 maggio 2003 allo Shrine Auditorium di Los Angeles, California, ed \u00e8 stata presentata da Justin Timberlake e Seann William Scott.\nPerformance musicali.\nNel corso dello spettacolo si sono esibiti:\nParodie (\"Movie Spoofs\").\nNel corso dello spettacolo sono stati parodiati:\nVincitori e candidati.\nI vincitori sono indicati in grassetto."}
{"id": "1340873", "revid": "729019", "url": "https://it.wikipedia.org/wiki?curid=1340873", "title": "South Shropshire", "text": "Il South Shropshire \u00e8 stato un distretto dello Shropshire, Inghilterra, Regno Unito, con sede a Ludlow.\nIl distretto fu creato con il Local Government Act 1972, il 1\u00ba aprile 1974 dalla fusione del distretto rurale di Clun and Bishop's Castle col distretto rurale di Ludlow. Fu soppresso nel 2009 con la creazione dell'autorit\u00e0 unitaria dello Shropshire che comprende il territorio di tutti i precedenti distretti della contea."}
{"id": "1340875", "revid": "775372", "url": "https://it.wikipedia.org/wiki?curid=1340875", "title": "Romolo Diecidue", "text": "Biografia.\nLaureatosi in filosofia all'Universit\u00e0 di Padova, con una tesi su Antonio Rosmini, divenne insegnante. Fu tra i fondatori del Ginnasio comunale di Montecatini Terme, poi Liceo scientifico statale \u201cColuccio Salutati\u201d, di cui ricopr\u00ec per primo la carica di preside, pur continuando a insegnarvi storia e filosofia. Attivo nelle file dell'Azione Cattolica in Diocesi di Pescia, fu perseguitato dal fascismo e per questo inviato al confino a Cesena.\nNel 1945, partecip\u00f2 alla nascita della Democrazia Cristiana a Montecatini Terme e rappresent\u00f2 il partito all'interno del CLN cittadino, di cui divenne presidente. Dopo la Liberazione, fu vicesindaco della cittadina termale. Alle elezioni amministrative del 1946, si candid\u00f2 al consiglio comunale di Montecatini Terme, ma non risult\u00f2 eletto. Riuscir\u00e0 a entrare in consiglio alle elezioni del 1951, rimanendovi fino al 1956.\nAlle elezioni politiche del 18 aprile 1948, si present\u00f2 alla Camera dei deputati nel collegio di Firenze-Pistoia. In parlamento, fece parte delle commissioni \"VI - Istruzione e Belle arti\" e \"XI - Lavoro e Previdenza sociale\". Durante la legislatura, fu collaboratore dell'Associazione Nazionale Mutilati e Invalidi di Guerra della provincia di Pistoia. Riconfermato nelle elezioni del 1953, cinque anni dopo fu escluso dalle liste democristiane e, per protesta, si candid\u00f2 da indipendente nel PLI, senza successo.\nRitiratosi dall'attivit\u00e0 parlamentare e trasferitosi a Roma, si diede di nuovo all'insegnamento presso il Liceo classico statale \"Luciano Manara\", ove rimase sino alla pensione, nel 1970. Negli ultimi anni, s'impegn\u00f2 per i diritti degli italiani emigrati all'estero. Ammalatosi gravemente, torn\u00f2 in Toscana, a Pistoia, a casa delle sue sorelle e l\u00ec la morte lo colse all'et\u00e0 di settantacinque anni. Il suo nome \u00e8 spesso collegato a Licio Gelli, il venerabile maestro della Loggia massonica P2. Gelli, infatti, fu il suo autista e l'ex deputato gli scrisse la prefazione del libro di poesie \"Luce di stelle alpine\", edito da Sansoni nel 1971."}
{"id": "1340876", "revid": "290948", "url": "https://it.wikipedia.org/wiki?curid=1340876", "title": "Gepr\u00fcfte Sicherheit", "text": "Il marchio Gepr\u00fcfte Sicherheit (in italiano: sicurezza verificata) o GS \u00e8 un marchio di certificazione per apparecchiature. La sua presenza indica che l'apparecchio \u00e8 conforme ai requisiti di sicurezza tedeschi ed europei.\nLa differenza sostanziale tra il marchio GS ed il marchio CE \u00e8 che la conformit\u00e0 ai requisiti di sicurezza europei \u00e8 stata verificata ed accertata da un gruppo indipendente approvato dallo stato. Il marchio \u00e8 basato sul GPSG (\"Ger\u00e4te- und Produktsicherheitsgesetz\", in italiano: decreto per la sicurezza dei prodotti e degli apparecchi).\nLa verifica della conformit\u00e0 del prodotto al marchio pu\u00f2 essere fatta presso molti laboratori, come BG-PruefZert, T\u00dcV, NEMKO, KEMA ed IMQ.\nSebbene il marchio GS sia stato ideato pensando di utilizzarlo nel mercato tedesco, lo si pu\u00f2 trovare in tantissimi prodotti elettronici e macchinari sparsi in tutto il mondo."}
{"id": "1340878", "revid": "827882", "url": "https://it.wikipedia.org/wiki?curid=1340878", "title": "MTV Movie Awards 2004", "text": "La 13\u00aa edizione degli MTV Movie Awards si \u00e8 svolta il 5 giugno 2004 ai Sony Pictures Studios di Culver City, California, ed \u00e8 stata presentata da Lindsay Lohan.\nPerformance musicali.\nNel corso dello spettacolo si sono esibiti:\nParodie (\"Movie Spoofs\").\nNel corso dello spettacolo sono stati parodiati:\nVincitori e candidati.\nI vincitori sono indicati in grassetto."}
{"id": "1340879", "revid": "131358", "url": "https://it.wikipedia.org/wiki?curid=1340879", "title": "OGCN", "text": ""}
{"id": "1340888", "revid": "1745361", "url": "https://it.wikipedia.org/wiki?curid=1340888", "title": "Telford and Wrekin", "text": "Telford and Wrekin \u00e8 un distretto con status di borgo e autorit\u00e0 unitaria della contea cerimoniale dello Shropshire, Inghilterra, Regno Unito, con sede a Telford.\nL'autorit\u00e0 fu creata come distretto con il Local Government Act 1972, il 1\u00ba aprile, 1974 dalla fusione dei distretti urbani di Dawley, Newport, Oakengates e Wellington con il distretto rurale di Wellington e parte del distretto rurale di Shifnal."}
{"id": "1340893", "revid": "84184", "url": "https://it.wikipedia.org/wiki?curid=1340893", "title": "Torriani", "text": ""}
{"id": "1340895", "revid": "101260", "url": "https://it.wikipedia.org/wiki?curid=1340895", "title": "Portainnesto", "text": ""}
{"id": "1340903", "revid": "1543377", "url": "https://it.wikipedia.org/wiki?curid=1340903", "title": "Appalto delle opere pubbliche", "text": "Con il contratto d'appalto l'ente \"appaltante\" assegna le opere da realizzare ad un'impresa costruttrice, che si indica col termine di \"appaltatore\", o ad un raggruppamento di imprese (RTI o ATI) o, ancora, ad un Consorzio. La legge di riferimento in materia di appalto di opere pubbliche \u00e8 il \"Codice dei contratti pubblici\", decreto legislativo 18 aprile 2016, n. 50, che ha abrogato il precedente codice 163/2006 nonch\u00e9 il regolamento D.P.R. 207/2010 che, a sua volta, aveva sostituito il precedente regolamento d'attuazione, D.P.R 554 del 1999 (\"Regolamento Merloni\"). In attesa del nuovo regolamento il codice attuale rinvia alle linee guida ANAC. La voce in oggetto, con le indicazioni successive, fa riferimento al codice del 2006. ll nuovo codice 2016 si trova alla voce\" codice dei contratti \"\nTipi di appalti.\nUna prima classificazione degli appalti pu\u00f2 essere basata sul modo di condurre la contabilit\u00e0 dei lavori e, quindi, del calcolo del corrispettivo:\nAppalto a corpo (o a forfait).\nL'importo da riconoscere all'appaltatore di questo tipo \u00e8 una somma invariabile, riferita al totale dell'opera, che non pu\u00f2 assolutamente subire variazioni, poich\u00e9 in caso di imprevisti dovuti al prolungamento lavori o di sbaglio dei calcoli quantitativi, la ditta rischia di avere un bilancio totale dell'opera negativo. Questo tipo \u00e8 quello pi\u00f9 diffuso poich\u00e9 elimina i rischi per l'ente appaltante.\nAppalto a misura.\nQui il corrispettivo viene determinato secondo le unit\u00e0 di misura del lavoro finito. Ad ogni lavorazione vengono applicati i prezzi unitari. \nIn questo tipo i rischi li assume l'ente appaltante. Il tempo, la manodopera e i materiali sono compresi nell'offerta del prezzo per unit\u00e0 di lavoro realizzato. Invece, nel caso dell'appalto di lavori in economia, queste voci sono separate. \nIl tempo di realizzazione perci\u00f2, diventa un aspetto fondamentale per l'eventuale guadagno dell'appaltatore.\nAppalto misto a corpo e misura.\nIn questo tipo di appalto alcuni lavori sono espressi a corpo, mentre altri sono contabilizzati a misura. \nAppalto in economia.\nI lavori si dicono contabilizzati in economia quando il corrispettivo \u00e8 calcolato sulla base dei materiali impiegati e delle ore di manodopera degli operai.\nAll'interno di un contratto d'appalto, i lavori contabilizzati in economia sono ammessi solo per alcuni tipi di interventi (p.e. manutenzioni), oppure per certe singole lavorazioni, o ancora in certe situazioni particolari.\nAl di sotto di certi importi, i lavori, sempre contabilizzati in economia, possono essere eseguiti con gestione diretta da parte dell'ente. In questo caso l'ente si sostituisce all'impresa facendosi carico di tutte le attivit\u00e0 di gestione necessarie per la realizzazione dell'opera.\nAssegnazione degli appalti.\nD.Lgs. 163/2006 e s.m.i. L'affidamento degli appalti viene definito in base a diversi fattori, tra cui il tipo dell'opera da realizzare, le sue dimensioni e altre motivazioni che vengono prese in considerazione dal responsabile del procedimento amministrativo.\nPer la scelta della ditta che eseguir\u00e0 i lavori, gli enti pubblici tendono a favorire quella che offre il prezzo pi\u00f9 basso, oppure l'offerta economicamente pi\u00f9 vantaggiosa. Normalmente quando si decide di appaltare un'opera si crea anche una tabella di punteggi nella quale si inseriscono i criteri di assegnazione dell'opera. Le metodologie sono:\nLa procedura aperta (o pubblico incanto).\nDetta anche gara d'appalto o procedura a evidenza pubblica. Qui possono partecipare tutte le ditte che facciano richiesta, purch\u00e9 abbiano i requisiti richiesti dal tipo di lavoro o all'importo. Il prezzo pi\u00f9 basso si determina in base al tipo di appalto, per i lavori a misura si tiene conto dei prezzi unitari, per quelli a corpo si tiene conto dell'offerta generale in base d'asta e per quelli misti si tiene conto dei prezzi unitari.\nLa procedura ristretta (o licitazione privata).\nPossono partecipare alla gara per l'affidamento dei lavori tutte le ditte invitate dalla P.A. procedente. Le ditte sono invitate alla fase di pubblicazione del bando di gara e alla presentazione delle offerte, in linea con i requisiti fissati dalla Amministrazione.\nLa procedura negoziata (o trattativa privata).\nI concorrenti vengono scelti e invitati alla gara di appalto, dalla stazione appaltante. Anche in questo caso le imprese devono essere in possesso dei requisiti necessari. 1-Per questo tipo di appalto l'opera non deve superare l'importo di \u20ac 500.000,00. In caso di un'opera di urgenza l'importo pu\u00f2 essere anche superiore. A questo tipo di gare devono essere invitate almeno 5 aziende (\u00abse sussistono aspiranti idonei in tale numero\u00bb). Tale procedura \u00e8 utilizzata (senza previa pubblicazione del bando di gara) in base all'art 57 D.Lgs. n. 163/2006 qualora in esito all'esperimento di una procedura aperta o ristretta non sia stata presentata nessuna offerta, o nessuna offerta appropriata, o nessuna candidatura.\nAppalto-concorso.\nLa legge prevede la modalit\u00e0 di assegnazione dell'appalto mediante concorso di progettazione, poi rinominato \"appalto integrato\". Introdotto dall'art. 53, co. 2, D.lgs. 163/200, l'appalto-concorso fu riformato dalla legge n. 166/2002, art. 37-quater, c. 1.\nL'ppalato-concorso \u00e8 distinto l'appalto appalto concorso integrato e l'appalto concorso integrato sotto soglia comunitaria coi quali codnivide taluni aspetti giuridici.\nRipristinato con il D. Lgs. 50/2016, \u00e8 stato prorogato fino al 2020 dal decreto Sblocca Cantieri.\nNel'appalto concorso, l'amministrazione pone a confronto il promotore dell'appalto con le due proposte pi\u00f9 vantaggiose. Prima della presentazione delle offerte, l'amministrazione pubblica un \"progetto preliminare\" che specifica i requisiti prestazionali del progetto, non ecludendo aspetti operativi, e rappresenta la cornice entro la quale gli offerenti definiscono il proprio progetto esecutivo e definitivo.\nLa norma introduce un diritto di prelazione del promotore che ha diritto all'aggiudicazione dell'opera qualora conformi la propria offerta a quella ritenuta pi\u00f9 conveniente dalla stazione appaltante. Anche al fine di ridurre il contenzioso, esso \u00e8 in cambio obbligato a rimborsare ai primi due classificati i costi affondati documentati relativi alla finalizzazione del progetto esecutivo dell'opera, laddove i costi fissi necessari alla partecipazione qualificazione degli operatori economici in sede di offerta siano significativi in rapporto al corrispettivo dell'opera o del servizio aggiudicati.\nConcepito tipicamente per le concessioni di costruzione e gestione, come la manutenzione ordinaria/straordinaria/riqualificazione architettonica o anche la realizzazione di infrastrutture informatiche (es. beni e servizi hardware e software), l'istituto dell'appalto concorso nel corso degli anni ha trovato applicazioni estensive per altre tipologie di servizi, come l'affidamento dei nidi per l'infanzia.\nOfferta Economicamente Vantaggiosa.\nSi prende in considerazione solo per le opere il cui aspetto tecnico sia di notevole rilevanza. L'offerta migliore viene decisa in base ad elementi definiti di volta in volta dalla stazione appaltante, tra cui:"}
{"id": "1340905", "revid": "409613", "url": "https://it.wikipedia.org/wiki?curid=1340905", "title": "Vitim (fiume)", "text": "Il Vitim () \u00e8 un fiume della Russia siberiana orientale, affluente di destra della Lena. Scorre nei \"rajon\" Bauntovskij \u0117venkijskij, Eravninskij e Mujskij della Buriazia, nei rajon Tungoko\u010denskij e Kalarskij della Transbajkalia, nei rajon Bodajbinskij e Mamsko-\u010cujskij dell'Oblast' di Irkutsk e nel Lenskij ulus della Sacha-Jakuzia.\nPercorso.\nNasce dalla piccola catena montuosa dei monti Ikatskij, situati ad oriente del lago Bajkal in una zona compresa fra i monti Stanovoj e i monti Jablonovyj, nella Repubblica Autonoma della Buriazia; si forma in seguito alla confluenza dei due rami sorgentiferi Vitimkan e \u010cina.\nScorre dapprima in direzione meridionale poi gira a nord-est seguendo il margine orientale dell'altopiano omonimo, successivamente compie un'ampia curva dirigendosi in direzione mediamente settentrionale ricevendo l'importante affluente \"Cipa\". Prosegue quindi il suo corso in direzione nordovest, toccando Bodajbo, il maggior centro urbano bagnato dal fiume, e confluendo, dopo 1\u00a0837\u00a0km di corso (1\u00a0978 considerando come inizio le sorgenti del Vitimkan), nella Lena, presso l'abitato di Vitim, a 2714\u00a0km dalla foce, sul confine fra la Repubblica Autonoma della Sacha e l'Oblast' di Irkutsk. I maggiori affluenti del Vitim sono Konda, Karenga, Kalakan, Kalar, Bodajbo dalla destra idrografica, Cipa, Muja, Mamakan, Mama dalla sinistra.\nBacino idrografico.\nIl Vitim \u00e8 navigabile da Bodajbo fino alla foce, per complessivi 300 km circa; come tutti i fiumi siberiani, \u00e8 bloccato dai ghiacci per sei-sette mesi l'anno. Nel suo bacino si rinvengono importanti giacimenti auriferi.\nNel bacino del fiume Vitim, il 25 settembre 2002, si osserv\u00f2 la caduta di un misterioso oggetto celeste (forse il nucleo di una cometa) in un evento analogo, tranne che nelle dimensioni, al disastroso evento della Tunguska del 1908."}
{"id": "1340908", "revid": "1652635", "url": "https://it.wikipedia.org/wiki?curid=1340908", "title": "Centro nazionale anticrimine informatico per la protezione delle infrastrutture critiche", "text": "Il Centro nazionale anticrimine informatico per la protezione delle infrastrutture critiche (in sigla: CNAIPIC) \u00e8 l'unit\u00e0 specializzata, interna al Servizio di polizia postale e delle comunicazioni, dedicata alla prevenzione e repressione dei crimini informatici diretti ai danni delle infrastrutture critiche nazionali.\nStoria.\nAnche se di fatto gi\u00e0 operante dal 2005 come unit\u00e0 specializzata nel settore della sicurezza informatica, costituita in seno al Servizio di polizia postale e delle comunicazioni, il CNAIPIC \u00e8 stato istituito formalmente con decreto del capo della Polizia il 7 agosto del 2008, in ottemperanza al decreto del ministro dell'interno del 9 gennaio 2008.\nLa sede \u00e8 stata inaugurata il 23 giugno 2009 a Roma in via Tuscolana 1548, presso il Polo Tuscolano del Dipartimento della pubblica sicurezza.\nL'attacco di Anonymous.\nNel luglio del 2011 i server centrali del CNAIPIC sono stati violati dai gruppi hacker di NKWT, Anonymous, LulzSec e Antisec. Sono stati prelevati importanti documenti e relazioni per un totale di 8Gb di dati che tuttora si trovano liberamente in internet. Queste azioni sono state rivendicate come protesta contro l'arresto di italiani presunti aderenti ai movimenti hacker, ma non si escludono motivazioni da inserirsi in un quadro pi\u00f9 ampio.\nNel 2013 arrestano 4 hackers che avevano tentato di violare alcuni siti governativi e delle forze dell'ordine."}
{"id": "1340909", "revid": "767487", "url": "https://it.wikipedia.org/wiki?curid=1340909", "title": "Bromsgrove (distretto)", "text": "Bromsgrove \u00e8 un distretto del Worcestershire, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione del distretto urbano di Bromsgrove con il distretto rurale di Bromsgrove.\nParrocchie civili.\nLe parrocchie, che non coprono l'area del capoluogo e di Rubery, sono:"}
{"id": "1340922", "revid": "110779210", "url": "https://it.wikipedia.org/wiki?curid=1340922", "title": "RC4", "text": "In crittografia l'RC4 \u00e8 uno tra i pi\u00f9 famosi e diffusi algoritmi di cifratura a flusso a chiave simmetrica, utilizzato ampiamente in protocolli quali l'SSL ed il WEP.\nStoria.\nL'RC4 fu sviluppato da Ron Rivest della RSA Security nel 1987: come in altri suoi algoritmi (vedi RC2, RC5 ed RC6) la sigla RC sta per \"Rivest Cipher\" o, alternativamente, \"Ron's Code\". Per la sua semplicit\u00e0, grazie alla quale \u00e8 facilmente implementabile sia a livello software che hardware, e velocit\u00e0, il suo uso si diffuse speditamente e l'RC4 divenne ben presto l'algoritmo base di importanti protocolli quali il WEP ed il WPA per la cifratura delle comunicazioni nelle schede wireless, e l'SSL ed il TLS per la protezione dei dati delle connessioni internet e delle reti TCP/IP in genere.\nL'algoritmo rest\u00f2 inizialmente segreto (security through obscurity), ma nel settembre del 1994 comparve in forma anonima, prima sulla mailing-list \"CypherPunks\" e poi sul newsgroup internazionale \"sci.crypt\", il codice di un algoritmo crittografico i cui risultati erano identici a quelli generati dai programmi che implementavano l'RC4 ufficiale. \nRSA, nonostante la repentina diffusione di quel codice, non ha mai ammesso che quell'algoritmo fosse l'RC4 finch\u00e9, il 27 ottobre 2014, lo stesso Rivest ha pubblicato lo pseudocodice dell'originale RC4. Questo ha generato a livello di diritto d'autore una situazione ambigua in cui, nonostante l'algoritmo non fosse pi\u00f9 segreto, il suo nome rimanesse coperto da copyright. Per evitare quindi possibili ripercussioni legali generalmente ci si riferisce all'algoritmo chiamandolo \"ARCFOUR\" o ARC4, abbreviativo di \"Alleged RC4\" (\"alleged\", che in italiano significa \"presunto\").\nDescrizione.\nL'RC4 genera un flusso di bit pseudo casuali (keystream); tale flusso \u00e8 combinato mediante un'operazione di XOR con il testo in chiaro (\"plaintext\") per ottenere il testo cifrato. L'operazione di decifratura avviene nella stessa maniera, passando in input il testo cifrato ed ottenendo in output il testo in chiaro (questo perch\u00e9 lo XOR \u00e8 un'operazione simmetrica).\nPer generare il keystream, l'algoritmo utilizza una S-box di 256 byte e 2 indici da 8 bit, generalmente identificati con le lettere \"i\" e \"j\".\nLa chiave di cifratura fornita dall'utente \u00e8 generalmente lunga da 40 a 256 bit (da 5 a 32 caratteri) ed \u00e8 utilizzata per inizializzare l'S-box mediante la funzione \"KSA\", sigla di \"Key-Scheduling Algorithm\" (algoritmo di gestione della chiave). Ecco la rappresentazione in pseudo-codice (\"key\" \u00e8 la chiave dell'utente, \"keylength\" \u00e8 la lunghezza della chiave, \"S\" \u00e8 la matrice che rappresenta l'S-box):\n for i = 0 to 255\n S[i] = i\n next\n j = 0\n for i = 0 to 255\n j = (j + S[i] + key[i mod keylength]) mod 256\n swap (S[i], S[j])\n next\nUna volta che questo passaggio \u00e8 completato, il flusso di bit generato utilizzando la funzione di generatore di numeri pseudo-casuali dell'algoritmo (PRGA, \"Pseudo-Random Generation Algorithm\") \u00e8 combinato con il testo in chiaro mediante XOR. Ecco in pseudo-codice il cuore dell'algoritmo RC4 (\"input\" contiene il testo in chiaro, \"output\" il testo cifrato):\n i = 0\n j = 0\n for l = 0 to len(input)\n i = (i + 1) mod 256\n j = (j + S[i]) mod 256\n swap (S[i], S[j])\n output[l] = S[(S[i] + S[j]) mod 256] XOR input[l]\n next\nSicurezza.\nL'RC4 paga la sua semplicit\u00e0 in termini di sicurezza: questa \u00e8 molto debole e l'algoritmo \u00e8 violabile con relativa facilit\u00e0 e velocit\u00e0, tanto che il suo uso non \u00e8 pi\u00f9 consigliabile.\nL'RC4 mostra infatti un comportamento non da vero PRNG: l'analisi del flusso di dati casuali denota una certa periodicit\u00e0 nei primi 256 byte. Ecco perch\u00e9 molte implementazioni dell'algoritmo scartano questi byte facendo eseguire un ciclo di 256 iterazioni a vuoto prima di iniziare ad utilizzare il keystream.\nUn'altra debolezza \u00e8 relativa alla forte correlazione che c'\u00e8 fra la chiave ed il keystream, tanto che nel 2005 \u00e8 stato trovato un modo per violare una connessione wireless protetta con WEP in meno di un minuto.\nPer via di queste sue debolezze, Mozilla ha rimosso il supporto per la cifratura RC4 da Firefox a partire dalla versione 44, pubblicata il 26 gennaio 2016."}
{"id": "1340925", "revid": "2025934", "url": "https://it.wikipedia.org/wiki?curid=1340925", "title": "Club Deportivo Atlas de Guadalajara", "text": "Il Club Deportivo Atlas de Guadalajara \u00e8 una societ\u00e0 calcistica messicana con sede a Guadalajara. Milita nella Primera Divisi\u00f3n messicana, la massima serie del calcio messicano.\nOrganico.\nRosa 2021-2022.\n\"Aggiornato al 19 Gennaio 2022.\""}
{"id": "1340926", "revid": "115889898", "url": "https://it.wikipedia.org/wiki?curid=1340926", "title": "Veicolo semicingolato", "text": "Un veicolo semicingolato \u00e8 un veicolo che ha il sistema di trazione su cingoli ed il sistema di guida su ruote. I veicoli semicingolati furono sviluppati fra la fine della prima e la fine della seconda guerra mondiale per tentare di riunire su un solo mezzo i vantaggi del movimento su cingoli con quelli del movimento su ruote. Infatti il movimento su cingoli, esercitando una bassa pressione al suolo, permette di ridurre i rischi di sprofondamento del mezzo su fango e sabbia, invece l'uso delle ruote per la guida permette di utilizzare un sistema di sterzo meno complicato, sensibilmente pi\u00f9 leggero e meno faticoso per il guidatore. Dopo l'uso nella seconda guerra mondiale fu constatato che, di fronte a vantaggi marginali, in realt\u00e0 si introduceva una notevole complicazione meccanica nel veicolo, quindi questa tipologia di veicolo fu abbandonata.\nL'origine dei veicoli semicingolati.\nI primi veicoli semicingolati furono prodotti in Russia, su progetto dell'ingegnere francese Adolphe K\u00e9gresse e, in seguito in Francia dalla Citro\u00ebn, sempre progettati dall'inventore. Questi veicoli erano destinati pi\u00f9 ad un uso civile che ad un uso militare, infatti erano stati studiati per operare nel Sahara. Ben presto fu chiara l'utilit\u00e0 bellica di veicoli simili, quindi ne fu iniziata la costruzione sia per l'esercito francese sia per l'esportazione.\nLo sviluppo prima della Seconda guerra mondiale.\nAll'atto del riarmo, anche prima della denuncia del trattato di Versailles, in Germania fu studiata tutta una serie di veicoli semicingolati, per uso sia come trasporto tattico, sia come trattori di artiglieria sia come trasporto truppe. La concezione dei semicingolati tedeschi era sensibilmente differente da quella del sistema K\u00e9gresse, rifacendosi piuttosto agli studi di Christie, in quanto, invece di sospensioni ad oscillazione verticale (a molla) e ruote piccole, usava un sistema di ruote di grande diametro (quindi prive di ruotini tendicingolo) e sospensioni a barre di torsione. Il difetto di questo sistema era dato dal fatto che, per garantire una pressione uniforme sul terreno, venivano usati due tipi di ruote, uno di piccola larghezza alternato da uno sagomato ad H, con le ruote strette che ruotavano entro le aperture delle ruote pi\u00f9 grandi. (Per capire come operavano le ruote \u00e8 opportuno riferirsi all'immagine a fianco). Le conseguenze pratiche di questo arrangiamento erano che, per smontare una ruota interna ad H, era inevitabile smontare prima tre ruote esterne ad H e successivamente due ruote strette; tutta questa procedura comportava necessariamente un tempo che era 5 volte quello richiesto a sostituire una singola ruota. Nonostante questo difetto i semicingolati tedeschi si dimostrarono veicoli estremamente validi come progettazione, garantendo un'elevata affidabilit\u00e0 in combattimento.\nParticolarmente interessanti erano i semicingolati blindati destinati al trasporto truppe, predecessori dei moderni veicoli da combattimento della fanteria. Sul telaio dei semicingolati era costruita una struttura blindata (spessore da 6 a 14,5\u00a0mm) che proteggeva completamente il veicolo ed il guidatore, mentre la fanteria trasportata era in un vano protetto, ma a cielo aperto. Questo fatto permetteva alla fanteria di impegnare il nemico, pur restando protetta dal fuoco sia con le armi individuali (fucili) sia con le armi di squadra (mitragliatrici leggere). La sagomatura balistica della blindatura, pur presentando alcune trappole per i colpi, la rendeva estremamente efficace. Su queste basi progettuali furono costruiti due modelli di veicolo, il Sd.Kfz. 250 (per mezza squadra di fanteria) e il Sd.Kfz. 251 (per un'intera squadra di fanteria). Questi due veicoli operarono su tutti i fronti fronti di guerra in cui oper\u00f2 la Wehrmacht e la produzione del SdKfz 251 continu\u00f2 anche dopo la fine della seconda guerra mondiale in Cecoslovacchia.\nI semicingolati della Seconda guerra mondiale.\nDopo lo scoppio della guerra negli Stati Uniti furono iniziati gli studi per la meccanizzazione completa del loro esercito, e, fra i veicoli studiati, vi fu una serie notevole di semicingolati, iniziando con il veicolo M2 Half-track, concepito inizialmente ad essere usato come trattore per artiglierie leggere, ma destinato ben presto a diventare un veicolo per il trasporto delle fanterie sul campo di battaglia. Praticamente sullo stesso telaio dell'M2, con differenze limitate a particolari generalmente secondari, furono progettati i veicoli M3 Half-track (destinato fin dall'origine al ruolo di trasporto truppe), M5 ed M9, destinati all'esportazione nei paesi alleati. Dal punto di vista della protezione i veicoli statunitensi, pur avendo praticamente gli stessi spessori di blindatura (da 6 a 16\u00a0mm) dei veicoli tedeschi, erano nettamente inferiori a questi ultimi a causa della profilatura balistica sensibilmente peggiore. Il vantaggio dei semicingolati statunitensi su quelli tedeschi era dato dalla marcia pi\u00f9 confortevole, in quanto usavano cingoli di gomma rinforzata con fili di acciaio, invece che metallici come quelli tedeschi, e dalla trazione anche sulle ruote anteriori che permetteva un comportamento migliore fuori strada. \nI britannici non ebbero semicingolati di produzione propria, mentre i sovietici ne produssero un paio di modelli nettamente inferiori ai veicoli corrispondenti sia tedeschi sia statunitensi. Tuttavia britannici, sovietici e francesi fecero un uso estremamente largo dei semicingolati statunitensi.\nGli ultimi semicingolati.\nLa fine della seconda guerra mondiale segn\u00f2 anche la fine della stagione dei semicingolati. Anche se i semicingolati statunitensi tornarono sui campi di battaglia sia nella guerra di Corea sia nelle guerre arabo-israeliane (fino al 1973) ed oltre cortina furono prodotte, nei primi anni del dopoguerra, copie sia dell'M3 statunitense sia del SdKfz 251 (OT 810), non furono pi\u00f9 progettati semicingolati da produrre in gran serie. Quello che era in crisi era proprio il concetto di veicolo semicingolato. Dato che i nuovi modelli di cingolo (con tacchetti in gomma) potevano essere usati anche su strade pavimentate senza provocare danni eccessivi, si preferirono i sistemi totalmente cingolati, che sfruttavano completamente i vantaggi dei cingoli, senza le complicazioni aggiuntive date dall'avantreno ruotato.\nLe ultime nazioni a produrre semicingolati furono la Gran Bretagna ed il Cile. Negli anni sessanta la Gran Bretagna produsse un semicingolato che avrebbe dovuto servire sia come trasporto truppe sia come trattore di artiglieria, il Centaur, che, tuttavia non ebbe un grande successo. Invece il semicingolato BMS-1 Alacr\u00e0n di produzione cilena, anche se con prestazioni non eccezionali, era ancora in servizio nel 2003."}
{"id": "1340936", "revid": "1652635", "url": "https://it.wikipedia.org/wiki?curid=1340936", "title": "Morfologia urbana", "text": "Lo studio della morfologia urbana si occupa dell'indagine delle agglomerazioni urbane, della loro formazione e della loro trasformazione, ossia delle linee fondamentali dello sviluppo del tessuto urbano. \nLa morfologia urbana cerca di comprendere la struttura soggiacente a aree metropolitane, citt\u00e0, paesi e villaggi, esaminando gli schemi degli elementi che la compongono, come parte del processo del loro sviluppo. \nLa morfologia urbana \u00e8 quindi lo studio degli elementi regolari del tessuto urbano, soggiacenti al caos apparente da cui si possono astrarre. Questo approccio sfida la percezione comune degli ambienti caotici o imprevisti, organici, attraverso la comprensione delle strutture e dei processi soggiacenti all'urbanizzazione.\nI concetti base della morfologia sono stati espressi per la prima volta negli scritti di Goethe (1790), anche se il termine come tale compare per la prima volta nelle bioscienze. Oggi \u00e8 sempre pi\u00f9 utilizzato in geografia, geologia, filologia e altri. Negli studi anglosassoni della geografia, la morfologia urbana \u00e8 vista come un particolare campo di studio, in cui sono stati pionieri gli statunitensi Lewis Mumford, James Vance e Sam Bass Warner, e l'inglese Peter Hall.\nIl progetto Corine Land - Cover.\nAd esempio, a livello europeo, l'European Environment Agency ha presentato il progetto Corine - Land Cover, \"specificamente destinato al rilevamento e al monitoraggio, ad una scala compatibile con le necessit\u00e0 comunitarie, delle caratteristiche del territorio, con particolare attenzione alle esigenze di tutela\".\nLe agglomerazioni urbane definite come \"Urban Morphological Zones\" sono il risultato dello studio sulla copertura del suolo fotografata dai satelliti nell'ambito del progetto CORINE Cover Land. Essa considera urbani i poligoni di territorio edificati con cesure non edificate di non oltre 200 metri. Le aree risultanti vengono suddivise in UMz 1 (oltre 500.000 abitanti), UMZ 2 (100-500.000) e UMZ 3 (50-100.000). I dati GISCO sulla popolazione sono per\u00f2 da considerare indicativi in quanto non sono disponibili suddivisioni sub-comunali ufficiali adatte allo studio."}
{"id": "1340938", "revid": "830939", "url": "https://it.wikipedia.org/wiki?curid=1340938", "title": "Joseph Henri Joachim Lain\u00e9", "text": "Gi\u00e0 commerciante di Bordeaux, si laure\u00f2 in legge nel 1789 esercitando l'avvocatura con successo a Parigi. \nScoppiata la Rivoluzione, fu nominato amministratore del distretto de La R\u00e9ole nel 1793, ma con l'avvento del Direttorio torn\u00f2 ad occuparsi del proprio studio legale.\nCon l'istituzione dell'Impero, fu membro del Corps l\u00e9gislatif dal 1808, dando prova di singolare indipendenza. Confermato deputato anche sotto la Restaurazione, nel 1816 fu presidente della Camera e membro dell'Acad\u00e9mie fran\u00e7aise per nomina reale al posto di Hugues-Bernard Maret, poi ministro degli Interni nel 1818. Entro, infine, nella Camera dei pari, atteggiandosi a sostenitore delle libert\u00e0 costituzionali; a questo proposito, fu lui a dire, nel 1830 in occasione del tentato colpo di Stato di Carlo X, che \u00abi re passano\u00bb.\nNon lasci\u00f2 scritti. Nel giudizio dei suoi contemporanei, fu un oratore di eloquenza calda e trascinante.\nCollegamenti esterni.\n "}
{"id": "1340939", "revid": "80339", "url": "https://it.wikipedia.org/wiki?curid=1340939", "title": "Ostjako Vogulsk", "text": ""}
{"id": "1340940", "revid": "1522738", "url": "https://it.wikipedia.org/wiki?curid=1340940", "title": "Devon SpA", "text": ""}
{"id": "1340942", "revid": "767487", "url": "https://it.wikipedia.org/wiki?curid=1340942", "title": "Define the Great Line", "text": "Define the Great Line \u00e8 il quinto album degli Underoath pubblicato nel 2006 dalla Solid State Records\nIl Disco.\nDopo il disco They're Only Chasing Safety, non molto apprezzato e pi\u00f9 orientato verso l'emo, il quinto disco degli Underoath presenta sonorit\u00e0 molto pi\u00f9 pesanti, pi\u00f9 vicine a quelli dei primi album che avevano portato un discreto successo alla band.\nIl disco inizia con una canzone molto \"pesante\": \"In regards to myself\", canzone di cui \u00e8 anche stato prodotto il video, seguita da un susseguirsi di brani tirati, violenti e cattivi, anche se molto spazio \u00e8 dato alle parti strumentali mescolate da quella componente elettronica, che \u00e8 una delle caratteristiche del suono del sestetto americano e che rende ancor pi\u00f9 oscure e sofferenti le atmosfere del disco. Anche in questo disco \u00e8 presente una ballad, ormai sempre pi\u00f9 parte del panorama metal, \"Returning empty handed\", e trovano spazio anche sperimentazioni come \"Salmarnir\" un pezzo inconsueto e spiazzante, dove il fruscio di un torrente \u00e8 accompagnato da una voce enigmatica di sottofondo recitante versi della Bibbia in russo. L'album \u00e8, poi, valorizzato dal lavoro in cabina di regia svolto dal duo Matt Goldman (Copeland, Cartel) e Adam Dutkiewicz (chitarrista dei Killswitch Engage)."}
{"id": "1340944", "revid": "729019", "url": "https://it.wikipedia.org/wiki?curid=1340944", "title": "Malvern Hills (distretto)", "text": "Malvern Hills \u00e8 un distretto del Worcestershire, Inghilterra, Regno Unito, con sede a Malvern.\nSuddivisione amministrativa.\nIl distretto attuale fu creato con il 1\u00ba aprile 1998 alla divisione della contea di Hereford and Worcester creata nel 1974 in Worcestershire e Herefordshire da parti dei precedenti distretti di Malvern Hills e Leominster (questo oggi parte dell'Herefordshire). Il distretto originale era stato creato dalla fusione del distretto urbano di Malvern col distretto rurale di Martley, il distretto rurale di Upton upon Severn, il distretto rurale di Bromyard ed il distretto rurale di Ledbury."}
{"id": "1340951", "revid": "124537972", "url": "https://it.wikipedia.org/wiki?curid=1340951", "title": "Milan Babi\u0107", "text": "\u00c8 stato imputato per crimini di guerra dal Tribunale penale internazionale per l'ex Jugoslavia nel 2004; ha ammesso le sue colpe e si \u00e8 accordato per un plea bargain (ossia la possibilit\u00e0 di ottenere uno sconto di pena in cambio di una confessione). In seguito al patteggiamento \u00e8 stato condannato a 13 anni di prigione.\n\u00c8 stato trovato morto nella sua cella il 6 marzo 2006; secondo le fonti ufficiali si tratta di suicidio. Tuttora, l'amministrazione della prigione non \u00e8 riuscita a spiegare come \u00e8 stato possibile commettere questo gesto in una cella videosorvegliata 24 ore al giorno.\nInizi in politica.\nBabi\u0107 nacque nel villaggio di Kukar, vicino Verlicca, nell'attuale Croazia. All'inizio la sua professione era quella del dentista. Nel 1989 divenne uno dei direttori della clinica di Tenin in Croazia. Nel 1990 entra in politica iscrivendosi al neo-formato Partito Democratico Serbo. Poco tempo dopo venne eletto Presidente del Municipio di Tenin.\nIn quel periodo alcune zone della Croazia che prendevano il nome di \"Krajina\" erano abitate in maggioranza da abitanti di etnia serba, quando Franjo Tu\u0111man venne eletto presidente della Repubblica Socialista di Croazia le tensioni indipendentistiche croate aumentarono e i serbi si mostrarono contrari alla indipendenza. Venne creato un Consiglio Nazionale che si sarebbe opposto alla separazione dalla Jugoslavia e Milan Babi\u0107 venne eletto suo presidente.\nIndipendenza della Krajina.\nI serbi si opposero a qualsiasi situazione che li avrebbe visti rimanere all'interno di una Croazia indipendente. Dopo l'elezione di Tu\u0111man venne approvata una costituzione che dava ai serbi lo status di minoranza all'interno della Croazia.\nIl 21 dicembre 1990 venne formato il Distretto Autonomo Serbo (\u0421\u0440\u043f\u0441\u043a\u0430 \u0430\u0443\u0442\u043e\u043d\u043e\u043c\u043d\u0430 \u043e\u0431\u043b\u0430\u0441\u0442, \u0421\u0410\u041e, Srpska autonomna oblast SAO) della Krajina e il 1\u00ba aprile 1991 dichiararono la loro indipendenza dalla Croazia con l'intenzione di unirsi alla Serbia. Altre zone nell'est della Croazia a maggioranza serba decisero di unirsi alla SAO.\nIl 30 aprile Babi\u0107 venne eletto presidente del consiglio esecutivo del SAO e successivamente ministro dell'interno e della difesa dell'Assemblea Serba di Krajina. Con queste qualifiche Babi\u0107 organizz\u00f2 una milizia, blocc\u00f2 le strade isolando la regione dalmate dal resto della Croazia. Gli scontri con le forze croate scoppiarono quasi immediatamente dopo la dichiarazione di indipendenza della Croazia provocando molti morti su entrambi i fronti.\nA partire dall'agosto 1991 Babi\u0107 divenne parte, secondo il procuratore, di un'impresa criminale volta a rimuovere in maniera permanente la popolazione non serba dalla Krajina. Il suo capo era Slobodan Milo\u0161evi\u0107 mentre i suoi collaboratori erano Milan Marti\u0107, il leader paramilitare Vojislav \u0160e\u0161elj e il generale della JNA in Croazia Ratko Mladi\u0107.\nNella sua testimonianza Babi\u0107 disse che a partire dall'estate 1991 la polizia segreta serba, comandata da Milosevic, costru\u00ec una \"struttura parallela per la sicurezza e la polizia della Krajina e unit\u00e0 comandate dalla sicurezza della Serbia\". Venne lanciata una guerra su vasta scala su gran parte del territorio croato e la popolazione non serba sub\u00ec la pulizia etnica. Il culmine degli scontri si ebbe tra l'agosto e il dicembre del 1991.\nCaduta.\nNel novembre 1991 la comunit\u00e0 internazionale tent\u00f2 di porre termine al conflitto proponendo un piano di pace ideato dall'Inviato Speciale Cyrus Vance. Secondo questo piano la Krajina sarebbe diventata una zone smilitarizzata e protetta una forza di pace dell'ONU allo stesso tempo sarebbero stati avviati dei colloqui politici sul suo status finale. Babi\u0107 si oppose fortemente e decise di rinominare la SAO in Repubblica Serba di Krajina il 19 dicembre 1991, dichiarando l'indipendenza dalla Croazia. Babi\u0107 chiese all'assemblea dei serbi di Krajina di rifiutare il piano di Vance. Queste posizioni di Babi\u0107 non furono apprezzate da Milo\u0161evi\u0107; Babi\u0107 venne messo da parte e venne sostituito alla presidenza il 26 febbraio 1992 da Goran Had\u017ei\u0107, un politico considerato pi\u00f9 vicino a Slobodan Milo\u0161evi\u0107.\nBabi\u0107 rimase comunque all'interno della politica della Krajina come Ministro degli Affari Esteri ma la sua figura venne molto indebolita. Successivamente Babi\u0107 disse che la politica della Krajina era manovrata da Belgrado tramite i servizi segreti; Slobodan Milo\u0161evi\u0107 neg\u00f2 queste considerazioni aggiungendo che Babi\u0107 aveva affermato questo \"per paura\".\nBabi\u0107 ritorn\u00f2 ad un ruolo importante in politica quando il 27 luglio 1995 divenne primo ministro. Carica che mantenne fino al 7 agosto 1995 quando con l'Operazione Tempesta le forze croate annientarono quelle serbe ponendo fine alla Repubblica Serba di Krajina. Babi\u0107 con gli altri politici fuggirono verso la Serbia.\nProcesso e morte.\nNel dicembre 2002 Babi\u0107 testimoni\u00f2 contro Milo\u0161evi\u0107 davanti al Tribunale penale internazionale per l'ex-Jugoslavia indicandolo come personalmente coinvolto nel conflitto in Croazia; secondo Babi\u0107 il vero intento di Milo\u0161evi\u0107 era creare uno Stato di soli serbi, mantenere l'unit\u00e0 della Jugoslavia era solo un'operazione di facciata per inviare l'esercito jugoslavo nella regione.\nNel novembre 2003 Babi\u0107 venne a sua volta accusato dal Tribunale di crimini commessi in Croazia durante la guerra tra l'agosto 1991 e il febbraio 1992, Babi\u0107 decise di collaborare e si consegn\u00f2 spontaneamente. Venne accusato dei seguenti reati:\nA partire dal 27 gennaio 2004 Babi\u0107 si dichiar\u00f2 colpevole di dell'accusa di persecuzioni, ricorrendo al plea bargain con il Procuratore, nell'occasione scrisse una dichiarazione nella quale si pentiva delle sue azioni e chiedeva perdono, di seguito sono riportati alcuni passi:\nVenne condannato a 13 anni di reclusione il 29 giugno 2004, confermati in appello, tenendo conto della sua collaborazione con il tribunale e la sua parziale ammissione di colpa.\nIl 5 marzo 2006 Babi\u0107 venne richiamato all'Aia per testimoniare contro Milan Marti\u0107 e si uccise all'interno della sua cella videosorvegliata 24 ore al giorno."}
{"id": "1340953", "revid": "461628", "url": "https://it.wikipedia.org/wiki?curid=1340953", "title": "Basilica di San Marino", "text": "La basilica di San Marino \u00e8 il principale luogo di culto cattolico della Citt\u00e0 di San Marino, appartenente alla diocesi di San Marino-Montefeltro; \u00e8 dedicata al patrono della citt\u00e0 e dello Stato. Sorge in piazzale \"Domus Plebis\". La basilica di San Marino \u00e8 raffigurata sulle monete euro sammarinesi da dieci centesimi.\nSul retro della basilica si trovano gli \"Orti Dell\u2019Arciprete\", luogo usato per concerti e altri eventi.\nStoria.\nL'antica pieve di San Marino.\nNel luogo dove oggi sorge la basilica gi\u00e0 nel IV secolo sorgeva una pieve dedicata a san Marino diacono. Il primo documento che attesta l'esistenza della pieve \u00e8 del 530, \"La Vita di San Severino\" ad opera del monaco Eugippio e l'altro documento \u00e8 il \"Placito Feretrano\" dell'885. Il primo documento che riguarda direttamente la pieve di San Marino \u00e8 del 31 luglio 1113.\nLa costruzione della basilica di San Marino.\nA inizio Ottocento la Pieve era in condizioni di grave degrado, cos\u00ec nel 1807 venne abbattuta e il progetto per la costruzione della nuova chiesa venne affidato all'architetto bolognese Antonio Serra. Il 24 luglio 1825 il Consiglio Grande e Generale decise di costruire una nuova chiesa nel luogo dove c'era l'antica pieve. Il 28 luglio 1826 cominci\u00f2 la costruzione che sarebbe terminata nel 1838. Il 5 febbraio 1838 venne solennemente inaugurata alla presenza del vescovo del Montefeltro Crispino Agostinucci e dei Capitani Reggenti. Il 21 luglio 1926 fu elevata al rango di basilica minore da papa Pio XI. La costruzione cost\u00f2 40.150 scudi e 76 baiocchi. Inoltre vi si tenne l'Arengo del 1906.\nDescrizione.\nL'interno \u00e8 costituito da tre navate, composte da sedici colonne corinzie che formano un grande ambulacro semicircolare intorno all'abside. L'altare maggiore \u00e8 ornato dalla statua di San Marino diacono opera del Tadolini, allievo del Canova. Sotto l'altare sono conservate parte delle reliquie del santo che vennero ritrovate il 3 marzo 1586, mentre alcune reliquie il 28 gennaio 1595 sono state donate all'isola di Arbe (Croazia), luogo natale del santo. Il cranio del Santo \u00e8 conservato nella \"Sacra Teca\", un busto reliquiario in argento e oro dal 2 settembre 1602, posto a destra dell'altare. A sinistra dell'altare c'\u00e8 il \"Trono della Reggenza\" del '600. Nella navata destra c'\u00e8 un piccolo altare dedicato alla Madonna della Misericordia, copia di Sebastiano Conca e una tela di Elisabetta Sirani \"Noli Me Tangere\".\nIl 29 agosto 1982 fu visitata da Giovanni Paolo II e il 19 giugno 2011 da Benedetto XVI, che omaggiarono le reliquie del Santo.\nNella basilica si conserva un organo a canne di Giacomo Bazzani (1835) a tastiera unica e pedaliera a leggio.\nTra gli altri, vi \u00e8 sepolto Gian Battista Bonelli, Segretario generale della Repubblica, ucciso il 14 luglio 1853."}
{"id": "1340956", "revid": "1305772", "url": "https://it.wikipedia.org/wiki?curid=1340956", "title": "R10", "text": ""}
{"id": "1340958", "revid": "287204", "url": "https://it.wikipedia.org/wiki?curid=1340958", "title": "Redditch", "text": "Redditch \u00e8 una citt\u00e0 e Borough del Worcestershire, Inghilterra, Regno Unito.Ha una popolazione di 84.200 abitanti (2011).\nParrocchie civili.\nL'unica parrocchia civile nel borough \u00e8 Feckenham."}
{"id": "1340959", "revid": "767487", "url": "https://it.wikipedia.org/wiki?curid=1340959", "title": "Standard Catalog of World Paper Money", "text": "Lo Standard Catalog of World Paper Money (Catalogo standard della cartamoneta mondiale) \u00e8 un noto catalogo di banconote che \u00e8 pubblicato dalla Krause Publications in tre volumi. Questi cataloghi sono anche conosciuti nel commercio di monete come Pick catalogues, poich\u00e9 il sistema di numerazione in origine \u00e8 stato compilato da Albert Pick.\nSistema d numerazione.\nIl sistema di numerazione usa lettere maiuscole (ad es. 'P', 'PS', 'PM') e un numero intero per identificare una banconota. Se una banconota ha varianti come una diversa firma o una data, allora segue una lettera minuscola. (p.es. P120a).\nNumero.\nLe sequenza delle banconote \u00e8 usualmente per serie/data e poi per valore.\nVarianti.\nVarianti regolari hanno le lettere a, b, c, ... Errori hanno solitamente le lettera x, mentre le prove di stampa (\"specimen\") hanno la lettera s.\nEdizioni.\nStandard Catalog of World Paper Money, 1368 - 1960.\nQuesta edizione \u00e8 aggiornata ogni due o tre anni.\nStandard Catalog of World Paper Money, since 1961.\nQuesta edizione \u00e8 aggiornata annualmente.\nStandard Catalog of World Paper Money, Specialised Issues.\nQuesta edizione \u00e8 aggiornata ogni due o tre anni."}
{"id": "1340963", "revid": "184737", "url": "https://it.wikipedia.org/wiki?curid=1340963", "title": "Forza di rottura", "text": ""}
{"id": "1340964", "revid": "1048993", "url": "https://it.wikipedia.org/wiki?curid=1340964", "title": "Fausto Tozzi", "text": "Biografia.\nDal dopoguerra fu attivo come sceneggiatore in pellicole quali \"Mio figlio professore\" (1946) e \"Sotto il sole di Roma\" (1948), entrambe su soggetto e regia di Renato Castellani. Dal 1950, con \"Il caimano del Piave\" di Giorgio Bianchi, si impose come attore e ottenne i suoi maggiori successi negli anni cinquanta, soprattutto come interprete dei film \"La citt\u00e0 si difende\" (1951) e \"Il brigante di Tacca del Lupo\" (1952), entrambi di Pietro Germi, \"Musoduro\" (1957) di Guido Malatesta, \"Un uomo facile\" (1959) di Paolo Heusch, pellicole di impianto realistico o avventuroso, che misero in risalto la sua recitazione asciutta e corposa.\nNel 1962 apparve a teatro, interpretando con discreto successo il ruolo di \"Gnecco\" nella commedia musicale \"Rugantino\", e continu\u00f2 la sua multiforme attivit\u00e0 apparendo pi\u00f9 volte in televisione, dove interpret\u00f2 con bravura la parte di Menelao, re di Sparta e marito di Elena (Scilla Gabel) nello sceneggiato televisivo \"Odissea\" (1968), per la regia di Franco Rossi, Mario Bava e Piero Schivazappa.\nSi impose nuovamente sul grande schermo come ottimo caratterista in film quali \"Il tormento e l'estasi\" (1965) di Carol Reed, e \"Per grazia ricevuta\" (1971) di Nino Manfredi. Firm\u00f2 anche un film come regista, \"Trastevere\" (1971).\nTozzi fu sposato in prime nozze con la traduttrice e sceneggiatrice francese Marie-Claire Solleville (1927\u20131991). Dal 1964 fino alla sua scomparsa fu legato alla villarese Evelina Arduino (1941\u20132017), dalla quale ebbe i figli Giuditta (1965) e Federico (1967). Da una precedente relazione con un'altra donna francese, nel 1955 ebbe il suo primogenito Valerio. Amante della natura, era solito ritirarsi con i familiari, gli amici e i colleghi presso la localit\u00e0 \"Fiumata\" a Filettino, in provincia di Frosinone, dove cre\u00f2 un'oasi, tutt'oggi esistente, nel cuore dei Monti Simbruini.\nMor\u00ec a 57 anni per insufficienza respiratoria all'ospedale \"Fatebenefratelli\" di Roma nel 1978."}
{"id": "1340970", "revid": "287204", "url": "https://it.wikipedia.org/wiki?curid=1340970", "title": "Olympia Snowe", "text": "Considerata la repubblicana pi\u00f9 progressista del Senato, la Snowe \u00e8 divenuta universalmente nota per la sua abilit\u00e0 a influenzare l'esito delle votazioni in aula e per aver messo fine all'ostruzionismo parlamentare, rendendola una dei pi\u00f9 potenti senatori della storia moderna.\nNel 2006, fu riconosciuta come una dei dieci migliori senatori americani. \"Congressional Quarterly\" ha evidenziato che la sua presenza al tavolo dei negoziati del 107\u00ba Congresso era quasi una necessit\u00e0. La sua popolarit\u00e0 (79%) nello Stato del Maine era la pi\u00f9 alta di qualsiasi altro senatore in carica.\nInfanzia e giovinezza.\nLa Snowe nacque come \"Olympia Jean Bouchles\" ad Augusta, figlia di Georgia Goranites e George John Bouchles. Suo padre era immigrato da Sparta, in Grecia. Fa parte della Chiesa greco-ortodossa.\nL'infanzia della Snowe \u00e8 marcata da diverse tragedie: sua madre mor\u00ec di tumore al seno quando Olympia aveva otto anni, e suo padre mor\u00ec di infarto meno di un anno dopo. Orfana, fu trasferita ad Auburn per essere cresciuta dai suoi zii, un barbiere e un'operaia tessile, assieme ai loro cinque figli. Suo fratello John fu cresciuto separatamente da altri parenti. Dopo pochi anni, mor\u00ec anche lo zio.\nIn seguito alla morte della madre, la Snowe fu mandata alla St. Basil's Academy a Garrison, New York, dove rimase dalla terza alla nona classe. Tornata ad Auburn, frequent\u00f2 la Edward Little High School, prima di entrare all'Universit\u00e0 del Maine, dove consegu\u00ec un diploma in scienze politiche. Poco dopo la laurea, Olympia spos\u00f2 il fidanzato, il deputato statale Peter Snowe.\nCarriera politica.\nLa Snowe entr\u00f2 in politica ed emerse presto, ottenendo un seggio nel \"Consiglio per la Registrazione dei Votanti\" e lavorando per il deputato (poi senatore e segretario alla difesa) \"William Cohen\". Il 10 aprile 1973, Peter Snowe rimase ucciso in un incidente d'auto. In seguito alle pressioni da parte della famiglia, di amici, vicini e politici locali, la Snowe entr\u00f2 in corsa per il seggio del marito alla Camera dei Rappresentanti del Maine. Aveva 26 anni e vinse. Fu rieletta alla Camera nel 1974 e nel 1976 vinse un seggio nel Senato del Maine, rappresentando la Contea di Androscoggin. Quello stesso anno, fu delegata tanto alla convenzione repubblicana del Maine quanto a quella nazionale.\nLa Snowe fu eletta alla Camera dei Rappresentanti degli Stati Uniti nel 1978 e rappresent\u00f2 il secondo collegio dello Stato del Maine dal 1979 al 1995. Il collegio comprende circa due terzi dello Stato, comprese Bangor e Auburn. Ebbe posizioni nelle Commissioni per il Budget e per gli Affari Esteri.\nLa Snowe spos\u00f2 \"John \"Jock\" McKernan\", all'epoca governatore del Maine, nel febbraio 1989. La Snowe e McKernan avevano precedentemente servito insieme alla Camera dal 1983 al 1987, quando McKernan rappresentava il primo collegio. La Snowe fu contemporaneamente deputata e First lady dello Stato dal 1989 al 1995.\nCarriera in Senato.\nNel 1994, quando il leader di maggioranza George J. Mitchell rifiut\u00f2 di concorrere per la rielezione, la Snowe dichiar\u00f2 immediatamente la sua candidatura per il seggio. Il candidato democratico era il suo collega alla Camera Tom Andrews. La Snowe batt\u00e9 Andrews 60\u201336%, conquistando ogni contea dello Stato. La Snowe contribu\u00ec al trionfo repubblicano del 1994, quando il partito conquist\u00f2 per la prima volta dal 1954 il controllo del Congresso. La Snowe fu facilmente rieletta nel 2000 con il 69% dei voti e lo stesso avvenne nel 2006.\nNel 2012 la Snowe, in polemica con il proprio partito, annunci\u00f2 la sua volont\u00e0 di non concorrere per la rielezione e lasci\u00f2 il Congresso dopo trentaquattro anni di servizio."}
{"id": "1340972", "revid": "684", "url": "https://it.wikipedia.org/wiki?curid=1340972", "title": "Martignano (lago)", "text": ""}
{"id": "1340973", "revid": "1451528", "url": "https://it.wikipedia.org/wiki?curid=1340973", "title": "Haze (cannabis)", "text": "La Haze \u00e8 una variet\u00e0 di \"Cannabis sativa\" originaria delle colline della Bay Area, in California, nata negli anni settanta. \u00c8 un incrocio non stabilizzato di variet\u00e0 genetiche colombiane, messicane, nepalesi e thailandesi. Produce cime molto pelose, con un tempo di fioritura molto lungo, e producono un picco molto intenso. Inoltre possiede un aroma molto complesso di incenso con sfumature di cedro del libano. \u00c8 una variet\u00e0 che pu\u00f2 avere parecchie applicazioni mediche.\nL'origine di questa variet\u00e0 viene considerata \"nobile\" per via dell'ascendenza e delle linee di parentela, selezionate negli anni settanta dagli Haze Brothers. Consiste in un ibrido quadrilaterale di sativa nepalese, \"Oaxacan (Mexican Sativa), Columbian Gold e Thai Sativa\". \nAlcune \"scuole\" sostituiscono le due gold con sative equatoriali congolesi. Probabilmente in seguito alla scomparsa degli Haze Brothers, l'esemplare \u00e8 rimasto al titolare della banca dei semi \"The flying dutchman\", altre fonti affermano invece che sia passato a Sadu Sam di Sagarmatha. \nLe variet\u00e0 Haze sono sative purissime, che si differenziano per la loro azione antidolorifica, piuttosto che narcotica, com'\u00e8 tipico delle cannabis indica. Pare che ci\u00f2 sia dovuto alla modulazione della THCV (tetraidrocannabivarina) che, essendo un antagonista dell'anandamide (un cannabinoide endogeno), mitiga l'effetto \"stordente\" di THC e CBD, causando un effetto pi\u00f9 euforico e frizzante. Le Haze sono variet\u00e0 utilizzate come farmaci dal Ministero della Salute olandese.\nEsistono molte variet\u00e0 di Haze nei coffee-shop olandesi, come ad esempio la \"Super Lemon Haze\", dal sapore intenso e molto gradevole, che contiene addirittura fino al 22% di THC. Altri incroci comuni sono: \"Super Silver Haze, Neville's haze, Strawberry Haze, Blue Berry Haze, Liberty Haze, Amnesia Haze e Lemon Shining Silver Haze.\""}
{"id": "1340976", "revid": "73843", "url": "https://it.wikipedia.org/wiki?curid=1340976", "title": "Contratto associativo", "text": "Il contratto associativo \u00e8 un tipo di contratto in cui le parti conferiscono beni o servizi per il perseguimento di uno scopo comune, come quello con cui ci si accorda per fondare una societ\u00e0.\nEsso \u00e8 un contratto potenzialmente plurilaterale e aperto il cui numero delle parti pu\u00f2 variare nel corso della vita della societ\u00e0, senza che questo comporti lo scioglimento del contratto originario e la stipulazione di un nuovo contratto.\nIl suo oggetto \u00e8 l'organizzazione di una futura attivit\u00e0 di cui la stipulazione il conferimento presuppongono le basi organizzative, instaurando situazioni strumentali e non finali. La dissociazione di una delle parti (per nullit\u00e0, annullabilit\u00e0, risoluzione per adempimento o per impossibilit\u00e0 sopravvenuta) non comportano la nullit\u00e0/annullabilit\u00e0/risoluzione per adempimento o impossibilit\u00e0 sopravvenuta del contratto e del relativo vincolo delle altre parti contraenti, salvo diversa pattuizione scritta o salvo che il ruolo della parte svincolatasi dal contratto non fosse essenziale e imprescindibile, pur in assenza di un'esplicita menzione nel contratto stesso.\nIn base alla definizione fornita dall'art. 2247 del codice civile, il contratto di societ\u00e0 \u00e8 una forma di contratto associativo con comunione di scopo. Esso \u00e8 caratterizzato dalle prestazioni di diversa natura e di diverso ammontare delle parti, finalizzate al perseguimento di uno scopo comune e dal simmetrico diritto ad una partecipazione agli utili dell'impresa.\nIl contratto associativo trova applicazione con le Srl e le SpA unipersonali, introdotte in Italia con la riforma del diritto societario del 2003.\nAssenza di lucro.\nIn Italia, societ\u00e0 e il relativo contratto con comunione di scopo hanno generalmente un carattere economico e lucrativo. Le leggi speciali regolamentano contratti associativi con comunione di scopo di tipo non lucrativo e non economico.\nIn passato, erano societ\u00e0 a prevalente partecipazione pubblica attive nel perseguimento di finalit\u00e0 di pubblico interesse.\nL'inserimento del principio di sussidiariet\u00e0 in Costituzione, unitamente ai processi di liberalizzazione e privatizzazione di settori economici che in precedenza erano pressoch\u00e9 monopolio legale dello Stato (sanit\u00e0, utilities, servizi di collocamento, poste e telecomunicazioni, trasporti, ecc.), hanno introdotto la possibilit\u00e0 di creare contratti di associazione privi di lucro oggettivo e di lucro soggettivo, operativi in tali ambiti. Si tratta quindi di datori di lavoro non imprenditori attivi nei settori di pubblica utilit\u00e0, precedentemente affidati in esclusiva allo Stato o alle sue societ\u00e0 a controllo pubblico."}
{"id": "1340978", "revid": "1305772", "url": "https://it.wikipedia.org/wiki?curid=1340978", "title": "R11", "text": ""}
{"id": "1340979", "revid": "15756", "url": "https://it.wikipedia.org/wiki?curid=1340979", "title": "Susan Collins", "text": "Biografia.\nCollins \u00e8 nata a Caribou, nel Maine, dove la sua famiglia gestisce un'azienda di legname fondata dal suo trisavolo, Samuel W. Collins, nel 1844. Ha cinque fratelli. I suoi genitori, Patricia (nata McGuigan) e Donald F. Collins (1925-2018), sono stati sindaci di Caribou. Suo padre, un veterano decorato della seconda guerra mondiale, prest\u00f2 servizio anche nella legislatura del Maine, con un mandato alla Camera e quattro al Senato. La madre di Collins, \u00e8 nata a Barrancabermeja, in Colombia, da genitori americani. Collins \u00e8 di origine inglese e irlandese. Suo zio, Samuel W. Collins Jr., fece parte della Corte Suprema del Maine dal 1988 al 1994 e fu membro del Senato del Maine dal 1973 al 1984.\nCollins ha frequentato la Caribou High School, quindi si \u00e8 laureata con la lode in affari governativi nel 1975 presso la St. Lawrence University di Canton, New York.\nVita privata.\nCollins \u00e8 sposata con Thomas Daffron, un lobbista che ha lavorato come chief operating officer presso Jefferson Consulting Group a Washington, D.C. dal 2006 al 2016. Si sono sposati l'11 agosto 2012 alla Gray Memorial United Methodist Church di Caribou, nel Maine. \u00c8 cattolica romana."}
{"id": "1340988", "revid": "729019", "url": "https://it.wikipedia.org/wiki?curid=1340988", "title": "Wychavon", "text": "Wychavon \u00e8 un distretto del Worcestershire, Inghilterra, Regno Unito, con sede a Pershore.\nIl distretto fu creato con il Local Government Act 1972, il 1\u00ba aprile 1974 dalla fusione dei borough di Droitwich ed Evesham col distretto rurale di Evesham, parte del distretto rurale di Droitwich e parte del distretto rurale di Pershore."}
{"id": "1340989", "revid": "599013", "url": "https://it.wikipedia.org/wiki?curid=1340989", "title": "R12", "text": ""}
{"id": "1340992", "revid": "729019", "url": "https://it.wikipedia.org/wiki?curid=1340992", "title": "Marina bizantina", "text": "La marina bizantina era la forza navale dell'impero bizantino. Come l'impero che essa serviva, si trattava di una continuazione diretta del suo predecessore imperiale romano, ma rivest\u00ec un ruolo di gran lunga pi\u00f9 importante nella difesa e sopravvivenza dello stato. Mentre la marina dell'Impero romano antecedente alla divisione tra Occidente e Oriente si trov\u00f2 a fronteggiare raramente grandi potenze navali, operando come forza di pattuglia largamente inferiore in potenza e in prestigio rispetto alle legioni, il mare divenne vitale per la stessa esistenza dello stato bizantino, che alcuni studiosi hanno definito un \"impero marittimo\".\nLa prima minaccia all'egemonia romana sul Mediterraneo fu posta dai Vandali nel V secolo, ma la loro minaccia cess\u00f2 nel VI secolo con le guerre di Giustiniano I. Il ristabilimento di una flotta permanente e l'introduzione del \"dromone\" nello stesso periodo segna inoltre il punto in cui la marina bizantina cominci\u00f2 a distaccarsi dalle sue radici tardo-romane e a sviluppare una propria identit\u00e0. Questo processo sarebbe stato accelerato nel VII secolo dalle conquiste islamiche. In seguito alla perdita del Levante e successivamente del Nordafrica, il Mar Mediterraneo da \"lago romano\" si trasform\u00f2 in un campo di battaglia tra Bizantini e Arabi. In questa contesa, le flotte bizantine assunsero un'importanza fondamentale, non solo per la difesa dei territori dell'Impero sparsi nel bacino mediterraneo, ma anche nel respingere attacchi dal mare contro la stessa capitale Costantinopoli. Complice l'uso del \"fuoco greco\", l'arma segreta della marina bizantina pi\u00f9 nota e maggiormente temuta, Costantinopoli riusc\u00ec a resistere a diversi assedi, e numerosi scontri navali furono vinti dai Bizantini.\nInizialmente, la difesa delle coste bizantine e della capitale fu sostenuta dalla flotta dei \"Karabisianoi\". Essa fu tuttavia progressivamente suddivisa in diverse flotte tematiche regionali, mentre fu mantenuta a Costantinopoli una flotta imperiale centrale, che formava il nerbo delle spedizioni navali e aveva il compito di proteggere la citt\u00e0. Entro la fine dell'VIII secolo, la marina bizantina, una forza ben organizzata e mantenuta, era di nuovo la potenza marittima dominante nel Mediterraneo. L'antagonismo con le marine islamiche continu\u00f2 con alterni successi, ma nel X secolo i Bizantini furono in grado di recuperare la propria supremazia nel Mediterraneo orientale.\nNel corso dell'XI secolo, la marina, come lo stesso impero, cominci\u00f2 a declinare. Di fronte alle nuove minacce navali provenienti dall'Occidente, i Bizantini furono costretti a fare affidamento in misura sempre maggiore sulle marine delle repubbliche marinare italiane come Venezia e Genova, con effetti disastrosi sulla sovranit\u00e0 e sull'economia bizantina. A un periodo di rinascita sotto i Comneni segu\u00ec un nuovo periodo di declino, che culmin\u00f2 nella Quarta Crociata del 1204 che sanc\u00ec la temporanea dissoluzione dell'Impero. Dopo la restaurazione dell'Impero nel 1261, diversi imperatori della dinastia paleologa tentarono di rinforzare la marina, ma i loro sforzi risultarono vani a lungo termine. A partire dalla met\u00e0 del XIV secolo, la flotta bizantina, che un tempo era costituita da centinaia di navi da guerra, era limitata a poche dozzine nella migliore delle ipotesi, e il controllo dell'Egeo pass\u00f2 definitivamente alle marine italiane e ottomane. La marina bizantina, tuttavia, continu\u00f2 a operare fino alla caduta dell'Impero bizantino per mano degli Ottomani nel 1453.\nStoria.\nPeriodo iniziale.\nGuerre civili e invasioni barbariche: il IV e il V secolo.\nLa marina militare bizantina, come l'Impero romano d'Oriente/bizantino stesso, era una continuazione dell'Impero romano e delle sue istituzioni. Dopo la Battaglia di Azio nel 31\u00a0a.C., in assenza di ogni minaccia esterna nel Mediterraneo, la marina militare romana si limit\u00f2 a incarichi per lo pi\u00f9 di pattuglia e di scorta. Le grandi battaglie marittime, come quelle combattute nelle guerre puniche, non si verificarono pi\u00f9 almeno fino al V secolo, e le flotte romane erano all'epoca composte da vascelli relativamente piccoli, meglio adatti ai loro nuovi compiti. All'inizio del IV secolo, le flotte romane permanenti si erano ridotte, per cui quando le flotte degli imperatori rivali Costantino I e Licinio si scontrarono nel 324\u00a0d.C., esse erano composte in gran parte di navi appena costruite o requisite dalle citt\u00e0 portuali del Mediterraneo orientale. Le guerre civili del IV e di inizio V secolo, tuttavia, stimolarono una ripresa dell'attivit\u00e0 navale, con flotte per lo pi\u00f9 impiegate nel trasporto delle armate. Considerevoli forze navali continuarono ad essere impiegate nel Mediterraneo occidentale nel corso del primo quarto del V secolo, specialmente dal Nord Africa, ma la supremazia di Roma sul Mediterraneo fu messa in discussione dall'emergere dei Vandali che nel giro di un quindicennio invasero, devastarono e sottomisero le province dell'Africa.\nIl nuovo regno vandalo di Cartagine, sotto la conduzione dello scaltro re Genserico, non tard\u00f2 a compiere incursioni lungo le coste dell'Italia e della Grecia, che culminarono nel Sacco di Roma (455). Le incursioni vandale continuarono incontrastate nel ventennio successivo, malgrado i frequenti tentativi romani di respingerle. L'Impero d'Occidente era impotente, essendo la sua flotta militare ridotta a quasi niente, ma gli imperatori d'Oriente potevano ancora contare sulle risorse e sull'esperienza navale del Mediterraneo orientale. Una prima spedizione orientale, nel 441, non prosegu\u00ec per\u00f2 oltre la Sicilia, e nel 460 i Vandali attaccarono e distrussero una flotta di invasione romano-occidentale a Cartagena in Spagna. Finalmente, nel 468, una spedizione orientale in grande stile sotto il comando di Basilisco, che si narra annoverasse navi e uomini, fu lanciata contro i Vandali, ma fall\u00ec in modo disastroso. Circa 600 navi andarono distrutte da brulotti, e il costo finanziario della spedizione ( libbre d'oro e 700 libbre d'argento) fu tale da mandare l'Impero sull'orlo della bancarotta. La sconfitta subita costrinse i Romani a venire a patti con Genserico e firmare un trattato di pace. Una volta spentosi Genserico nel 477, tuttavia, la minaccia vandalica perse di pericolosit\u00e0.\nVI secolo\u00a0\u2013 Giustiniano ripristina il controllo romano sul Mediterraneo.\nIl VI secolo segn\u00f2 la rinascita della potenza marittima romana. Nel 508, in seguito a un conflitto con il Regno ostrogoto di Teodorico, si narra che l'Imperatore Anastasio I (491\u2013518) avesse inviato una flotta di 100 navi da guerra per saccheggiare le coste dell'Italia. Nel 513, il generale Vitaliano si rivolt\u00f2 contro l'Imperatore Anastasio I. I ribelli assemblarono una flotta di 200 navi che, malgrado alcuni successi iniziali, venne distrutta dall'ammiraglio Marino, che impieg\u00f2 una sostanza incendiaria basata sul zolfo per sconfiggerli.\nNel 533, approfittando dell'assenza della flotta vandala, inviata a sopprimere una rivolta in Sardegna, un esercito di soldati sotto il comando di Belisario fu trasportato in Africa da una flotta di invasione di 92 dromoni e 500 navi di trasporto, portando allo scoppio della Guerra vandalica, la prima delle guerre di riconquista dell'Imperatore Giustiniano I (527\u2013565). Si tratt\u00f2 di operazioni per lo pi\u00f9 anfibie, rese possibili dal controllo del Mediterraneo, in cui la flotta gioc\u00f2 un ruolo vitale nel trasportare rifornimenti e rinforzi alle truppe e alle guarnigioni bizantine disperse su territori vasti. L'importanza di possedere una flotta potente non era sfuggita ai nemici dei Bizantini. Gi\u00e0 negli anni 520, Teodorico aveva pianificato la costruzione di una gigantesca flotta da impiegare contro i Bizantini e i Vandali, ma una volta deceduto nel 526, i suoi piani non furono portati a termine dai suoi immediati successori. Nel 535, cominci\u00f2 la Guerra gotica con un'offensiva bizantina su due fronti, con una flotta che trasport\u00f2 l'esercito di Belisario in Sicilia e successivamente in Italia, e un'altra armata che, invece, invase la Dalmazia. Il controllo bizantino dei mari era di grande importanza strategica, permettendo al numericamente inferiore esercito bizantino di occupare vittoriosamente la penisola nel 540.\nNel 541 il nuovo re ostrogoto Totila allest\u00ec una flotta di 400 navi da guerra che neg\u00f2 all'Impero l'accesso ai mari che circondavano l'Italia. Due flotte bizantine vennero distrutte presso Napoli nel 542, e nel 546, Belisario comand\u00f2 di persona 200 navi contro la flotta gotica che bloccava le bocche del Tevere, nel tentativo vano di liberare Roma dall'assedio gotico. Nel 550 Totila invase la Sicilia, e l'anno successivo la sua flotta di 300 navi occup\u00f2 la Sardegna e la Corsica, per poi saccheggiare Corf\u00f9 e la costa dell'Epiro. Tuttavia, una sconfitta in una battaglia marittima nei pressi di Sena Gallica segn\u00f2 l'inizio della ripresa imperiale, che port\u00f2 alla sconfitta definitiva degli Ostrogoti. Con la conquista finale dell'Italia e della Spagna meridionale sotto Giustiniano, il mar Mediterraneo ritorn\u00f2 ad essere un \"lago romano\".\nMalgrado la perdita successiva di gran parte dell'Italia a vantaggio dei Longobardi, i Bizantini mantennero comunque il controllo dei mari - in quanto i Longobardi raramente si avventurarono in mare \u2014 e furono pertanto in grado di conservare per diversi secoli alcune parti costiere dell'Italia. L'unica grande azione navale dei successivi 80 anni accadde durante l'Assedio di Costantinopoli ad opera di Persiani Sasanidi, Avari e Slavi nel 626. Durante quell'assedio, la flotta slava formata da \"monoxyla\" fu intercettata e distrutta dalla flotta bizantina, negando il passaggio attraverso il Bosforo all'esercito sasanide e costringendo gli Avari alla ritirata.\nScontri con gli Arabi.\nL'emergere della minaccia navale araba.\nNegli anni 640, la conquista islamica di Siria e dell'Egitto determin\u00f2 l'emergere di una nuova minaccia per Bisanzio. Non solo gli Arabi avevano conquistato zone strategicamente importanti sia per il gettito fiscale che per il potenziale di reclutamento che esse fornivano, ma avevano deciso, per prevenire ulteriori attacchi bizantini dal mare, di costruire una flotta potente in grado di poter respingere le incursioni della flotta bizantina, che si era rivelata particolarmente pericolosa per gli Arabi, come aveva dimostrato l'effimera riconquista bizantina di Alessandria nel 644/645. In questo tentativo la nuova \u00e9lite musulmana, che proveniva dall'entroterra della parte settentrionale della penisola arabica, fece affidamento in larga misura sulle risorse e sulla manodopera delle appena conquistate Siria ed Egitto (soprattutto i Copti dell'Egitto), che fino ad alcuni anni prima avevano fornito navi ed equipaggi ai Bizantini. Vi \u00e8, tuttavia, evidenza che nelle nuovi basi navali nella Palestina vennero impiegati anche costruttori di navi provenienti dalla Persia e dall'Iraq. Anche a causa della carenza di illustrazioni antecedenti al XIV secolo, nulla \u00e8 noto sulle caratteristiche delle prime navi da guerra musulmane, sebbene di norma venga assunto che i loro tentativi di costruire una potente flotta abbiano tratto ispirazione dall'esistente tradizione marittima mediterranea. In virt\u00f9 di una largamente condivisa nomenclatura nautica e delle interazioni secolari tra le due culture, le navi bizantine e quelle arabe condividevano molti punti in comune, anche per quanto riguarda la tattica e l'organizzazione generale delle flotte; le traduzioni dei manuali militari bizantini erano accessibili agli ammiragli arabi.\nDopo aver occupato Cipro nel 649 ed aver saccheggiato Rodi, Creta e la Sicilia, la giovane marina araba inflisse una sconfitta decisiva ai Bizantini condotti dall'Imperatore Costante II (641\u2013668) in persona nella Battaglia di Phoenix nel 655. Questa catastrofica sconfitta bizantina rese il Mediterraneo vulnerabile agli attacchi arabi e diede inizio a una lunga serie, durata secoli, di conflitti navali tra le due potenze per il controllo delle acque del Mediterraneo. A partire dal califfato di Muawiyah (661\u2013680), le incursioni si intensificarono, essendo in preparazione un imponente assalto alla stessa Costantinopoli. Nel corso del lungo primo assedio arabo di Costantinopoli (674-678), la flotta bizantina risult\u00f2 decisiva nel garantire la sopravvivenza dell'Impero: le flotte arabe furono sconfitte grazie all'impiego di una distruttiva arma segreta di nuova invenzione, il \"fuoco greco\". L'avanzata musulmana in Asia Minore e nell'Egeo fu arrestata, e una tregua di trent'anni fu firmata tra i due imperi.\nNegli anni 680, Giustiniano II (685\u2013695 e 705\u2013711) prest\u00f2 attenzione alle necessit\u00e0 della marina, potenziandola con il reinsediamento di oltre Mardaiti lungo le coste meridionali dell'Impero, dove vennero impiegati come fanti di marina e rematori. Malgrado ci\u00f2, la minaccia navale araba si intensific\u00f2 di nuovo dopo la graduale conquista islamica del Nord Africa avvenuta negli anni 680 e 690. L'ultima fortezza bizantina in Africa, Cartagine, cadde nel 698, nonostante un tentativo da parte della flotta bizantina di riconquistarla. Il governatore arabo Musa bin Nusair costru\u00ec una nuova citt\u00e0 e una base navale a Tunisi, e costruttori di navi Copti vennero incaricati di costruire una nuova flotta, che avrebbe conteso ai Bizantini il controllo del Mediterraneo occidentale. A partire dagli inizi dell'VIII secolo, le incursioni musulmane colpirono incessantemente i residui possedimenti bizantini nel Mediterraneo occidentale, in particolare la Sicilia. Inoltre, la nuova flotta avrebbe permesso ai Musulmani di completare la conquista del Maghreb e di invadere e conquistare con successo la maggior parte della Spagna visigota.\nControffensiva bizantina.\nI Bizantini non furono in grado di opporsi con efficacia all'avanzata musulmana in Africa, anche a causa dell'anarchia interna in cui cadde l'Impero tra il 695 e 715. Alcune limitate reazioni si ebbero con incursioni in oriente, come quella del 709 contro l'Egitto nel corso della quale fu catturato l'ammiraglio locale, ma presto i Bizantini si resero conto dei preparativi militari del Califfo al-Walid I (705\u2013715) in vista di un rinnovato assalto alle mura di Costantinopoli: per tutta risposta, l'Imperatore Anastasio II (713\u2013715) rinforz\u00f2 le difese della capitale e mont\u00f2 un vano attacco preventivo contro i preparativi navali musulmani. Anastasio fu in breve tempo detronizzato da Teodosio III (715\u2013717), a sua volta rovesciato da Leone III Isaurico (717\u2013741), proprio nel momento in cui l'esercito musulmano stava avanzando attraverso l'Anatolia. Fu Leone III ad affrontare con successo il secondo e ultimo assedio arabo di Costantinopoli. L'impiego del fuoco greco, che inflisse ingenti danni alla flotta araba, fu di nuovo decisivo per la sopravvivenza dell'Impero, mentre un inverno molto rigido e gli attacchi dei Bulgari decimarono ulteriormente gli invasori, facendo cos\u00ec fallire l'assedio.\nAlla conclusione dell'assedio, ci\u00f2 che rimaneva della flotta araba sub\u00ec ulteriori danni in seguito a una tempesta, mentre le armate bizantine lanciarono una controffensiva, nel corso della quale una flotta saccheggi\u00f2 Laodicea e le truppe di terra scacciarono gli Arabi dall'Asia Minore. Nei successivi tre decenni, i conflitti navali tra le due potenze erano caratterizzati da incursioni costanti da entrambi i contendenti, con i Bizantini che lanciarono ripetuti attacchi contro le basi navali musulmane in Siria (Latakia) e Egitto (Damietta e Tinnis). Nel 727, una rivolta delle flotte tematiche, in parte dovuta al risentimento per l'iconoclasmo dell'Imperatore, fu repressa dalla flotta imperiale grazie al fuoco greco. Nonostante le conseguenti perdite subite, circa 390\u00a0navi da guerra vennero spedite per attaccare Damietta nel 739, e nel 746 i Bizantini inflissero una sconfitta decisiva alla flotta alessandrina al largo di Keramaia (uno dei porti di Cipro), ponendo fine all'egemonia navale del Califfato umayyade.\nI Bizantini conseguirono un'ulteriore vittoria con la distruzione delle flottiglie del Nord Africa, e accoppiarono i loro successi in mare con rigide limitazioni commerciali imposte ai commercianti musulmani. La rinnovata capacit\u00e0 da parte dell'Impero di controllare i mari provoc\u00f2 danni considerevoli al commercio marittimo musulmano. Con il collasso del Califfato Umayyade avvenuto nel 751 e la sempre pi\u00f9 crescente frammentazione del mondo islamico, la flotta bizantina rimase l'unica forza navale organizzata nel Mediterraneo. Fu cos\u00ec che, durante la seconda met\u00e0 dell'VIII secolo, i Bizantini poterono godere di un secondo periodo di completa superiorit\u00e0 navale. Non \u00e8 dunque un caso che nei testi apocalittici islamici redatti e trasmessi nel corso dei primi due secoli dell'era islamica, la Fine dei Tempi sia preceduta da un'invasione bizantina proveniente dal mare. Molte tradizioni del periodo sottolineano l'importanza della difesa dei posti di guardia (\"rib\u0101\u1e6d\") sulle coste della Siria, ritenuta equivalente a prendere parte alla \"jih\u0101d\", e autorit\u00e0 come Abu Hurayra sostenevano che un giorno di \"rib\u0101\u1e6d\" fosse un atto pi\u00f9 pio di un'intera notte di preghiera nella Ka\u02bfba. Questi successi consentirono all'Imperatore Costantino V (741\u2013775) di spostare la flotta dal Mediterraneo al Mar Nero nel corso delle sue campagne contro i Bulgari negli anni 760. Nel 763, una flotta di 800 navi trasportanti cavalieri e diversi fanti salp\u00f2 per Anchialo, dove consegu\u00ec una significativa vittoria sul nemico, ma nel 766 una seconda flotta, che si narra comprendesse navi, salpata per Anchialo, affond\u00f2 lungo il tragitto. Nel frattempo, tuttavia, gli imperatori isaurici, non avendo pi\u00f9 bisogno di una flotta potente, essendo la minaccia araba cessata per il momento, e temendo anzi rivolte dai temi navali largamente iconoduli rei di opporsi alla loro politica iconoclastica, decisero di indebolire la marina riducendone gli effettivi e degradando i temi navali.\nRipresa della flotta araba.\nIl predominio bizantino sui mari dur\u00f2 fino all'inizio del IX secolo, quando una serie di disfatte inflitte dalle risorgenti flotte musulmane vi pose fine, inaugurando un'epoca che avrebbe rappresentato lo zenit della potenza navale musulmana. Gi\u00e0 nel 790, i Bizantini avevano subito una sconfitta importante presso il Golfo di Adalia, mentre le incursioni navali degli Arabi contro Cipro e Creta erano ricominciate durante il califfato di H\u0101r\u016bn al-Rash\u012bd (786\u2013809). Nuove potenze stavano sorgendo nel bacino del Mediterraneo, tra cui l'Impero carolingio, che contese a Bisanzio il controllo della bizantina Venezia, scontro che termin\u00f2 con la \"Pax Nicephori\" che, pur riportando Venezia sotto l'influenza bizantina, non arrest\u00f2 il processo di graduale indipendenza della repubblica dogale da Bisanzio. Al contempo, in Ifriqiya venne fondata la nuova dinastia degli Aghlabidi, che non tard\u00f2 a compiere incursioni nel Mediterraneo centrale.\nI Bizantini, d'altra parte, erano stati indeboliti da una serie di catastrofiche sconfitte contro i Bulgari, a cui segu\u00ec nell'820 la rivolta di Tommaso lo Slavo, che ottenne il supporto di una larga parte delle forze armate bizantine, incluse le flotte tematiche. Malgrado la sua repressione, la rivolta aveva indebolito di molto le difese dell'Impero. Di conseguenza, Creta cadde tra l'824 e l'827 per opera di una banda di esiliati andalusi. Tre tentativi consecutivi di riconquista bizantina fallirono nel giro di pochi anni, e l'isola divenne una base navale per i pirati musulmani che compirono frequenti incursioni navali nell'Egeo, turbando radicalmente l'equilibrio di potere nella regione. Malgrado alcuni successi bizantini sui corsari di Creta, e il sacco di Damietta ad opera di una flotta bizantina di 85 navi nell'853, la potenza navale araba nel Levante stava risorgendo sotto il dominio degli Abbasidi. Ulteriori tentativi bizantini di riconquistare Creta, nell'843 e nell'866, fallirono completamente.\nLa situazione era diventata ancora pi\u00f9 critica in Occidente. Un colpo critico all'Impero fu inflitto nell'827, quando gli Aghlabidi cominciarono la loro lenta conquista della Sicilia, favoriti dalla defezione del comandante bizantino Eufemio e della flotta tematica dell'isola. Nell'838 i Musulmani sbarcarono in Italia, occupando Taranto e Brindisi, seguite presto da Bari. Le operazioni militari veneziane contro i Saraceni furono fallimentari, e nel corso degli anni 840 gli Arabi saccheggiavano liberamente l'Italia e l'Adriatico, attaccando la stessa Roma nell'846. Gli attacchi longobardi e dell'Imperatore carolingio Lotario I non riuscirono nell'intento di sloggiare i Musulmani dall'Italia, mentre due tentativi bizantini a larga scala per recuperare la Sicilia furono pesantemente sconfitti nell'840 e nell'859. Dall'850, le flotte musulmane, a cui si unirono grandi numeri di saccheggiatori indipendenti \"ghazi\", erano emerse come la principale potenza del Mediterraneo, mettendo sulla difensiva i Bizantini e i Cristiani in generale.\nNello stesso periodo, caratterizzato da un'indebolita Bisanzio costretta a difendersi da minacce esterne su tutti i fronti, emerse una nuova, inaspettata, minaccia: i Rus' fecero la loro prima apparizione nella storia bizantina con un'incursione contro la Paflagonia negli anni 830, seguita da un'imponente spedizione contro la stessa Costantinopoli nell'860.\nRiconquista bizantina: la dinastia macedone.\nNel corso del tardo IX e del X secolo, approfittando della frammentazione del Califfato in stati pi\u00f9 piccoli, con conseguente indebolimento degli Arabi, i Bizantini lanciarono una serie di vittoriose campagne contro essi. Questa \"riconquista bizantina\" fu condotta dagli abili sovrani della dinastia macedone (867\u20131056), e segn\u00f2 l'apogeo dello stato medio-bizantino.\nRegno di Basilio I.\nL'ascesa al trono dell'Imperatore Basilio I (867\u2013886) segn\u00f2 la rinascita della flotta, in quanto questi si imbarc\u00f2 in una politica estera aggressiva e, continuando l'opera del suo predecessore, Michele III (842\u2013867), potenzi\u00f2 la marina, conseguendo, di conseguenza, diverse vittorie. Nell'868, una flotta posta sotto il comando del \"droungarios tou pl\u014d\u00efmou\" Niceta Ooryphas liber\u00f2 Ragusa e la Dalmazia dagli attacchi arabi ristabilendo la dominazione bizantina nella zona. Alcuni anni dopo, Niceta sconfisse pesantemente per due volte i pirati di Creta, rendendo temporaneamente sicure le acque dell'Egeo. Cipro, inoltre, fu, anche se solo temporaneamente, recuperata e Bari occupata. Al contempo, tuttavia, i Musulmani rafforzarono la loro dominazione in Cilicia, e Tarso divenne una delle basi principali da dove compiere incursioni per terra e per mare in territorio bizantino, soprattutto durante l'emirato di Yazaman al-Khadim (882\u2013891).\nIn Occidente, i Musulmani continuarono a conseguire nuovi successi in Sicilia, sfruttando l'inadeguatezza delle guarnigioni locali bizantine: l'Impero fu costretto a fare affidamento sull'aiuto dei loro sudditi nominali italiani, e ricorrere al trasferimento della flotta orientale in Italia senza per\u00f2 ottenere alcun successo. In seguito alla caduta di Enna nell'855, i Bizantini furono confinati alla costa orientale della Sicilia, anch'essa minacciata dagli Arabi. Una spedizione di liberazione della Sicilia inviata nell'868 non ottenne risultati di rilievo, Siracusa fu attaccata di nuovo nell'869, mentre nell'870 Malta cadde in mano degli Aghlabidi. Nel frattempo i corsari musulmani saccheggiavano le coste dell'Adriatico, e, anche se furono scacciati dalla Puglia, all'inizio degli anni 880 stabilirono delle basi sulle coste occidentali della penisola italiana, da cui non vennero completamente sloggiati fino al 915. Nell'878 Siracusa, la fortezza principale bizantina in Sicilia, fu attaccata di nuovo e questa volta cadde, soprattutto perch\u00e9 la flotta imperiale era impegnata in quel momento a trasportare marmo per la costruzione della \"Nea Ekklesia\", la nuova chiesa di Basilio. Nell'880, il successore di Ooryphas, il \"droungarios\" Nasar, consegu\u00ec una vittoria significativa in una battaglia notturna sui Tunisini, che stavano saccheggiando le isole ioniche, per poi procedere ad attaccare la Sicilia, ottenendo molto bottino, prima di sconfiggere un'altra flotta musulmana al largo di Punta Stilo. Nel frattempo, un altro squadrone bizantino consegu\u00ec un successo significativo a Napoli. Questi successi permisero una breve controffensiva bizantina in Occidente nel corso degli anni 870 e 880, condotta da Niceforo Foca il vecchio, la quale ebbe come risultato il rafforzamento della dominazione bizantina in Puglia e Calabria e la formazione del \"thema\" di Longobardia, che si sarebbe poi evoluto nel Catapanato d'Italia. Una pesante sconfitta subita nelle acque di Milazzo nell'888, tuttavia, provoc\u00f2 la scomparsa virtuale di ogni rilevante attivit\u00e0 navale bizantina nelle acque circondanti l'Italia per il secolo successivo.\nIncursioni arabe durante il regno di Leone VI.\nMalgrado i successi conseguiti sotto Basilio, nel corso del regno del suo successore Leone VI il Saggio (886\u2013912), l'Impero fu di nuovo costretto a fronteggiare minacce serie. Al nord, scoppi\u00f2 una guerra contro lo Zar bulgaro Simeone, e una parte della flotta imperiale fu adoperata nell'895 per trasportare un'armata di Magiari attraverso il Danubio per saccheggiare la Bulgaria. La guerra bulgara cost\u00f2 alcune pesanti sconfitte, mentre al contempo la minaccia navale araba aument\u00f2 di nuovo di intensit\u00e0, con numerose incursioni che devastarono le coste del Mar Egeo. Nell'891 o nell'893, la flotta araba saccheggi\u00f2 l'isola di Samos e prese prigioniero il suo \"strat\u0113gos\", mentre, nell'898, l'ammiraglio eunuco Raghib prese prigionieri marinai bizantini del thema dei \"Kibyrrhaiotai\". Queste sconfitte snudarono le difese bizantine, lasciando esposto il Mar Egeo alle incursioni delle flotte siriane. Il primo colpo pesante fu inflitto nel 901, quando il rinnegato Damiano di Tarso saccheggi\u00f2 Demetriade, mentre nell'anno successivo, Taormina, l'ultima roccaforte dell'Impero in Sicilia, cadde in mano musulmana. Il disastro pi\u00f9 grande, tuttavia, arriv\u00f2 nel 904, quando un altro rinnegato, Leone di Tripoli, saccheggi\u00f2 l'Egeo: la sua flotta penetr\u00f2 persino fino ai Dardanelli, prima di procedere a saccheggiare la seconda citt\u00e0 dell'Impero, Tessalonica, mentre la flotta dell'Impero rimaneva in inazione a causa della superiorit\u00e0 numerica della flotta araba. Nel frattempo, le incursioni dei corsari di Creta crebbero di tale intensit\u00e0, che, alla fine del regno di Leone, la maggior parte delle isole dell'Egeo meridionale erano o abbandonate o costrette ad accettare la supremazia musulmana e pagare un tributo ai pirati. Non vi \u00e8 sorpresa, quindi, che nei manuali militari navali bizantini scritti durante il regno di Leone VI (\"Naumachica\") sia suggerito prevalentemente un atteggiamento difensivo e cauto.\nL'ammiraglio bizantino pi\u00f9 abile del periodo fu Himerios, il \"logothet\u0113s tou dromou\". Assunto come ammiraglio nel 904, non fu in grado di impedire il sacco di Tessalonica, ma consegu\u00ec una prima vittoria nel 905 o nel 906, e, nel 910, lanci\u00f2 un attacco vittorioso su Laodicea (Siria): la citt\u00e0 fu saccheggiata insieme al suo entroterra senza perdere una sola nave. Un anno dopo, tuttavia, una spedizione in grande stile di 112 dromoni e 75 \"pamphyloi\", per un totale di uomini, salpata sotto il comando di Himerios e diretta contro l'Emirato di Creta, non solo non riusc\u00ec a riconquistare l'isola, ma, durante il viaggio di ritorno, fu colta in un'imboscata e annientata da Leone di Tripoli al largo di Chios (ottobre 912).\nLa flotta bizantina cominci\u00f2 a riprendersi di nuovo dopo il 920. In quello stesso anno proprio un ammiraglio sal\u00ec al trono di Bisanzio, Romano I Lecapeno (920\u2013944), per la seconda (dopo Tiberio Apsimaro) e per l'ultima volta nella storia dell'Impero. Finalmente, nel 923, la sconfitta decisiva inflitta a Leone di Tripoli al largo di Lemnos, unita all'uccisione di Damiano durante l'assedio di una fortezza bizantina nell'anno successivo, segn\u00f2 l'inizio della ripresa bizantina.\nRiconquista di Creta e della Siria settentrionale.\nLa ripresa della flotta imperiale diede i suoi primi frutti nel 942, quando l'Imperatore Romano I invi\u00f2 uno squadrone nel Mar Tirreno: facendo uso del fuoco greco, lo squadrone distrusse una flotta di corsari musulmani presso Frassineto. Nel 949, tuttavia, un'altra spedizione di circa 100 navi, lanciata da Costantino VII (945\u2013959) contro l'Emirato di Creta, risult\u00f2 in una catastrofica sconfitta, dovuta all'incompetenza del suo comandante, Costantino Gongyles. Una rinnovata offensiva in Italia nel 951\u2013952 fu respinta dai Fatimidi, ma un'altra spedizione nel 956 e la distruzione di una flotta tunisina in una tempesta nel 958 stabilizz\u00f2 temporaneamente la situazione nella penisola. Nel 962, i Fatimidi assaltarono le rimanenti fortezze bizantine in Sicilia: Taormina cadde nel natale 962 mentre Rometta fu assediata. In risposta, nel 964 fu lanciata una spedizione bizantina che per\u00f2 ebbe un esito disastroso: i Fatimidi sconfissero l'esercito bizantino nei pressi di Rometta, e annientarono la flotta nella Battaglia dello Stretto, grazie all'uso di tuffatori portanti con s\u00e9 strumenti incendiari. Con entrambe le potenze impegnate altrove, nel 967 fu firmata una tregua tra Bisanzio e i Fatimidi, che fren\u00f2 l'attivit\u00e0 navale bizantina in Occidente: le acque dell'Italia furono affidate alla difesa delle forze bizantine locali e ai vari stati italiani fino a dopo il 1025, quando Bisanzio cominci\u00f2 di nuovo ad intervenire attivamente in Italia meridionale e in Sicilia.\nIn Oriente, nel 956 lo \"strat\u0113gos\" Basilio Hexamilites inflisse una sconfitta devastante alla flotta di Tarso, aprendo la via per un'altra grandiosa spedizione per recuperare Creta. Essa fu affidata al comando di Niceforo Foca, che, nel 960, salp\u00f2 con una flotta di 100 dromoni, 200 \"chelandia\" e 308 navi di trasporto, per un totale di uomini, per sottomettere l'isola. La conquista di Creta pose fine alla minaccia piratesca musulmana nelle acque dell'Egeo, il cuore marittimo dell'Impero, mentre le successive campagne militari di Niceforo Foca condussero alla riconquista della Cilicia (nel 963), di Cipro (nel 968), e della Siria settentrionale (nel 969). Queste conquiste rimossero la minaccia delle un tempo potenti flotte siriane musulmane, ristabilendo il predominio bizantino nel Mediterraneo orientale, tanto che Niceforo Foca si sarebbe vantato con Liutprando di Cremona affermando \"Solo io comando i mari\". Avvennero alcune incursioni e scontri navali tra Bisanzio e i Fatimidi nel corso degli anni 990, ma le relazioni pacifiche tra i due stati vennero ristabilite poco tempo dopo, e il Mediterraneo orientale rimase relativamente calmo per alcuni decenni.\nNello stesso periodo, la flotta bizantina fu attiva anche nel Mar Nero: nel 941 una flotta dei Rus' che minacciava Costantinopoli fu distrutta da 15 vecchie navi equipaggiate con il fuoco greco, mentre la flotta risult\u00f2 di nuovo decisiva nel corso della Guerra Rus'\u2013bizantina del 970\u2013971, allorch\u00e9 Giovanni I Zimisce (969\u2013976) invi\u00f2 300 navi a bloccare ogni via di fuga attraverso il Danubio ai Rus' di Kiev.\nPeriodo dei Comneni.\nDeclino durante l'XI secolo.\nPer il corso della maggior parte dell'XI secolo, la flotta bizantina affront\u00f2 nuove sfide. La minaccia musulmana era terminata, per il declino delle loro flotte ma soprattutto per le relazioni pacifiche instauratesi tra l'Impero e i Fatimidi. L'ultima incursione araba in territorio imperiale fu registrata nel 1035 nelle Cicladi, e fu sconfitta l'anno successivo. Nel 1043 un altro attacco dei Rus' fu respinto agevolmente, e, a parte un effimero tentativo di riconquistare la Sicilia sotto il comando di Giorgio Maniace, non furono pi\u00f9 intraprese importanti spedizioni navali. Inevitabilmente, questo lungo periodo di pace e prosperit\u00e0 condusse alla trascuratezza dell'esercito e della flotta. Gi\u00e0 all'epoca del regno di Basilio II (976\u20131025), la difesa dell'Adriatico fu affidata ai Veneziani. Sotto Costantino IX (1042\u20131055), vennero ridotti gli effettivi sia della flotta che dell'esercito in quanto il servizio militare fu sempre pi\u00f9 frequentemente commutato in favore di pagamenti in denaro, risultando in una sempre pi\u00f9 crescente dipendenza da soldati mercenari. Le grandi flotte tematiche declinarono e vennero sostituite da minuscoli squadroni sottoposti ai comandanti militari locali, pi\u00f9 adatti a sopprimere la pirateria piuttosto che a fronteggiare con successo una seria minaccia marittima.\nNell'ultimo quarto dell'XI secolo, la flotta bizantina era l'ombra di s\u00e9 stessa, tanto che era declinata per la trascuratezza e l'incompetenza dei suoi ufficiali, e per la mancanza di finanziamenti. Cecaumeno, scrivendo intorno al 1078, lamenta che \"[le navi bizantine] non stanno facendo nient'altro che trasportare frumento, orzo, formaggi, vino, carni, olio di uliva, grandi quantit\u00e0 di denaro, e nient'altro\" dalle isole e dalle coste dell'Egeo, mentre \"sfuggono [al nemico] prima ancora di avvistarlo, divenendo cos\u00ec un imbarazzo per i Romani\". Al tempo in cui scriveva Cecaumeno, erano emerse nuove e potenti minacce. In Occidente, il Regno di Sicilia normanno, che aveva espulso i Bizantini dall'Italia meridionale e avevano conquistato la Sicilia, stava ora volgendo le sue mire verso i territori bizantini sulla costa Adriatica ed oltre. In Oriente, la disastrosa disfatta bizantina nella Battaglia di Manzikert nel 1071 era costata la perdita dell'Asia Minore, il cuore economico e militare dell'Impero, conquistata dai Turchi Selgiuchidi, che dal 1081 avevano posto la propria capitale a Nicea, ad appena un centinaio di miglia a sud di Costantinopoli. Poco tempo dopo, fecero la loro comparsa nell'Egeo pirati sia turchi che cristiani. Le flotte tematiche bizantine, che un tempo sorvegliavano i mari, erano ora incapaci di reagire con efficacia alle nuove minacce per la trascuratezza e per le guerre civili.\nTentativi di recupero sotto Alessio I e Giovanni II.\nA questo punto, lo stato miserevole della flotta bizantina ebbe pesanti ripercussioni. L'invasione normanna della Grecia non poteva essere arrestata, e il loro esercito occup\u00f2 Corf\u00f9, sbarc\u00f2 senza trovare opposizioni in Epiro e assedi\u00f2 Dyrrhachium, cominciando un decennio di guerre che consum\u00f2 le scarse risorse dell'ormai disastrato stato bizantino. Il nuovo imperatore, Alessio I Comneno (1081\u20131118), fu costretto a implorare l'aiuto dei Veneziani, che negli anni 1070 avevano gi\u00e0 affermato il loro controllo dell'Adriatico e della Dalmazia contro i Normanni. Nel 1082, in cambio della loro assistenza, i Veneziani ottennero dall'Imperatore di Bisanzio importanti concessioni commerciali. Questo trattato, e le successive estensioni di questi privilegi, resero di fatto i Bizantini ostaggi dei Veneziani (e successivamente dei Genovesi e dei Pisani). Lo storico John Birkenmeier nota che: \"La mancanza di una flotta da parte di Bisanzio [...] significava che Venezia poteva regolarmente estorcere privilegi economici, determinare se gli invasori, come i Normanni o i Crociati, entrassero nell'Impero, e fermare ogni tentativo bizantino di restringere l'attivit\u00e0 commerciale o navale veneziana\". Negli scontri con i Normanni avvenuti durante gli anni 1080, l'unica effettiva forza navale bizantina era uno squadrone comandato da Michele Mauricas, un comandante navale veterano. Nonostante il successo iniziale delle operazioni condotte insieme ai Veneziani, nel 1084 la flotta congiunta fu colta di sorpresa e sconfitta dai Normanni al largo di Corf\u00f9.\nAlessio, malgrado privilegiasse le operazioni di terra, si rese conto inevitabilmente dell'importanza di possedere una propria flotta e prese alcune misure per potenziarla. I suoi tentativi diedero qualche frutto, in particolar modo nel respingere i tentativi di saccheggiare l'Egeo compiuti dalle flotte nemiche inviate dagli emiri turchi, come Tzachas di Smirne. La flotta comandata da Giovanni Ducas fu adoperata anche per sopprimere rivolte a Creta e Cipro. Con l'aiuto dei Crociati, Alessio fu in grado di recuperare le coste dell'Anatolia occidentale e di espandere la sua influenza ad Oriente anche oltre: nel 1104, uno squadrone bizantino di 10 navi conquistarono Laodicea ed altre citt\u00e0 costiere fino a Tripoli. Nel 1118, Alessio fu in grado di consegnare una piccola marina al suo successore, Giovanni II Comneno (1118\u20131143). Come suo padre, Giovanni II concentr\u00f2 le sue attenzioni sull'esercito e sulle regolari campagne terrestri, ma non trascur\u00f2 la flotta, cercando di mantenerne la forza e il sistema di approvvigionamento. Nel 1122, tuttavia, Giovanni rifiut\u00f2 di rinnovare i privilegi commerciali che Alessio aveva garantito ai Veneziani. Di conseguenza, i Veneziani per rappresaglia saccheggiarono alcune isole bizantine, costringendo Giovanni a rinnovare i privilegi nel 1125. Evidentemente la flotta bizantina non era ancora sufficientemente potente da poter consentire a Giovanni di confrontarsi con successo con Venezia, soprattutto perch\u00e9 le risorse dell'Impero andavano investite anche su altre questioni urgenti. Non molto tempo dopo questo incidente, si narra che Giovanni II, agendo su consiglio del suo ministro delle finanze Giovanni di Poutze, avesse tagliato i fondi alla flotta e li avesse trasferiti all'esercito, equipaggiando navi solo su base \"ad hoc\".\nSpedizioni navali di Manuele I.\nLa marina pot\u00e9 godere di un aumento di importanza sotto l'ambizioso imperatore Manuele I Comneno (1143\u20131180), che la impieg\u00f2 molto frequentemente come strumento potente per confrontarsi in politica estera con gli Stati latini e musulmani del Mediterraneo orientale. Nel corso dei primi anni del suo regno, la marina bizantina era ancora debole: nel 1147, la flotta di Ruggero II di Sicilia, comandata da Giorgio di Antiochia, fu in grado di saccheggiare Corf\u00f9, le isole ioniche e l'Egeo senza trovare resistenza. Nell'anno successivo, con il sostegno dei Veneziani, un'armata coadiuvata da una flotta imponente (500 navi da guerra e di trasporto) fu inviata per recuperare Corf\u00f9 e le isole ioniche occupate dai Normanni. I Normanni replicarono inviando una flotta di 40 navi che raggiunse addirittura Costantinopoli, compiendo scorrerie nei suoi sobborghi. Durante il viaggio di ritorno, tuttavia, fu attaccata e distrutta da una flotta bizantina o veneziana.\nNel 1155 uno squadrone bizantino di 10 navi in sostegno del ribelle normanno Roberto III di Loritello sbarc\u00f2 ad Ancona, lanciando l'ultimo tentativo bizantino di riconquistare l'Italia meridionale. Malgrado alcuni successi iniziali e l'arrivo di rinforzi sotto il \"megas doux\" Alessio Comneno Briennio, la spedizione fu alla fine sconfitta nel 1156, e 4 navi bizantine vennero catturate. Nel 1169 i tentativi di Manuele di potenziare la flotta avevano cominciato a dare i suoi frutti, in quanto una flotta imponente e prettamente bizantina di circa 150 galee, 20 grandi navi di trasporto e 60 navi di trasporto dei cavalli sotto il comando del \"megas doux\" Andronico Contostefano fu inviata per invadere l'Egitto in cooperazione con il sovrano dello stato Crociato Regno di Gerusalemme. L'invasione, tuttavia, fall\u00ec, e i Bizantini persero met\u00e0 della propria flotta durante il viaggio di ritorno a causa di una tempesta.\nIn seguito al sequestro e all'imprigionamento di tutti i Veneziani nell'Impero per ordine dell'Imperatore, avvenuto nel marzo 1171, la flotta bizantina era sufficientemente forte da poter respingere un prevedibile attacco dei Veneziani, che sbarcarono a Chios, dove si insediarono per le negoziazioni. Manuele invi\u00f2 una flotta di 150 navi sotto Contostefano per confrontarsi con essi in quel luogo e impieg\u00f2 tattiche di temporeggiamento, fino a che, indeboliti dalla malattia, i Veneziani cominciarono la ritirata, venendo inseguiti dalla flotta di Contostefano. Fu questa una notevole inversione di fortune, comparata con l'umiliazione del 1125. Nel 1177, un'altra flotta di 70 galee e 80 navi ausiliarie sotto il comando di Contostefano, destinata per l'Egitto, fece ritorno in patria dopo essere comparsa al largo di Acre, in quanto il Conte Filippo I di Fiandra e molti nobili di spicco del Regno di Gerusalemme avevano rifiutato di prendere parte alla spedizione. Tuttavia, alla fine del regno di Manuele, i danni dovuti allo sforzo di dover sostenere guerre continue su tutti i fronti a causa delle ambizioni smodate dell'Imperatore, erano divenuti evidenti: lo storico Niceta Coniata attribuisce la rinascita della pirateria negli ultimi anni di regno di Manuele al trasferimento dei fondi destinati al mantenimento della flotta alle altre necessit\u00e0 del tesoro imperiale.\nDeclino.\nDinastia degli Angeli.\nLa marina militare bizantina declin\u00f2 una volta spentosi Manuele I (1180) ed, alcuni anni dopo, nel 1185, la dinastia comnena. I costi di mantenimento delle galee e di equipaggi efficienti erano molto elevati, e la trascuratezza della flotta sotto i successori di Manuele port\u00f2 a un nuovo declino. Gi\u00e0 nel 1182 i Bizantini dovettero ricorrere al pagamento di mercenari veneziani per arruolarli in alcune delle loro galee. L'indebolimento della flotta fu comunque graduale, come dimostra il fatto che, ancora negli anni 1180, le fonti coeve attestano spedizioni di 70-100 navi, segno che ci vollero degli anni per disfare del tutto il potenziamento della marina attuato dai Comneni.\nE fu cos\u00ec che nel 1185 l'imperatore Andronico I Comneno (1183\u20131185) poteva ancora raggruppare una flotta di 100 navi da guerra per respingere una flotta normanna nel Mar di Marmara. Tuttavia, il conseguente trattato di pace comprendeva una clausola che obbligava il Regno di Sicilia a fornire una flotta all'Impero. Ci\u00f2, insieme a un accordo simile stretto da Isacco II Angelo (1185\u20131195 e 1203\u20131204) con Venezia l'anno successivo, con il quale la Repubblica si impegnava a fornire 40\u2013100 galee per sei mesi in cambio di favorevoli concessioni commerciali, \u00e8 una chiara indicazione che il governo bizantino era consapevole dell'inadeguatezza della propria flotta.\nNel frattempo la pirateria fior\u00ec nel Mediterraneo orientale, soprattutto nell'Egeo, dove i capitani pirati si offrivano frequentemente come mercenari alle potenze regionali, fornendo loro un modo rapido ed economico per allestire una flotta per specifiche spedizioni, senza dover sostenere i costi di una marina permanente. Nel 1186, essendo suo fratello Alessio III (1195\u20131203) tenuto prigioniero in Acre, Isacco II invi\u00f2 80 galee per liberarlo, ma la flotta fu distrutta al largo di Cipro dal pirata Margarito da Brindisi, al servizio dei Normanni di Sicilia. Nello stesso anno, un'altra flotta bizantina di 70 navi fu inviata da Isacco II per riconquistare Cipro, caduta nelle mani di Isacco Comneno, ma fu anch'essa sconfitta da Margarito. I saccheggi dei pirati, in particolare del capitano genovese Kaphoures, descritti da Niceta Coniata e da suo fratello Michele Coniata, costrinsero l'imperatore a intervenire. La tassa sulla flotta fu ancora una volta riscossa dalle regioni costiere e fu equipaggiata una marina di 30 navi, che fu affidata al pirata calabro Steiriones. Malgrado alcuni successi iniziali, la flotta di Steiriones fu distrutta in un attacco a sorpresa di Kaphoures al largo di Sestos. Una seconda flotta, rinforzata da vascelli pisani e di nuovo sotto il comando di Steiriones, fu infine in grado di sconfiggere Kaphoures e porre fine alle sue incursioni.\nIl declino acceler\u00f2 ulteriormente nel corso degli anni 1190. Niceta Coniata accus\u00f2 il \"megas doux\", Michele Stryphnos, di essersi arricchito svendendo l'equipaggiamento delle navi da guerra, e all'inizio del XIII secolo l'autorit\u00e0 del governo centrale si era tanto indebolita da permettere la secessione di alcune province, dove sorsero dei potentati locali. La situazione generale di anarchia permise a uomini come Leone Sgouros, attivo nella Grecia meridionale, e il governatore imperiale di Samos, Pegonites, di impiegare le loro navi per arricchirsi personalmente con la pirateria. Si narra che persino l'imperatore Alessio III Angelo (1195\u20131203) avesse autorizzato uno dei suoi comandanti, Costantino Phrangopoulos, a compiere incursioni piratesche contro le navi mercantili nel Mar Nero.\nNel 1196 erano rimaste a disposizione solo 30 galee. Verso la fine degli anni 1190 Genovesi, Pisani e Veneziani operavano liberamente nell'Egeo, saccheggiando a volont\u00e0 e imponendo le loro condizioni all'Impero. Nel corso di questo periodo, i Bizantini dovettero fare crescente affidamento sull'assunzione di mercenari occidentali affinch\u00e9 combattessero per essi. Con questi presupposti, lo stato bizantino e la sua flotta non erano nelle condizioni di poter resistere alla potenza navale di Venezia, che prese parte alla Quarta Crociata. Niceta Coniata narra che, quando Alessio III e Stryphnos ricevettero la notizia che la Crociata fosse rivolta contro Costantinopoli, solo 20 vascelli \"squallidi e fatiscenti\" poterono essere trovati per difendere la capitale. Durante il primo assedio crociato del 1203, i tentativi delle navi bizantine di impedire alla flotta crociata di entrare nel Corno d'Oro andarono incontro al fallimento, come risult\u00f2 vano l'uso contro la flotta veneziana di 17 navi bizantine come brulotti, a causa dell'abilit\u00e0 dei Veneziani nel manovrare le loro navi.\nNicea e il periodo dei Paleologi.\nDopo la Quarta Crociata, l'Impero bizantino fu spartito tra i Crociati, mentre vennero fondati tre stati successori greci, il Despotato di Epiro, l'Impero di Trebisonda e l'Impero di Nicea, ognuno rivendicante il titolo imperiale bizantino. Il primo di questi non possedeva una flotta, mentre la flotta di Trebisonda era minuscola e impiegata per lo pi\u00f9 per sorvegliare le acque e trasportare le truppe, mentre i Niceni, almeno inizialmente, avevano attuato una politica di consolidamento impiegando la propria flotta per la difesa delle coste. Sotto Giovanni III Vatatze (1222\u20131254), tuttavia, fu seguita una politica estera pi\u00f9 energica, e nel 1225 la flotta nicena fu in grado di occupare le isole di Lesbos, Chios, Samos e Icaria. La flotta di Nicea, tuttavia, non era in grado di competere alla pari con la pi\u00f9 potente flotta veneziana: nel corso di un tentativo di bloccare Costantinopoli nel 1235, la flotta nicena fu sconfitta da una di gran lunga inferiore forza veneziana, e in un tentativo simile nel 1241, i Niceni furono di nuovo messi in rotta. I tentativi niceni, nel corso degli anni 1230, di appoggiare una rivolta locale a Creta contro Venezia furono inoltre solo in parte coronati dal successo, e le ultime truppe nicene furono costrette a lasciare l'isola nel 1236. Consapevole della debolezza della sua marina militare, nel marzo 1261 l'Imperatore Michele VIII Paleologo (1259\u20131282) concluse il Trattato di Nymphaeum con i Genovesi, assicurandosi il loro aiuto in mare contro Venezia, in cambio di privilegi commerciali.\nIn seguito alla riconquista di Costantinopoli avvenuta alcuni mesi dopo, tuttavia, Michele VIII fu in grado di concentrare la propria attenzione sulla ricostruzione della propria flotta. All'inizio degli anni 1260, la marina bizantina era ancora debole, e dipendeva ancora molto dal sostegno degli alleati Genovesi, che tuttavia non erano in grado di reggere al confronto con la marina veneziana in uno scontro diretto, come evidenzia la sconfitta di una combinata flotta bizantina\u2013genovese di 48 navi per mano di una gran lunga pi\u00f9 piccola flotta veneziana nel 1263. Approfittando della guerra in corso tra Venezia e Genova, tuttavia, a partire dal 1270 Michele riusc\u00ec a creare una potente marina di 80 navi, ulteriormente rinforzata dall'arruolamento di alcuni mercenari latini che decisero di combattere sotto i colori imperiali. Nello stesso anno, una flotta di 24 galee assedi\u00f2 la citt\u00e0 di Oreos a Negroponte (Eubea), e sconfisse una flotta latina di 20 galee. Si tratt\u00f2 della prima operazione navale bizantina indipendente coronata dal successo e diede inizio a una campagna navale nell'Egeo che sarebbe continuata nel corso degli anni 1270 e avrebbe portato alla riconquista, sebbene solo temporanea, di diverse isole appartenenti ai Latini.\nQuesta rinascita non dur\u00f2 a lungo. Una volta spentosi Carlo d'Angi\u00f2 nel 1285 e con lui la minaccia di un'invasione dall'Italia, il successore di Michele, Andronico II Paleologo (1282\u20131328), nel 1291 decise di sopprimere la marina bizantina, ingaggiando invece 50-60 galee genovesi, nella convinzione che, facendo affidamento sulla potenza navale dei suoi alleati genovesi, avrebbe potuto fare a meno del mantenimento di una flotta, i cui costi particolarmente elevati non potevano pi\u00f9 essere sostenuti dallo stato ormai a corto di denaro. Inoltre, Andronico trascur\u00f2 i territori occidentali del suo impero e si concentr\u00f2 sull'Asia Minore dove tent\u00f2 invano di fermare l'avanzata turca, una politica in cui la flotta era rimasta senza un ruolo. Di conseguenza l'intera flotta fu soppressa, i suoi equipaggi licenziati e le navi distrutte o non pi\u00f9 tenute in manutenzione. I tagli attuati da Andronico sui costi militari, che si estesero anche all'esercito, gli attirarono fin dall'inizio le critiche non solo degli ufficiali ma anche degli storici coevi, tra cui Giorgio Pachimere e Niceforo Gregora che descrissero gli effetti a lungo termine di questa decisione sprovveduta: la pirateria fior\u00ec, e come se non bastasse gli equipaggi della flotta soppressa passarono al servizio dei signori turchi e latini, Costantinopoli fu resa priva di difese esponendola agli attacchi delle potenze marinare italiane, e un numero sempre pi\u00f9 crescente di isole dell'Egeo caddero sotto dominazione straniera \u2014 tra queste Chio espugnata dal genovese Benedetto Zaccaria, Rodi e il Dodecanneso dai Cavalieri Ospitalieri, Lesbos e altre isole dai Gattilusi. Inoltre i Turchi presero gradualmente possesso permanente delle coste egee dell'Anatolia, con l'Impero impotente di fronte alla loro avanzata, mentre nel 1296 o nel 1297, nel corso della Guerra tra Genova, Bisanzio e Venezia, una flotta veneziana attacc\u00f2 Costantinopoli e saccheggi\u00f2 i suoi sobborghi senza trovare resistenza. Come comment\u00f2 Gregora, \"se [i Bizantini] fossero rimasti padroni dei mari, come lo erano un tempo, i Latini non sarebbero mai diventati cos\u00ec arroganti [...], n\u00e9 i Turchi avrebbero mai volto gli sguardi sulle sabbie della costa del Mare [Egeo] [...], n\u00e9 avremmo dovuto pagare a ognuno un tributo ogni anno\".\nDopo il 1305, cedendo alle pressioni ricevute e alla necessit\u00e0 di contenere la Compagnia catalana, l'Imperatore tent\u00f2 tardivamente di ricostruire una piccola marina di 20 navi, che tuttavia fu soppressa di nuovo dopo essere stata apparentemente in attivit\u00e0 nei due anni successivi. Ulteriori tentativi di ricostituire una flotta sotto i suoi successori, con la motivazione di garantire la sicurezza e l'indipendenza della stessa Costantinopoli dall'ingerenza delle potenze marinare italiane, produssero effetti positivi solo a breve termine. Nel XIV secolo, guerre civili ricorrenti, attacchi dalla Bulgaria e dalla Serbia nei Balcani e le devastazioni provocate dalle sempre crescenti incursioni turche accelerarono il collasso dello stato bizantino, che sarebbe culminato nella caduta di Costantinopoli per mano dei Turchi Ottomani nel 1453.\nIl successore di Andronico II, Andronico III Paleologo (1328\u20131341), immediatamente dopo la sua ascesa, ricostitu\u00ec una flotta di 105 vascelli, con l'aiuto dei contributi finanziari di diversi magnati. La condusse di persona nell'ultima spedizione maggiore della marina bizantina nel mar Egeo, recuperando Chios e Focea ai Genovesi e costringendo numerosi principati minori latini e turchi a venire a patti con lui.\nLe sue campagne contro gli Ottomani in Bitinia, tuttavia, furono fallimentari, e ben presto i Turchi stabilirono la loro prima base navale a Trigleia sul Mar di Marmara, da cui saccheggiavano le coste della Tracia. Per difendersi da questa nuova minaccia, verso la fine del regno di Andronico III fu costruita a Costantinopoli una flotta di circa 70 navi, condotta dal \"megas doux\" Alessio Apocauco. Questa flotta fu molto attiva nel corso della guerra civile del 1341-1347, nella quale il suo comandante rivest\u00ec un ruolo prominente. In seguito alla guerra civile, l'Imperatore Giovanni VI Cantacuzeno (1347\u20131354) tent\u00f2 di ripristinare la marina e la flotta mercantile, in modo da ridurre la dipendenza dell'Impero sulla colonia Genovese di Galata, e da assicurarsi il controllo dei Dardanelli per impedire il passaggio dei Turchi. A tal fine, richiese l'aiuto dei Veneziani, ma nel marzo 1349, la sua nuova flotta di 9 navi grandi e circa 100 vascelli pi\u00f9 piccoli fu sorpresa da una tempesta al largo della costa meridionale di Costantinopoli. Gli equipaggi inesperti si fecero prendere dal panico, e le navi furono o affondate o catturate dai Genovesi. Restio ad arrendersi, Cantacuzeno ricostitu\u00ec di nuovo una flotta, che gli permise di ristabilire l'autorit\u00e0 bizantina su Tessalonica e su alcune citt\u00e0 costiere e isole. Il grosso della flotta era mantenuta a Costantinopoli ma, pur rimanendo in attivit\u00e0 nell'Egeo e nonostante alcuni successi conseguiti sui pirati turchi, non fu mai in grado di porre fine una volta per tutte alle loro attivit\u00e0 e nemmeno di sfidare le marine italiane per la supremazia in mare. L'impoverito stato bizantino divenne cos\u00ec una pedina delle grandi potenze dell'epoca, tentando di sopravvivere sfruttando le loro rivalit\u00e0. Nel 1351, ad esempio, Cantacuzeno fu indotto a schierarsi con Venezia e Aragona nella guerra contro Genova, ma, abbandonato dagli ammiragli veneziani, la sua flotta di sole 14 navi fu presto sconfitta dai Genovesi e fu dunque costretto a firmare una pace sfavorevole.\nDopo il regno di Andronico III, il numero totale di navi da guerra appartenenti alla marina bizantina menzionato nelle fonti raramente supera il dieci, ma, grazie all'arruolamento di navi mercantili, flotte di 100\u2013200 navi potevano ancora essere raggruppate occasionalmente. Cantacuzeno fu l'ultimo imperatore che ebbe le risorse per provare a restaurare la marina militare bizantina, in quanto l'Impero, indebolito dalle guerre civili e dalle perdite territoriali, era ormai sul punto di crollare. La carenza di fondi condann\u00f2 la flotta a essere ridotta a una manciata di vascelli mantenuti a Costantinopoli. \u00c8 peculiare che nel suo pamphlet del 1418 al \"despot\u0113s\" Teodoro Paleologo, lo studioso Gemistos Plethon si schier\u00f2 contro il mantenimento della marina, sostenendo che le risorse dello stato fossero ormai insufficienti per mantenere adeguatamente sia un esercito che una flotta efficiente. Nel corso della breve usurpazione di Giovanni VII nel 1390, Manuele II (1391\u20131425) fu in grado di raggruppare solo 5 galee e 4 vascelli pi\u00f9 piccoli (inclusi alcuni provenienti dai Cavalieri di Rodi) per riconquistare Costantinopoli e salvare suo padre Giovanni V. Sei anni dopo, Manuele promise di armare 10 navi in appoggio alla Crociata di Nicopoli; vent'anni dopo, condusse di persona 4 galee e 2 altri vascelli trasportanti cavalieri e fanti, e salv\u00f2 l'isola di Thasos da un'invasione. Navi bizantine rimasero in attivit\u00e0 nel corso dell'Interregno ottomano, allorch\u00e9 Bisanzio si schier\u00f2 di volta in volta con numerosi principi ottomani rivali. Manuele us\u00f2 le sue navi per traghettare i pretendenti rivali e le loro armate attraverso lo stretto. Con il supporto genovese, la flotta di Manuele fu anche in grado di adunare una flotta di otto galee e di prendere Gallipoli nel maggio 1410, seppur per breve tempo; e nell'agosto 1411 la flotta bizantina fu determinante nel far fallire l'assedio di Costantinopoli per mano del principe ottomano Musa \u00c7elebi, mandando a monte il tentativo di Musa di bloccare la citt\u00e0 per mare. Allo stesso modo, nel 1421, 10 navi da guerra bizantine furono impiegate in sostegno del pretendente al trono ottomano Mustafa contro il Sultano Murad II.\nL'ultima vittoria navale bizantina registrata dalle fonti avvenne nel 1427 in una battaglia al largo delle isole Echinadi, quando l'Imperatore Giovanni VIII Paleologo (1425\u20131448) sconfisse la superiore flotta di Carlo I Tocco, Conte di Cefalonia e Despota di Epiro, costringendolo a cedere tutti i suoi possedimenti in Morea ai Bizantini. L'ultima comparsa della marina bizantina avvenne nell'assedio finale ottomano del 1453, quando una flotta mista di navi bizantine, genovesi e veneziane (il cui numero varia a seconda delle fonti, variando da 10 a 39 vascelli) difesero Costantinopoli contro la flotta ottomana. Nel corso dell'assedio, che segn\u00f2 la caduta definitiva dell'Impero, il 20 aprile 1453, ebbe luogo l'ultimo scontro navale della storia bizantina, allorch\u00e9 tre galee genovesi scortanti una nave di trasporto bizantina combatt\u00e9 contro l'imponente flotta di blocco ottomana nel Corno d'Oro.\nOrganizzazione.\nPeriodo protobizantino (IV\u00a0\u2013 VII secolo).\nMolto poco \u00e8 noto sull'organizzazione delle flotte romane nella Tarda Antichit\u00e0, dalla graduale suddivisione delle immense flotte provinciali in squadroni pi\u00f9 piccoli avvenuta nel corso del III secolo fino alla formazione di una nuova marina in conseguenza alle conquiste islamiche. Nonostante l'evidenza di considerevole attivit\u00e0 navale in questo periodo, gli studiosi pi\u00f9 datati ritenevano che la marina romana era praticamente scomparsa a partire dal IV secolo, ma studi pi\u00f9 recenti hanno contestato questo quadro di progressivo declino sostenendo che in realt\u00e0 avvenne una trasformazione in una forza principalmente fluviale e costiera, designata per cooperare strettamente con l'esercito.\nSotto l'Imperatore Diocleziano (284\u2013305), gli effettivi della marina furono aumentati, secondo almeno le fonti a nostra disposizione, da a soldati, una cifra che segna il picco dal punto di vista meramente numerico della flotta tardo romana. La flotta sul Danubio (\"Classis Histrica\") con le sue flottiglie legionarie \u00e8 ancora ben attestata nella \"Notitia Dignitatum\", e l'aumento della sua attivit\u00e0 \u00e8 attestato da Vegezio. In Occidente, alcune flotte fluviali sono attestate dalle fonti, ma le vecchie flotte pretoriane permanenti erano praticamente svanite, e persino le rimanenti flotte provinciali occidentali sembrano essere state fortemente indebolite e incapaci di contrastare ogni significativo attacco barbarico. In Oriente, le flotte siriache e alessandrine esistevano ancora intorno al 400, come attestano fonti legali, mentre \u00e8 noto che in quello stesso periodo una flotta, probabilmente creata dai resti delle flotte pretoriane, era stazionata nella stessa Costantinopoli. Nel 400 tale flotta fu bastevole per massacrare un'imponente orda di Goti che avevano costruito zattere e tentato di attraversare lo stretto che separa l'Asia dall'Europa. I suoi effettivi, tuttavia, non sono noti, ed essa non \u00e8 attestata dalla \"Notitia\".\nPer quanto riguarda le operazioni nel Mediterraneo nel corso del V secolo, sembra che le flotte siano state costruite su base \"ad hoc\" e successivamente soppresse. La costituzione della prima flotta bizantina permanente pu\u00f2 essere fatta risalire all'inizio del VI secolo e alla rivolta di Vitaliano nel 513\u2013515, quando Anastasio I costitu\u00ec una flotta per contrastare quella dei ribelli. Tale flotta fu mantenuta in attivit\u00e0, e sotto Giustiniano I e i suoi successori si tramut\u00f2 in una marina professionale e ben mantenuta. A causa dell'assenza di ogni minaccia navale, tuttavia, la marina del tardo VI secolo era relativamente piccola, con alcune piccole flottiglie sul Danubio e due flotte principali con sede a Ravenna e a Costantinopoli. Ulteriori flottiglie dovevano avere sede nei principali centri marittimi e commerciali dell'Impero: ad Alessandria, fornendo la scorta alla flotta che ogni anno portava il grano a Costantinopoli, e a Cartagine, controllante il Mediterraneo occidentale. Giustiniano stazion\u00f2 inoltre truppe e navi persino nei pi\u00f9 remoti avamposti dell'Impero, a Septem (Ceuta), Cherson in Crimea, e Aelana (Eilat) sul Golfo di Aqaba. La duratura tradizione navale e le infrastrutture di queste regioni resero pi\u00f9 agevole il mantenimento della flotta, e, nel caso di una spedizione navale, un'imponente flotta poteva essere assemblata in breve tempo e senza grosse spese requisendo le numerose navi mercantili.\nPeriodo mediobizantino (VII secolo\u00a0\u2013 1070).\nOrganizzazione della flotta.\nIn risposta alle conquiste islamiche avvenute nel corso del VII secolo, l'intera struttura amministrativa e militare dell'Impero fu riformata, in particolare con la costituzione dei temi (\"themata\"). In base a questa riforma, l'Impero fu suddiviso in diversi \"themata\", distretti regionali civili e militari. Sotto il comando di uno \"strat\u0113gos\", ogni \"thema\" disponeva di un esercito locale permanente. In seguito a una serie di rivolte da parte degli eserciti tematici, sotto Costantino V i primi temi, di vaste dimensioni, furono progressivamente suddivisi in temi pi\u00f9 piccoli, mentre al contempo fu costituito, con sede Costantinopoli o le sue vicinanze, un esercito imperiale centrale, i \"tagmata\", con la funzione di esercito di riserva, che avrebbe da allora costituito il nerbo degli eserciti da campagna.\nUn processo simile coinvolse la flotta, che fu riorganizzata in modo simile. Nella seconda met\u00e0 del VII secolo fu costituita la flotta dei \"Karabisianoi\" (\u039a\u03b1\u03c1\u03b1\u03b2\u03b9\u03c3\u03b9\u03ac\u03bd\u03bf\u03b9, \"gli uomini delle Navi\"). La data esatta della costituzione di questo tema marittimo \u00e8 ignota, ma alcuni studiosi hanno congetturato che fu costituita intorno al 650/660, in risposta alla disfatta bizantina nella battaglia di Phoenix, oppure in seguito al primo assedio arabo di Costantinopoli nel 672\u2013678. Le sue origini sono altrettanto ignote: probabilmente fu costituita dai resti della vecchia \"quaestura exercitus\" oppure dall'esercito dell'Illyricum. Era condotta da uno \"strat\u0113gos\" (\"strat\u0113gos t\u014dn karab\u014dn/karabisian\u014dn\", \"generale delle navi/gente di mare\"), e comprendeva la costa meridionale dell'Asia Minore da Mileto fino alla frontiera con il Califfato presso Seleucia in Cilicia, le isole dell'Egeo e i possedimenti imperiali nella Grecia meridionale. I suoi quartieri generali probabilmente erano inizialmente a Samos, con un comando subordinato sotto un \"droungarios\" nei pressi di Cibyrrha in Pamfilia. Come suggerisce il suo nome, comprendeva la maggior parte della marina permanente dell'Impero, e aveva la funzione di contrastare la principale minaccia marittima dell'Impero, le flotte arabe dell'Egitto e della Siria.\nI \"Karabisianoi\", tuttavia, si provarono inadeguati e furono sostituiti all'inizio dell'VIII secolo da un sistema pi\u00f9 complesso composto da tre elementi, che rimase pressoch\u00e9 inalterato, salvo cambiamenti minori, fino all'XI secolo: una flotta imperiale centrale con sede Costantinopoli, un piccolo numero di grandi flotte regionali, che potevano essere o \"themata\" marittimi o comandi indipendenti definiti \"drungariati\", e un pi\u00f9 grande numero di squadroni locali con funzioni prettamente difensive e di pattuglia e subordinati ai governatori provinciali locali. A differenza della marina romana ai suoi inizi, in cui le flotte provinciali erano decisamente inferiori in effettivi e disponevano solo di vascelli pi\u00f9 leggeri rispetto alle flotte centrali, le flotte regionali bizantine costituivano probabilmente da sole formazioni formidabili.\nLa marina della capitale rivest\u00ec un ruolo decisivo nel respingimento degli assedi arabi di Costantinopoli, ma non \u00e8 nota l'esatta data dell'istituzione della flotta imperiale (\u03b2\u03b1\u03c3\u03b9\u03bb\u03b9\u03ba\u03cc\u03bd \u03c0\u03bb\u03cc\u03b9\u03bc\u03bf\u03bd, \"basilikon plo\u00efmon\") come comando separato. Lo studioso irlandese John Bagnell Bury, seguito dal bizantinista francese Rodolphe Guilland, consider\u00f2 \"non improbabile\" l'ipotesi che la flotta imperiale esistesse gi\u00e0 nel VII secolo come comando subordinato sotto il comando dello \"strat\u0113gos t\u014dn karabisian\u014dn\". Il suo comandante, il \"droungarios tou plo\u00efmou\", \u00e8 attestato per la prima volta nel \"Taktikon Uspensky\" dell'842/843, e, poich\u00e9 vi \u00e8 scarsa evidenza di grandi flotte con sede Costantinopoli nel corso dell'VIII secolo, H\u00e9l\u00e8ne Ahrweiler data la sua creazione agli inizi del IX secolo. Da quel punto in poi, la flotta imperiale avrebbe formato la principale riserva centrale oltre al nerbo della flotta in diverse spedizioni.\nIl primo e, per un lungo periodo, l'unico tema marittimo (\u03b8\u03ad\u03bc\u03b1 \u03bd\u03b1\u03c5\u03c4\u03b9\u03ba\u03cc\u03bd, \"thema nautikon\") fu il Tema dei Cibirreoti (\u03b8\u03ad\u03bc\u03b1 \u039a\u03b9\u03b2\u03c5\u03c1\u03c1\u03b1\u03b9\u03c9\u03c4\u1ff6\u03bd, \"thema Kibyrrhaiot\u014dn\"). Fu creato dalla flotta dei \"Karabisianoi\", e gli fu assegnata l'amministrazione e la difesa delle coste meridionali dell'Asia Minore. La data esatta della sua creazione non \u00e8 chiara, con alcuni studiosi che propongono il 719 circa e altri che propendono per il 727 circa. Il suo \"strat\u0113gos\", attestato per la prima volta nel 734, aveva sede ad Attaleia. I suoi luogotenenti principali erano il \"katepan\u014d\" dei Mardaiti, un \"ek pros\u014dpou\" (rappresentante) a Syllaeum e i \"droungarioi\" di Attaleia e Kos. Essendo quella collocata pi\u00f9 vicino al Levante musulmano, rimase la flotta principale dell'Impero per secoli, fino a quando non venne ridotta in seguito al declino della minaccia navale araba. La flotta \u00e8 attestata per l'ultima volta nel 1043, e successivamente il thema divenne una provincia prettamente civile.\nOltre ai Cibirreoti furono costituiti due comandi navi indipendenti nell'Egeo, ognuno condotto da \"droungarios\": il \"Aigaion Pelagos\" (\"Mar Egeo\"), comprendente la met\u00e0 settentrionale dell'Egeo e i Dardanelli e il Mar di Marmara, e il comando variamente definito \"Dodekanesos\" (\"Dodici Isole\") e \"Kolpos\" (\"Golfo\"), che aveva sede a Samos e comprendeva l'Egeo meridionale comprese le Cicladi. A differenza degli altri \"droungarioi\" che erano subordinati, queste due circoscrizioni erano completamente indipendenti, e i loro \"droungarioi\" esercitavano autorit\u00e0 sia civile che militare nelle zone di loro competenza. A un certo punto furono promosse a temi marittimi, il Thema del Mar Egeo (\u03b8\u03ad\u03bc\u03b1 \u03c4\u03bf\u1fe6 \u0391\u1f30\u03b3\u03b1\u03af\u03bf\u03c5 \u03a0\u03b5\u03bb\u03ac\u03b3\u03bf\u03c5\u03c2, \"thema tou Aigaiou Pelagous\") intorno all'843, mentre le parti orientali del drungariato di \"Dodekanesos\"/\"Kolpos\" form\u00f2 il Thema di Samos (\u03b8\u03ad\u03bc\u03b1 \u03a3\u03ac\u03bc\u03bf\u03c5, \"thema Samou\") nel tardo IX secolo. Comprendeva la costa ionica, e il suo capoluogo era Smirne.\nAlcuni \"themata\" \"di terra\" avevano a disposizione anch'essi dei notevoli squadroni, usualmente sotto il comando di \"tourmarch\u0113s\" (\"tourmarchai t\u014dn ploimat\u014dn\" secondo il \"Taktikon Uspensky\"). Essi svolgevano un ruolo intermedio tra le immense flotte tematiche e la flotta centrale Imperiale: si trattava di squadroni permanenti con ciurme professionali (\"taxatoi\"), mantenute con le risorse del tesoro imperiale e non della provincia dove erano stazionate, ma subordinate agli \"strat\u0113gos\" locali tematici e incaricati principalmente di compiti di difesa locale e di pattuglia. Essi erano:\nRegioni isolate di particolare importanza per il controllo dei mari erano affidate a ufficiali noti come \"archon\", che in alcuni casi potrebbero aver comandato distaccamenti della Flotta Imperiale. Tali \"archontes\" avevano sede a Chios, a Malta, nel Golfo di Eubea, e probabilmente in Vagenetia e in \"Bulgaria\" (la cui area di controllo \u00e8 identificata da Ahrweiler con le foci del Danubio). Questi svanirono alla fine del IX secolo, o soccombendo ad attacchi arabi o venendo riformati o incorporati nei temi.\nDimensioni ed effettivi.\nProprio come la sua controparte terrestre, le esatte dimensioni della marina bizantina e delle sue unit\u00e0 \u00e8 materia di considerevole dibattito tra gli studiosi, a causa della carenza e della natura ambigua delle fonti primarie. Un'eccezione \u00e8 rappresentata dalle cifre per l'esercito del tardo IX-inizi X secolo, per le quali possediamo fonti pi\u00f9 dettagliate, relative alla spedizione cretese del 911. Queste liste svelano che durante il regno di Leone VI il Saggio, la marina comprendeva rematori e all'incirca soldati di marina. La flotta imperiale centrale comprendeva invece all'incirca rematori e soldati di marina sotto il comando del \"droungarios\" del \"basilikon pl\u014dimon\". Questi ultimi erano soldati di professione, reclutati per la prima volta come unit\u00e0 da Basilio I intorno all'870. Furono una grande risorsa per la flotta imperiale, che fino a quel momento usava come soldati di marina truppe dei themata e dei tagmata, mentre i nuovi corpi erano pi\u00f9 affidabili, meglio addestrati e immediatamente a disposizione dell'Imperatore. L'alto rango di questi soldati di marina \u00e8 provato dal fatto che erano considerati appartenenti ai \"tagmata\" imperiali, ed erano organizzati in modo similare. La flotta tematica egea annoverava rematori e 400 soldati di marina, la flotta dei Cibirreoti contava rematori e soldati di marina, la flotta di Samos comprendeva rematori e 600 soldati di marina, e, infine, il Thema di Hellas forniva rematori e diversi soldati di marina (una parte dei suoi soldati tematici serviva anche come soldato di marina).\nLa tabella di seguito contiene stime, ad opera di Warren T. Treadgold, sul numero di rematori nel corso dell'intera storia della marina bizantina:\nContrariamente alla percezione popolare, gli schiavi nelle galee non erano utilizzati come rematori, n\u00e9 dai Bizantini o dagli Arabi, n\u00e9 dai loro predecessori romani e greci. Nel corso dell'intera storia dell'Impero, le ciurme imperiali erano costituite per lo pi\u00f9 da uomini liberi delle classi inferiori, che erano soldati di professione, legalmente obbligati al servizio militare (\"strateia\") e retribuiti in denaro o in terre da coltivare. Nella prima met\u00e0 del X secolo, quest'ultima fu calcolata ammontare al valore di 2-3 libbre d'oro per i marinai e soldati di marina. Nel corso della sua storia, la marina bizantina fece anche uso di prigionieri di guerra e stranieri. Oltre ai Mardaiti, che formavano una parte significativa degli equipaggi delle flotte, un gruppo enigmatico noto come i \"Toulmatzoi\" (probabilmente Dalmati) viene citato nei resoconti delle spedizioni cretesi, oltre a molti Rus', a cui fu garantito il diritto di servire nelle forze armate bizantine sulla base di una serie di trattati risalenti al X secolo.\nIl \"De Ceremoniis\" di Costantino Porfirogenito contiene gli elenchi della flotta relativi alle spedizioni contro Creta del 911 e del 949. Essi hanno generato un considerevole dibattito tra gli studiosi in quanto i dati riportati si prestano a interpretazioni non univoche: a seconda dell'interpretazione dell'originale greco, il numero di navi dell'intera flotta imperiale nel 949 pu\u00f2 essere letto come 100, 150 o 250. Anche il significato preciso del termine \"ousia\" (\u03bf\u03cd\u03c3\u03af\u03b1) si presta ad interpretazioni diverse: si ritiene tradizionalmente che sia stato un reparto aggiuntivo standard di 108 uomini, e che una singola nave ne potesse contenere pi\u00f9 di uno; nel contesto del \"De Ceremoniis\", tuttavia, pu\u00f2 anche essere letto semplicemente come \"unit\u00e0\" o \"nave\". La cifra di 150 navi sembra quella pi\u00f9 compatibile con le cifre fornite da altre fonti, ed \u00e8 accettata dalla maggior parte degli studiosi, anche se essi dissentono sulla composizione della flotta. Secondo l'interpretazione di Makrypoulias, la flotta era composta da 8 \"pamphyloi\", 100 \"ousiakoi\" e 42 \"drom\u014dnes\", quest'ultima cifra comprendente i due vascelli imperiali e le dieci navi dello squadrone \"Stenon\". Per quanto riguarda le dimensioni totali della marina bizantina in questo periodo, Warren Treadgold estrapola un totale, comprendente i temi navali, di circa 240 navi da guerra, un numero aumentato a 307 all'epoca della spedizione cretese del 960\u2013961. Secondo Treadgold, quest'ultima cifra probabilmente rappresenta la forza totale approssimata dell'intera flotta bizantina (comprese le flottiglie pi\u00f9 piccole) nel corso del IX e del X secolo. Tuttavia un calo significativo del numero di navi e di effettivi nelle flotte tematiche \u00e8 attestato tra il 911 e il 949. Questo calo, che ridusse la dimensione delle flotte tematiche da un terzo a un quarto dell'intera marina, era dovuto in parte all'utilizzo sempre pi\u00f9 frequente dei pi\u00f9 leggeri \"ousiakos\" a scapito dei pi\u00f9 pesanti \"drom\u014dn\" e in parte alle difficolt\u00e0 finanziarie e di reclutamento. \u00c8 inoltre indice di un trend generale che avrebbe portato alla completa scomparsa delle flotte provinciali a partire dal tardo XI secolo.\nStruttura dei gradi.\nSebbene i temi navali fossero organizzati allo stesso modo delle loro controparti terrestri, vi \u00e8 qualche confusione nelle fonti bizantine per quanto riguarda l'esatta struttura dei gradi. Il termine usuale per indicare l'ammiraglio era quello di \"strat\u0113gos\", lo stesso termine utilizzato per i generali che governavano i \"themata\" terrestri. Sotto lo \"strat\u0113gos\" vi erano due o tre \"tourmarchai\" (\"Viceammiragli\"), alle cui dipendenze vi erano un certo numero di \"droungarioi\" (\"sottoammiragli\"). Fino alla met\u00e0 del IX secolo, i governatori dei temi dell'Egeo e di Samos sono attestati come \"droungarioi\", poich\u00e9 i loro comandi erano sorti dalla scissione dell'originaria flotta dei \"Karabisianoi\", ma vennero successivamente promossi al grado di \"strat\u0113gos\". Poich\u00e9 gli ammiragli erano anche i governatori dei loro temi, erano assistiti da un \"pr\u014dtonotarios\" (\"capo segretario/notaio/scriba\") a cui spettava l'amministrazione civile del tema. Ulteriori ufficiali facenti parte dello stato maggiore erano il \"chartoularios\" responsabile dell'amministrazione della flotta, il \"pr\u014dtomandat\u014dr\" (\"capo messaggero\"), posto al comando dello stato maggiore, e diversi \"kom\u0113tes\" (\"conti\", sing. \"kom\u0113s\"), tra cui un \"kom\u0113s t\u0113s hetaireias\", posto al comando delle guardie del corpo (\"hetaireia\") dell'ammiraglio.\nLa flotta imperiale costituiva un caso a parte, in quanto non era legata all'amministrazione tematica, ma era considerata uno dei \"tagmata\", le forze di riserva centrali professionali. Di conseguenza, il comandante della flotta imperiale rimase noto come \"droungarios tou basilikou plo\u00efmou\" (successivamente con il prefisso \"megas\", \"grande\"). In origine un ufficiale minore, scal\u00f2 rapidamente la gerarchia: entro l'899 era collocato immediatamente prima o dopo i \"logothet\u0113s tou dromou\" e davanti a diversi ufficiali maggiori civili e militari. \u00c8 da notare peraltro che non era classificato insieme agli altri comandanti militari dei temi o dei \"tagmata\", ma era inserito nella classe speciale di ufficiali militari, gli \"stratarchai\", dove era secondo per importanza dopo solo i \"hetaireiarch\u0113s\", il comandante della guardia del corpo imperiale. Il suo titolo \u00e8 ancora attestato in epoca comnena, anche se come comandante dello squadrone di scorta imperiale, e sopravvisse fino in epoca paleologa, venendo menzionato nella fonte del IX secolo, il \"Libro delle cariche\" dello Pseudo-Codino. La carica di deputato nota come \"topot\u0113r\u0113t\u0113s\" \u00e8 attestata esistere anche nella flotta imperiale, ma il suo ruolo risulta poco chiaro dalle fonti. Potrebbe essere stato una carica simile a quella di Ammiraglio di porto. Anche se diversi di questi ufficiali di elevato grado erano uomini di mare di professione, essendo emersi partendo dai gradi pi\u00f9 bassi, la maggior parte dei comandanti della flotta erano alti ufficiali di corte, che potrebbero aver contato sui loro subordinati professionali pi\u00f9 esperti per utili consigli in caso di difficolt\u00e0.\nNei livelli inferiori di organizzazione vi era un'uniformit\u00e0 maggiore: squadroni di tre o cinque navi erano sotto il comando di un \"kom\u0113s\" o \"droungarokom\u0113s\", e il capitano di ogni nave era chiamato \"kentarchos\" (\"centurione\"), sebbene le fonti letterarie facessero uso di termini pi\u00f9 arcaici come \"nauarchos\" o finanche \"tri\u0113rarchos\". L'equipaggio di ogni nave, a seconda delle sue dimensioni, era composto da un numero di \"ousiai\" che variava da uno a tre. Sotto il comando del capitano, vi erano il \"bandophoros\" (\"portatore della bandiera\"), che agiva come ufficiale esecutivo, due timonieri chiamati \"pr\u014dtokaraboi\", a volte anche definiti arcaicamente \"kybern\u0113tes\", e un ufficiale di prua, il \"pr\u014dreus\". I \"pr\u014dtokaraboi\" erano timonieri, responsabili dei remi dello sterzo a poppa, nonch\u00e9 dei rematori sull'altro lato della nave. Il maggiore dei due era il \"primo \"pr\u014dtokarabos\" (\"pr\u014dtos pr\u014dtokarabos\"). In termini concreti, ogni nave avrebbe compreso alcuni uomini di ogni tipo, che lavoravano a turni. La maggior parte di questi emersero partendo dalle cariche pi\u00f9 umili, e vi sono riferimenti nel \"De Administrando Imperio\" a rematori (\"pr\u014dtelatai\") che scalarono le gerarchie al punto di diventare \"pr\u014dtokaraboi\" nelle chiatte imperiali, per poi assumere cariche ancora pi\u00f9 prestigiose, come dimostra il caso di Romano Lecapeno, che da rematore divenne imperatore. Vi erano anche diversi specialisti a bordo, oltre a due rematori a prua e ai \"siph\u014dnatores\", che utilizzavano i sifoni adoperati per gettare il fuoco greco sulle navi nemiche. Le fonti attestano anche la presenza di un \"boukinat\u014dr\" (\"trombettiere\"), il quale riferiva gli ordini ai rematori (\"k\u014dp\u0113latai\" o \"elatai\"). Dato che la fanteria di marina era organizzata allo stesso modo delle unit\u00e0 dell'esercito regolare, i loro gradi coincidevano con quelli dell'esercito.\nPeriodo tardobizantino (1080\u20131453).\nRiforme dei Comneni.\nIn seguito al declino progressivo della marina avvenuto nel corso dell'XI secolo, l'Imperatore Alessio I tent\u00f2 di risollevarne le sorti con diverse misure. Essendo le flotte tematiche ormai dissolte, i loro resti furono amalgamati in una flotta imperiale unificata, sotto il comando supremo del \"megas doux\", una carica di nuova creazione. Il primo individuo noto che ricevette questa importante carica fu il cognato di Alessio, Giovanni Ducas, intorno al 1092. Il \"megas droungarios\" della flotta, un tempo il comandante navale supremo, gli divenne subordinato, agendo ora come suo principale vice. Il \"megas doux\" era inoltre anche il governatore supremo della Grecia meridionale, comprendente i vecchi \"themata\" di Hellas e del Peloponneso, che vennero suddivisi in distretti (\"oria\") che svolgevano il compito di rifornire la flotta. Sotto il regno di Giovanni II, anche le isole dell'Egeo furono gravate dalla responsabilit\u00e0 di provvedere al mantenimento, reclutamento e approvvigionamento delle navi da guerra, e fonti coeve riferiscono con orgoglio il fatto che le grandi flotte del regno di Manuele erano costituite per lo pi\u00f9 da equipaggi di \"nativi Romani\", sebbene continuassero ad essere arruolati nella marina, sia pure in misura minore, mercenari e squadroni alleati. Tuttavia, il fatto che la flotta avesse ora sede esclusivamente a Costantinopoli, anche perch\u00e9 le flotte provinciali non erano state ricostituite, ebbe i suoi svantaggi, come ad esempio il fatto che le regioni periferiche, in particolare la Grecia, rimasero esposte agli attacchi nemici.\nMarina di Nicea.\nCon il declino della flotta bizantina nella seconda met\u00e0 del XII secolo, l'Impero dovette contare su misura sempre maggiore sulle flotte di Venezia e Genova. In seguito al sacco del 1204, tuttavia, le fonti suggeriscono la presenza di una flotta relativamente forte gi\u00e0 durante il regno del primo imperatore niceno, Teodoro I Laskaris, sebbene non disponiamo di specifici dettagli su ci\u00f2. Sotto Giovanni III e Teodoro II (1254\u20131258), la marina ebbe due principali zone di operazioni strategiche: l'Egeo, dove fu impegnata in operazioni contro le isole greche (principalmente Rodi) ma anche nel trasporto e nel rifornimento degli eserciti impegnati a combattere nei Balcani, e il Mar di Marmara, con lo scopo di impedire ai Latini di condurre operazioni navali e minacciare Costantinopoli. Smirne costitu\u00ec il cantiere principale e la principale base della flotta impegnata nell'Egeo, con una base secondaria a Stadeia, mentre la base principale per quanto riguarda le operazioni nel Mar di Marmara era Holkos, nei pressi di Lampsakos nella penisola di Gallipoli.\nFlotta paleologa.\nMalgrado i loro sforzi, gli imperatori niceni non furono in grado di contrastare con successo l'egemonia veneziana sui mari, e furono conseguentemente costretti a rivolgersi ai Genovesi per ottenere assistenza. Dopo aver riconquistato Costantinopoli nel 1261, tuttavia, Michele VIII tent\u00f2 di ridurre la dipendenza dai Genovesi ricostituendo una marina \"nazionale\" tramite la formazione di diverse nuove unit\u00e0: i \"Gasmouloi\" (\u0393\u03b1\u03c3\u03bc\u03bf\u1fe6\u03bb\u03bf\u03b9), costituite da uomini di discendenza mista greco-latina residenti nei dintorni della capitale; e coloni provenienti dalla Laconia, denominati \"Lak\u014dnes\" (\u039b\u03ac\u03ba\u03c9\u03bd\u03b5\u03c2, \"Laconi\") o \"Tzak\u014dnes\" (\u03a4\u03b6\u03ac\u03ba\u03c9\u03bd\u03b5\u03c2), utilizzati come soldati di marina, costituendo il grosso degli effettivi navali bizantini nel ventennio 1260-1280. Michele inoltre form\u00f2 unit\u00e0 separate di rematori, denominate \"Prosalentai\" (\u03a0\u03c1\u03bf\u03c3\u03b1\u03bb\u03b5\u03bd\u03c4\u03b1\u03af) o \"Pros\u0113lontes\" (\u03a0\u03c1\u03bf\u03c3\u03b5\u03bb\u1ff6\u03bd\u03c4\u03b5\u03c2). Tutti questi corpi vennero remunerati in piccoli lotti di terre da coltivare in cambio dei loro servigi, e vennero insediati insieme in piccole colonie. I \"Prosalentai\" vennero insediati nelle coste dell'Egeo settentrionale, mentre i \"Gasmouloi\" e i \"Tzak\u014dnes\" vennero insediati principalmente nei pressi di Costantinopoli e in Tracia. Questi corpi erano ancora esistenti, seppur in forma sempre pi\u00f9 ridotta, negli ultimi secoli dell'Impero (l'ultima menzione dei \"Prosalentai\" si ha nel 1361, mentre i \"Gasmouloi\" sono attestati fino al 1422); i \"Gasmouloi\" di Gallipoli formarono il grosso degli equipaggi delle prime flotte ottomane. Nel corso del periodo paleologo, la base principale della flotta era il porto di Kontoskalion sulla costa del Marmara di Costantinopoli, dragata e rifortificata da Michele VIII. Tra i centri provinciali navali, probabilmente il pi\u00f9 importante era Monemvasia nel Peloponneso.\nAl contempo, Michele e i suoi successori perpetuarono la consolidata pratica di arruolare nella flotta mercenari stranieri, i quali venivano retribuiti ricevendo feudi. La maggior parte di questi mercenari, come Giovanni de lo Cavo (signore di Anafi e di Rodi), Andrea Morisco (successore di de lo Cavo a Rodi) e Benedetto Zaccaria (signore di Chios e di Focea), erano genovesi, l'alleato principale dei Bizantini in questo periodo. Sotto Michele VIII, per la prima volta uno straniero, il corsaro italiano Licario, ricevette la prestigiosa carica di \"megas doux\" e fu ricompensato con l'assegnazione del feudo di Eubea. Nel 1303, un'altra carica di alto prestigio, quella di \"am\u0113ral\u0113s\" (\u1f00\u03bc\u03b7\u03c1\u03ac\u03bb\u03b7\u03c2 o \u1f00\u03bc\u03b7\u03c1\u03b1\u03bb\u1fc6\u03c2) fu introdotta. Il termine era gi\u00e0 entrato nell'uso bizantino mediante i contatti con il Regno di Napoli e con altre nazioni occidentali, ma era di uso non comune; fu introdotto nella gerarchia militare dell'Impero, venendo dopo il \"megas doux\" e il \"megas droungarios\", con l'arrivo dei mercenari della Compagnia catalana. Solo due detentori della carica sono noti dalle fonti, Ferran d'Aun\u00e9s e Andrea Morisco, entrambi attestati nel biennio 1303\u20131305, anche se la carica continu\u00f2 a essere menzionata in numerose liste di cariche anche molto tempo dopo. Secondo il \"Libro degli Offici\" di met\u00e0 XIV secolo, i subordinati del \"megas doux\" erano i \"megas droungarios tou stolou\", gli \"am\u0113ralios\", i \"pr\u014dtokom\u0113s\", i \"droungarioi\" subordinati e i \"kom\u0113tes\" subordinati. Pseudo-Kodinos attesta inoltre che, mentre le altre navi da guerra sventolavano \"l'usuale bandiera imperiale\" (\u03b2\u03b1\u03c3\u03b9\u03bb\u03b9\u03ba\u1f78\u03bd \u03c6\u03bb\u03ac\u03bc\u03bf\u03c5\u03bb\u03bf\u03bd, \"basilikon phlamoulon\"), il \"megas doux\" sventolava un'immagine dell'imperatore a cavallo come suo vessillo distintivo.\nNavi.\nDromoni e derivati.\nIl tipo di nave da guerra principale della marina bizantina fino al XII secolo fu il dromone (\u03b4\u03c1\u03cc\u03bc\u03c9\u03bd). Apparentemente un'evoluzione delle leggere galee liburne delle flotte imperiali romane, il termine compare per la prima volta nel tardo V secolo, e cominci\u00f2 ad essere comunemente utilizzato per indicare uno specifico tipo di galea da guerra a partire dal VI secolo. Il termine \"drom\u014dn\" stesso deriva dalla radice greca \u03b4\u03c1\u03bf\u03bc-(\u03ac\u03c9), \"correre\", riferendosi alla loro velocit\u00e0 maggiore rispetto alle altre navi, come attestato esplicitamente da autori del VI secolo come Procopio di Cesarea. Nel corso dei secoli successivi, con l'intensificarsi degli scontri navali contro gli Arabi, furono sviluppati tipi di dromoni pi\u00f9 pesanti con due o probabilmente persino con tre file di remi. Alla fine, il termine fin\u00ec con l'assumere il significato generico di \"navi da guerra\", al punto che cominciarono ad essere chiamati dromoni anche un altro tipo di nave grande da guerra bizantina, il \"chelandion\" (\u03c7\u03b5\u03bb\u03ac\u03bd\u03b4\u03b9\u03bf\u03bd, dal greco \"kel\u0113s\", \"corsiero\"), attestato per la prima volta nell'VIII secolo.\nEvoluzione e caratteristiche.\nLa storia della creazione e dell'evoluzione delle navi da guerra medievali \u00e8 una questione oggetto di dibattito e di congetture: fino a recentemente, non erano stati rinvenuti resti di navi da guerra antiche o altomedievali, e le informazioni dovevano essere reperite tramite l'analisi delle fonti letterarie, dei dipinti e dei resti di alcuni vascelli mercantili. Solo nel 2005\u20132006 scavi archeologici relativi al progetto Marmaray nei pressi del Porto di Teodosio (odierna Yenikapi) rinvennero i resti di oltre 36 navi bizantine risalenti al VI-X secolo, tra cui quattro navi da guerra leggere di tipo \"galea\".\nLa teoria maggiormente accettata nel mondo accademico \u00e8 che i principali sviluppi che differenziarono i primi dromoni dalle liburne, e che da quel punto in poi avrebbero caratterizzato le galee mediterranee, furono l'adozione di un completo ponte (\"katastr\u014dma\"), l'abbandono dei rostri a prua a favore di uno sperone sopra l'acqua, e l'introduzione graduale di vele latine. Le ragioni esatte dell'abbandono del rostro (\"rostrum\" in latino, \"\u1f14\u03bc\u03b2\u03bf\u03bb\u03bf\u03c2\" in greco) non sono chiare. Raffigurazioni di becchi rivolti verso l'alto nel manoscritto del IV secolo \"Virgilio Vaticano\" potrebbero essere una prova di una possibile sostituzione del rostro con uno sperone gi\u00e0 nelle galee tardo-romane. Probabilmente le ragioni del cambiamento sono da individuarsi nella graduale evoluzione dell'antico metodo di costruzione dello scafo con mortasa e tenone, contro i quali i rostri erano stati progettati, nel nuovo tipo di costruzione delle navi, con uno scafo pi\u00f9 resistente e pi\u00f9 flessibile, meno vulnerabile agli attacchi con i rostri. Certamente a partire dagli inizi del VII secolo, la funzione originaria dei rostri era caduta nell'oblio, a giudicare dagli scritti di Isidoro di Siviglia, secondo cui essi erano utilizzati per proteggere le navi dalle possibili collisioni con rocce sott'acqua. In quanto alle vele latine, diversi autori hanno sostenuto in passato che ebbero origine in India e furono introdotte nel Mediterraneo dagli Arabi. Tuttavia, il rinvenimento di nuove raffigurazioni e di nuovi riferimenti letterari nei decenni recenti ha spinto gli studiosi ad antedatare la comparsa della vela latina nel Levante al tardo periodo ellenistico o al primo periodo romano. Non solo la versione triangolare, ma anche quella quadrilatera era nota, utilizzata per secoli (per lo pi\u00f9 su piccole imbarcazioni) in parallelo con le vele quadre. Sembra che gi\u00e0 nella spedizione contro i Vandali di Belisario del 533 la flotta bizantina facesse uso almeno in parte di vele latine, per cui, probabilmente, gi\u00e0 a quell'epoca la vela latina era diventata quella standard per i dromoni, mentre quella tradizionale quadrata cadde gradualmente in disuso nel corso del medioevo.\nI dromoni descritti da Procopio erano navi a una singola fila di circa 50 remi, con 25 remi per lato. A differenza dei vascelli ellenistici, che facevano uso di un buttafuori, questi si estendevano direttamente dallo scafo. Nei tardi dromoni bireme del IX e del X secolo, le due file di remi (\"elasiai\") erano divise dal ponte, con la prima fila di remi disposta sotto il ponte, mentre la seconda fila di remi era collocata sopra il ponte; da questi rematori si richiedeva il combattere insieme ai soldati di marina nel corso di operazioni di abbordaggio. Makrypoulias propone una stima di 25 rematori sotto il ponte e 35 sul ponte su ognuno dei lati per un dromone di 120 rematori. La lunghezza totale di queste navi era probabilmente all'incirca di 32 metri. Anche se la maggior parte dei vascelli dell'epoca aveva un singolo albero (\"histos\" o \"katartion\"), i dromoni bireme pi\u00f9 larghi probabilmente necessitavano di almeno due alberi in modo da poter manovrare efficacemente la nave, assumendo che una singola vela latina per una nave di tali dimensioni avrebbe raggiunto dimensioni ingestibili. La nave era guidata per mezzo di due timoni a poppa (\"prymn\u0113\"), che ospitava anche una tenda (\"sk\u0113n\u0113\") che copriva la cuccetta del capitano (\"krab(b)at(t)os\"). La prua (\"pr\u014dra\") disponeva di un'elevata \"pseudopation\", sotto la quale si trovava il sifone per mezzo del quale veniva lanciato il fuoco greco sulle navi nemiche, anche se sifoni secondari potevano essere disposti anche al centro dell'imbarcazione su ognuno dei lati. Un \"kastell\u014dma\", sul quale i soldati della marina potevano appendere i propri scudi, si trovava sui lati della nave, fornendo protezione all'equipaggio sul ponte. Navi pi\u00f9 grandi potevano anche disporre di castelli di legno (\"xylokastra\") su ognuno dei lati in mezzo agli alberi, simili a quelli attestati per le liburne romane, fornendo agli arcieri piattaforme elevate da cui poter scagliare frecce. Lo sperone di prua (\"peronion\") fu progettato per essere condotto contro i remi della nave nemica, per romperli e renderli inservibili contro il lancio di proietti e azioni di abbordaggio.\nLe quattro navi \"galeai\" rinvenute nel corso degli scavi di Yenikapi, datate al X-XI secolo, sono uniformi nel design e nella costruzione, suggerendo un processo di manifattura centralizzato. Hanno una lunghezza di circa 30 m e sono fatti di pino nero e platano orientale.\nTipi di nave.\nA partire dal X secolo, vi erano tre classi principali di navi da guerra biremi (due file di remi) di tipo dromone, come riportato negli inventari per le spedizioni cretesi del 911 e del 949: il \"[chelandion] ousiakon\" ([\u03c7\u03b5\u03bb\u03ac\u03bd\u03b4\u03b9\u03bf\u03bd] \u03bf\u1f51\u03c3\u03b9\u03b1\u03ba\u03cc\u03bd), cos\u00ec definito in quanto presidiata da un \"ousia\" da 108; il \"[chelandion] pamphylon\" ([\u03c7\u03b5\u03bb\u03ac\u03bd\u03b4\u03b9\u03bf\u03bd] \u03c0\u03ac\u03bc\u03c6\u03c5\u03bb\u03bf\u03bd), che poteva accogliere equipaggi da 120\u2013160 persone, il cui nome potrebbe suggerire un'origine dalla regione della Pamfilia come nave di trasporto; e il \"drom\u014dn\" vero e proprio, comprendente due \"ousiai\". Nel \"De Ceremoniis\", viene riferito che il \"drom\u014dn\" potesse accogliere fino a 230 rematori e 70 soldati di marina; lo storico navale John H. Pryor li considera equipaggi soprannumerari trasportati a bordo, mentre lo studioso greco Christos Makrypoulias sostiene che gli uomini in pi\u00f9 corrispondano a un secondo rematore su ognuno dei remi. Una nave pi\u00f9 piccola e a una singola fila di remi, il \"mon\u0113r\u0113s\" (\u03bc\u03bf\u03bd\u03ae\u03c1\u03b7\u03c2, \"a una singola fila\") o \"galea\" (\u03b3\u03b1\u03bb\u03ad\u03b1), con equipaggi di circa 60 uomini, veniva utilizzata per missioni di esplorazione ma anche nelle ali dello schieramento di battaglia. Le fonti tendono ad associare fortemente la \"galea\" con i Mardaiti, portando Christos Makrypoulias a concludere che questo tipo di nave fosse usata esclusivamente da essi. Dromoni a tre file di remi (\"triremi\") sono descritti in un'opera del IX secolo dedicata al \"parakoim\u014dmenos\" Basilio Lecapeno. Tuttavia questo trattato, sopravvissuto solo in frammenti, si basa pesantemente su fonti molto anteriori che descrivevano la costruzione di un trireme classico, per cui va utilizzata con cautela perch\u00e9 potrebbe descrivere pi\u00f9 le navi da guerra in et\u00e0 classica che non nel periodo mediobizantino. L'esistenza di vascelli triremi \u00e8, tuttavia, attestata nella marina fatimide nel XI e nel XII secolo, mentre l'opera di Leone VI del X secolo menziona navi arabe di grande stazza che non \u00e8 da escludere fossero galee triremi.\nPer il trasporto delle merci, i Bizantini utilizzavano in genere le navi mercantili ordinarie come navi da trasporto (\"phort\u0113goi\") o navi di rifornimento (\"skeuophora\"). Queste sembrano essere state per lo pi\u00f9 navi a vela, piuttosto che a remi. I Bizantini e gli Arabi impiegavano inoltre navi per il trasporto dei cavalli (\"hippag\u014dga\"), che potevano essere sia navi a vela che galee, con l'ultima certamente adattata al trasporto dei cavalli. Dato che la \"chelandia\" sembra essere stata originariamente progettata come nave a remi preposta al trasporto dei cavalli, ci\u00f2 potrebbe implicare differenze nella costruzione tra il\"chelandion\" e il \"drom\u014dn\" vero e proprio, termini che sono spesso utilizzati indiscriminatamente nelle fonti letterarie. Mentre il \"drom\u014dn\" era unicamente una galea da guerra, il \"chelandion\" dovrebbe aver avuto uno speciale compartimento destinato all'alloggio dei cavalli, incrementando la sua larghezza e la sua profondit\u00e0. Inoltre, le fonti bizantine fanno riferimenti a \"sandalos\" o \"sandalion\" (\u03c3\u03ac\u03bd\u03b4\u03b1\u03bb\u03bf\u03c2, \u03c3\u03b1\u03bd\u03b4\u03ac\u03bb\u03b9\u03bf\u03bd), un'imbarcazione trasportata dalle navi pi\u00f9 grandi. Il tipo descritto nel \"De Ceremoniis\" aveva un solo albero, quattro remi e un timone.\nNavi di tipo occidentale degli ultimi secoli.\nIl periodo in cui il dromone fu rimpiazzato da galee di origini italiane \u00e8 incerto. Il termine continu\u00f2 ad essere in uso fino alla fine del XII secolo, anche se va tenuto in considerazione il fatto che gli scrittori bizantini ne facevano un uso indiscriminato. Gli scrittori occidentali dell'epoca usavano il termine per indicare grandi navi, in genere di trasporto, e vi sono prove a sostegno della tesi che questo uso si era diffuso anche presso i Bizantini stessi. La descrizione della flotta bizantina ad opera di Guglielmo di Tiro, risalente al 1169, in cui i \"dromoni\" sono definiti come navi di trasporto di grossa stazza e non come navi da guerra biremi, potrebbe quindi indicare effettivamente l'adozione di nuovi tipi di galee biremi ad opera dei Bizantini. Dal XIII secolo in poi, il termine \"dromone\" cadde in graduale disuso e fu sostituito da \"katergon\" (\u03ba\u03ac\u03c4\u03b5\u03c1\u03b3\u03bf\u03bd), un termine di fine XI secolo che in origine indicava gli equipaggi reclutati tra la popolazione obbligata al servizio militare. Nell'ultimo periodo dell'Impero bizantino, le navi bizantine si basavano su modelli occidentali: il termine \"katergon\" \u00e8 usato indiscriminatamente sia per navi bizantine che per quelle latine, e i \"chelandion\", navi di trasporto di cavalli, furono sostituiti dalle occidentali \"taride\" (dall'arabo \"\u1e6darr\u012bda\", adattato in \"tareta\", \u03c4\u03b1\u03c1\u03ad\u03c4\u03b1, in Greco). Un processo similare pu\u00f2 riscontrarsi nelle fonti superstiti provenienti dalla Sicilia angioina, dove il termine \"chelandre\" fu sostituito da \"taride\", anche se per diverso tempo ancora entrambi i termini continuarono ad essere adoperati. Non sono menzionate differenze nella costruzione tra questi due tipi: entrambi i termini denotavano vascelli trasportanti cavalli (\"usserii\") con una capienza di 20-40 cavalli.\nLe galee biremi di stile italiano rimasero il cardine delle flotte del Mediterraneo fino alla fine del XIII secolo, anche se, ancora una volta, le descrizioni coeve forniscono ben pochi dettagli relativi alla loro costruzione. Da quel punto in poi, le galee diventarono praticamente tutte triremi, adottando il cosiddetto sistema \"alla sensile\". Anche i Veneziani svilupparono la cosiddetta \"galea grossa\", un tipo di galea di grande stazza in grado di trasportare pi\u00f9 carico per il commercio.\nPoco \u00e8 noto su particolari navi bizantine in questo periodo. I resoconti del viaggio per mare del 1437 compiuto dalla delegazione bizantina al Concilio di Firenze, ad opera dell'ecclesiastico bizantino Silvestro Syropoulos e dal capitano Greco-Veneziano Michele da Rodi, menzionano che la maggior parte delle navi erano Veneziane o Papali, ma menzionano anche che l'Imperatore Giovanni VIII viaggi\u00f2 su una \"nave imperiale\". Non \u00e8 ben chiaro se quella nave fosse bizantina o fosse stata ingaggiata e la sua tipologia non \u00e8 menzionata. Viene per\u00f2 descritta come pi\u00f9 veloce delle galee mercantili veneziane di grande stazza che la accompagnavano, indicando probabilmente che era una galea da guerra leggera. Michele da Rodi, inoltre, scrisse un trattato sulla costruzione delle navi, che spiegava come costruire i principali vascelli, sia galee che navi a vela, impiegate da Venezia e dagli altri stati marittimi della regione nella prima met\u00e0 del XV secolo.\nTattiche e armi.\nI Bizantini si presero cura di codificare, preservare e tramandare alle generazioni future strategie di guerra per terra e per mare derivanti dalle esperienze passate, tramite i manuali militari. Malgrado la loro terminologia in genere antiquaria, questi testi formano la base della nostra conoscenza sulla marina bizantina. I principali testi superstiti sono i capitoli sul combattimento marittimo (\"peri naumachias\") del \"Tactica\" di Leone il Saggio e di Niceforo Urano (entrambe le opere prendono spunto dall'opera del VI secolo \"Naumachiai\" di Syrianos Magistros e su altre opere ancora anteriori), a cui si aggiungono alcuni brani rilevanti del \"De administrando imperio\" di Costantino Porfirogenito e altre opere di scrittori arabi e bizantini.\nStrategia navale, logistica e tattica.\nPrima di esaminare le operazioni navali antiche e medievali, \u00e8 necessario comprendere le limitazioni tecnologiche delle flotte costituite da galee. Le galee erano poco manovrabili in acque agitate e potevano essere sommerse dalle onde, con effetti catastrofici soprattutto in mare aperto; la storia \u00e8 piena di esempi di flotte di galee affondate da tempeste (ad esempio le perdite romane subite nel corso della Prima guerra punica). La stagione della navigazione era quindi in genere ristretta da met\u00e0 primavera fino a settembre. La velocit\u00e0 di crociera massima di una galea, persino per le navi a vela, era limitata, cos\u00ec come lo era la capienza massima di provviste che le navi potevano trasportare. L'acqua in particolare era di importanza fondamentale. Con un livello di consumo stimato a 8 litri al giorno per ogni rematore, la sua reperibilit\u00e0 era un fattore operazionale decisivo nelle coste spesso scarse di acqua e cotte dal sole nel Mediterraneo orientale. Dromoni pi\u00f9 piccoli si stima potessero trasportare acqua bastevole per quattro giorni di navigazione. Effettivamente, questo significava che le flotte composte da galee erano costrette a seguire percorsi lungo le coste, e dovevano fare frequenti soste per procurarsi nuove provviste e far riposare i loro equipaggi. Ci\u00f2 \u00e8 ben attestato nei resoconti dei viaggi marittimi bizantini, dalla campagna contro i Vandali di Belisario alle spedizioni cretesi. \u00c8 per queste ragioni che Niceforo Urano enfatizza la necessit\u00e0 di avere a disposizione \"uomini con conoscenza accurata e esperienza del mare [...], dei venti [...]. Dovrebbero conoscere anche le rocce nascoste nel mare, e i luoghi che non hanno profondit\u00e0, e la terra lungo cui navigare e le isole ad essa vicine, i porti e la distanza tra un porto e l'altro. Dovrebbero inoltre conoscere sia i paesi che le riserve di acqua\".\nLa guerra navale mediterranea medievale era quindi essenzialmente costiera e anfibia, portata avanti per impossessarsi di territorio costiero o di isole e non per esercitare il \"controllo dei mari\" nell'accezione attuale. Quindi, in seguito all'abbandono del rostro, l'unica arma a disposizione in grado di affondare con efficacia le navi prima dell'avvento delle armi da fuoco ed esplosive, il combattimento marittimo divenne, secondo John Pryor, \"pi\u00f9 imprevedibile. Nessuna potenza poteva pi\u00f9 sperare di avere un vantaggio tale nell'armamento o nelle abilit\u00e0 dell'equipaggio da aspettarsi un successo\". Non desta quindi sorpresa il fatto che i manuali bizantini ed arabi suggeriscano tattiche prudenti, dando la priorit\u00e0 alla preservazione della propria flotta e all'acquisizione di informazioni accurate sul nemico, spesso ottenute tramite spie fintesi mercanti. L'enfasi fu posta sull'ottenimento di una sorpresa tattica e, conseguentemente, il tentativo di evitare il pi\u00f9 possibile l'evenienza di essere colti alla sprovvista dal nemico. Idealmente, una battaglia andava cominciata solo quando si aveva una certezza assoluta di una superiorit\u00e0 schiacciante, sia numerica che nella disposizione tattica, sulle forze nemiche. Molta importanza veniva anche data all'adattare le tattiche e il tipo di forze a seconda delle caratteristiche del nemico: Leone VI, per esempio, faceva notare le differenze tra le navi pesanti e lente (\"koumbaria\") degli Arabi, con le navi piccole e veloci (\"akatia\", principalmente monoxyla), degli Slavi e Rus'.\nIn campagna, in seguito all'assemblea dei vari squadroni nelle basi fortificate (\"apl\u0113kta\") lungo le coste, la flotta consisteva del corpo principale, composto dalle navi da guerra a remi, e il carico di trasporto (\"touldon\") trasportato da navi a vela e da navi di trasporto a remi, che poteva essere inviato via in caso di battaglia. La flotta di battaglia era suddivisa in squadroni, e venivano trasmessi ordini da una nave all'altra tramite bandiere di segnale (\"kamelaukia\") e lanterne.\nPoco prima o durante una vera battaglia, mantenere una formazione ben ordinata era di importanza critica: se una flotta fosse caduta nel disordine, le sue navi sarebbero state incapaci di sostenersi a vicenda e la battaglia si sarebbe probabilmente conclusa con una sconfitta. Flotte incapaci di mantenere una formazione ordinata o di disporsi in un'adeguata controformazione (\"antiparataxis\") per contrastare efficacemente quella del nemico, spesso o fuggiva o evitava la battaglia. Le manovre tattiche miravano quindi a mettere in disordine la formazione nemica, specialmente tramite l'uso di ingegnosi stratagemmi, come il dividere le forze e compiere manovre ai fianchi, fingere la ritirata o nascondere una forza di riserva per attirare in un'imboscata il nemico. Nel suo manuale di strategia, Leone VI sconsigliava apertamente un confronto diretto con il nemico, consigliando invece l'uso di stratagemmi. Secondo Leone VI, la flotta doveva disporsi di norma in formazione crescente, con la nave ammiraglia al centro e le navi pi\u00f9 pesanti alle corna della formazione, in modo da colpire i fianchi del nemico. Erano poi disponibili diverse varianti e tattiche differenti, da attuare a seconda delle circostanze.\nUna volta che le flotte erano sufficientemente vicine, cominciavano lanci di proietti, variando da proiettili combustibili a frecce e giavellotti. Lo scopo non era quello di affondare le navi, ma piuttosto di decimare l'equipaggio nemico prima dell'abbordaggio, che avrebbe deciso l'esito della battaglia. Una volta ritenuto di aver ridotto a sufficienza la forza del nemico, le flotte si avvicinavano al punto di quasi toccarsi, e avveniva la fase dell'abbordaggio della nave nemica e del combattimento mano a mano tra gli equipaggi nemici.\nArmamento.\nA differenza delle navi da guerra dell'Antichit\u00e0, le navi bizantine e arabe non disponevano di un rostro, e i mezzi principali con cui attuare il combattimento nave contro nave erano gli abbordaggi e il lancio di proietti, oltre all'uso di materiali infiammabili come il fuoco greco. Malgrado la temibile reputazione, quest'ultimo era efficace solo in certe circostanze, e non era l'arma micidiale che il rostro era stato nelle mani di equipaggi esperti.\nCome i loro predecessori romani, le navi bizantine e musulmane erano equipaggiate con piccole catapulte (\"mangana\") e balliste (\"toxoballistrai\") per il lancio di pietre, frecce, giavellotti, pentole di fuoco greco o altri liquidi incendiari, piede di corvo (\"triboloi\") e persino contenitori pieni di calce per soffocare il nemico o, come l'Imperatore Leone VI suggerisce implausibilmente, scorpioni e serpenti. I soldati di marina e diversi rematori erano armati alla pesante in vista della battaglia (Leone li indicava con il termine di \"catafratti\") con armi come lance e spade, mentre gli altri marinai indossavano giubbotti imbottiti di feltro (\"neurika\") come protezione e combattevano con archi e balestre. L'importanza e l'uso intenso del lancio di proietti durante il combattimento per mare pu\u00f2 essere misurata dai manifesti della flotta redatti per le spedizioni cretesi del X secolo, che menzionano piedi di corvo, 50 archi e frecce, 20 \"ballistrai\" con 200 proiettili chiamati \"myai\" (\"mosche\") e 100 giavellotti per dromone.\nDal XII secolo in poi, la balestra (\u03c4\u03b6\u1fb6\u03b3\u03b3\u03c1\u03b1, \"tzangra\" in greco) divenne di importanza sempre pi\u00f9 decisiva nella guerra nel Mediterraneo, rimanendo l'arma pi\u00f9 letale a disposizione fino all'introduzione della polvere da sparo nelle navi da guerra. I Bizantini fecero un uso infrequente di quest'arma, principalmente negli assedi, anche se il suo uso \u00e8 documentato in alcune battaglie navali. I cannoni vennero introdotti nell'ultima met\u00e0 del XIV secolo, ma vennero raramente usati dai Bizantini, che avevano a disposizione solo poche armi di artiglieria per la difesa delle Mura teodosiane di Costantinopoli. A differenza di Veneziani e Genovesi, non vi \u00e8 indicazione che i Bizantini montarono un cannone sulle navi.\nFuoco greco.\nLa marina bizantina faceva uso di una potente sostanza infiammabile nota come \"fuoco greco\" in Europa Occidentale, dove i Bizantini erano chiamati \"Greci\". Nelle fonti bizantine alla sostanza incendiaria vengono dati diversi nomi descrittivi, il pi\u00f9 ricorrente dei quali era \"fuoco liquido\" (\u1f51\u03b3\u03c1\u03cc\u03bd \u03c0\u1fe6\u03c1). Sebbene l'uso di sostanze incendiarie da parte dei Bizantini sia attestato fin dal principio del VI secolo, si ritiene che la sostanza nota come \"fuoco greco\" sia stata creata nel 673 e la sua invenzione \u00e8 attribuita a un ingegnere proveniente dalla Siria, di nome Callinico. Il fuoco greco veniva lanciato sulle navi nemiche attraverso un grande tubo di bronzo (\"siph\u014dn\"). In alternativa, poteva essere lanciato dentro giare lanciate da catapulte; l'uso di gru (\"gerania\") \u00e8 attestato anch'esso come metodo per gettare materiale infiammabile sulle navi nemiche. In genere la sostanza era conservata in barili riscaldati e pressurizzati e lanciata attraverso il tubo da una sorta di pompa mentre i manovratori della macchina erano protetti dalla sostanza da scudi di ferro. Esisteva anche una versione portatile (\"cheirosiph\u014dn\") di quest'arma, che si narra fosse stata inventata da Leone VI, rendendola l'antesignana di un moderno lanciafiamme. Le componenti della sostanza e il modo in cui veniva prodotta erano segreto di stato, e le sue componenti sono solo grossolanamente supposte o descritte da fonti secondarie come Anna Comnena, cos\u00ec che la sua composizione esatta rimane ancora ad oggi ignota. Per quanto concerne gli effetti provocati, il fuoco greco doveva essere stato un'arma grossomodo simile al napalm. Fonti coeve riportano che non poteva essere spento con l'acqua, ma galleggiava e continuava a bruciare sopra la superficie; la sabbia poteva spegnerlo privandolo di ossigeno, ed alcuni autori affermano che potesse essere spento anche dall'aceto forte e da vecchia urina, probabilmente per qualche sorta di reazione chimica. Conseguentemente, questi materiali erano utilizzati per proteggersi da esso.\nMalgrado i resoconti esagerati degli scrittori bizantini, il fuoco greco non sempre era un'arma vincente e non evit\u00f2 alcune serie disfatte. A causa della sua gittata limitata e della necessit\u00e0 di un mare calmo e di condizioni di vento favorevoli, il suo uso era limitato. Nonostante tutto, in circostanze favorevoli e contro un nemico colto alla sprovvista, la sua grande capacit\u00e0 distruttiva e l'impatto psicologico da esso provocato poteva rivelarsi decisivo, come rivelano i resoconti degli scontri con i Rus'. Il fuoco greco continu\u00f2 ad essere menzionato anche nel corso del XII secolo, anche se i Bizantini non ne fecero uso nel corso della Quarta Crociata, probabilmente perch\u00e9 avevano perso l'accesso alle aree (il Caucaso e la costa orientale del Mar Nero) dove gli ingredienti dell'arma andavano reperiti. Gli Arabi cominciarono a fare uso di un \"fuoco liquido\" dopo l'835, ma \u00e8 ignoto se si trattasse dello stesso fuoco greco dei Bizantini, di cui potrebbero aver scoperto gli ingredienti tramite lo spionaggio o a causa della defezione dello \"strat\u0113gos\" Eufemio nell'827, o se crearono indipendentemente una variante della sostanza infiammabile bizantina. Un trattato del XII secolo redatto da Mardi bin Ali al-Tarsusi e dedicato a Saladino attesta l'esistenza di una versione di fuoco greco, chiamato \"naft\" (da nafta), che era a base di petrolio, con aggiunte di zolfo e resine varie.\nRuolo della marina nella storia bizantina.\nNon \u00e8 semplice valutare l'importanza rivestita dalla marina bizantina nel corso della storia dell'Impero. Da una parte, l'Impero, nel corso della sua esistenza, dovette difendere una lunga linea di costa, spesso con un modesto hinterland. Inoltre, la navigazione era da sempre il mezzo di trasporto pi\u00f9 rapido e pi\u00f9 economico, e i centri urbani e commerciali maggiori dell'Impero, come del resto la maggior parte delle sue aree fertili, si trovavano lungo le coste. Tutte queste considerazioni, accoppiate con la minaccia araba emersa nel VII secolo e durata fino al X secolo, necessitavano il mantenimento di una flotta potente. La potenza militare della marina bizantina fu particolarmente decisiva nella vittoriosa difesa di Costantinopoli dai due assedi arabi, salvando cos\u00ec l'Impero dalla caduta. Nel corso di questo periodo, inoltre, le operazioni navali costituirono una parte essenziale negli scontri tra Bizantini e Arabi, in un gioco di incursioni e controincursioni che dur\u00f2 fino alla fine del X secolo.\nD'altra parte, la natura e le limitazioni della tecnologia marittima dell'epoca implicavano che n\u00e9 i Bizantini n\u00e9 i loro nemici potessero sviluppare una vera talassocrazia. Le flotte composte da galee erano limitate alle operazioni lungo la costa, e non erano in grado di rivestire un ruolo veramente indipendente. Inoltre, come dimostra l'alternarsi di successi e sconfitte bizantine contro gli Arabi, nessuno dei due schieramenti riusc\u00ec a prevalere definitivamente sull'altro. Anche se i Bizantini riuscirono a conseguire una serie di notevoli successi, come la vittoria di Nasar nell'880, questi successi vennero controbilanciati da sconfitte disastrose. I resoconti degli ammutinamenti da parte dei rematori nelle flotte bizantine rivelano inoltre che le condizioni degli equipaggi erano spesso lungi dall'essere quelle ideali prescritte nei manuali. Se a ci\u00f2 si aggiunge la predominanza tradizionale dei grandi proprietari terrieri anatolici nelle alte cariche civili e militari dello stato, tutto ci\u00f2 significava che, come accadeva per l'Impero romano, la marina, persino al suo apogeo, era ancora ritenuta un'appendice dell'esercito terrestre. Ci\u00f2 \u00e8 chiaramente confermato dalle posizioni relativamente basse raggiunte dai suoi ammiragli nella gerarchia imperiale.\n\u00c8 chiaro, nonostante tutto, che il declino graduale del potere navale indigeno bizantino nel corso del X e dell'XI secolo, quando fu eclissato dalle citt\u00e0 marinare italiane, in particolar modo Venezia e successivamente Genova, fu di grande importanza a lungo termine per le sorti dell'Impero. Il sacco della Quarta Crociata, che scosse le fondamenta dello stato bizantino, era dovuto in larga parte all'assoluta impossibilit\u00e0 dell'Impero di difendersi per mare. Questo processo fu iniziato dalla stessa Bisanzio nel IX secolo, quando gli Italiani vennero sempre pi\u00f9 utilizzati nella marina bizantina per compensare la sua debolezza navale in Occidente. Inoltre le repubbliche italiane, approfittando del loro ruolo di intermediari nel commercio tra l'Impero e l'Europa Occidentale, marginalizzarono la marina mercantile bizantina, fenomeno che a sua volta ebbe effetti avversi sulla disponibilit\u00e0 di forze navali bizantine. Comunque, man mano che le repubbliche italiane si svincolarono dall'orbita bizantina, esse cominciarono inevitabilmente a perseguire i propri interessi, e, a partire dalla fine dell'XI secolo, passarono dalla protezione al ricatto e al saccheggio dell'Impero, sancendo la definitiva sottomissione finanziaria e politica di Bisanzio ai loro interessi. L'assenza di una marina competitiva fu avvertita con rammarico e con frustrazione dai Bizantini dell'epoca, come dimostrano le invettive contenute nell'opera di Kekaumenos. Sotto Imperatori forti e energetici come Manuele Comneno e successivamente Michele VIII Paleologo, la marina bizantina poteva ritornare per qualche tempo competitiva, ma persino dopo aver subito pesanti rovesci contro i Veneziani, i Bizantini meramente li sostituirono con i Genovesi e i Pisani. E fu cos\u00ec che il commercio rimase in mani latine, e i suoi profitti continuarono ad essere dirottati al di fuori dell'Impero. Dopo il 1204, e con la breve eccezione del regno di Michele VIII, le fortune della ora piccola marina bizantina erano legate alle fragili alleanze con le repubbliche marinare italiane. Dall'analisi dell'intera storia dell'Impero bizantino, si pu\u00f2 osservare come il rafforzarsi e il declinare della forza della marina rispecchi la fluttuazione delle fortune dell'Impero. \u00c8 proprio questa apparente interrelazione che ha spinto il bizantinista francese Louis Br\u00e9hier ad affermare: \"le epoche del dominio [di Bisanzio] corrispondono a quelle in cui deteneva il controllo dei mari, e fu nel momento in cui lo perse, che i suoi rovesci cominciarono\"."}
{"id": "1340994", "revid": "1305772", "url": "https://it.wikipedia.org/wiki?curid=1340994", "title": "R13", "text": ""}
{"id": "1340995", "revid": "599013", "url": "https://it.wikipedia.org/wiki?curid=1340995", "title": "R14", "text": ""}
{"id": "1340996", "revid": "1728", "url": "https://it.wikipedia.org/wiki?curid=1340996", "title": "Unione Monetaria Latina", "text": ""}
{"id": "1341001", "revid": "599013", "url": "https://it.wikipedia.org/wiki?curid=1341001", "title": "R15", "text": ""}
{"id": "1341002", "revid": "729019", "url": "https://it.wikipedia.org/wiki?curid=1341002", "title": "Wyre Forest", "text": "Wyre Forest \u00e8 un distretto del Worcestershire, Inghilterra, Regno Unito, con sede a Stourport-on-Severn.\nIl distretto fu creato con il Local Government Act 1972, il 1\u00ba aprile 1974 dalla fusione dei municipal borough di Bewdley e Kidderminster con il distretto urbano di Stourport-on-Severn e il distretto rurale di Kidderminster.\nParrocchie civili.\nLe parrocchie, che non coprono l'area di Kidderminster, sono:"}
{"id": "1341004", "revid": "599013", "url": "https://it.wikipedia.org/wiki?curid=1341004", "title": "R16", "text": ""}
{"id": "1341008", "revid": "28406", "url": "https://it.wikipedia.org/wiki?curid=1341008", "title": "Flotta bizantina", "text": ""}
{"id": "1341010", "revid": "599013", "url": "https://it.wikipedia.org/wiki?curid=1341010", "title": "R20", "text": ""}
{"id": "1341012", "revid": "1305772", "url": "https://it.wikipedia.org/wiki?curid=1341012", "title": "R21", "text": ""}
{"id": "1341013", "revid": "1305772", "url": "https://it.wikipedia.org/wiki?curid=1341013", "title": "R22", "text": ""}
{"id": "1341014", "revid": "256896", "url": "https://it.wikipedia.org/wiki?curid=1341014", "title": "Gyrinocheilus aymonieri", "text": "Gyrinocheilidae aymonieri, conosciuto anche come pulivetro o mangiatore d'alghe cinese, \u00e8 un pesce d'acqua dolce appartenente alla famiglia Gyrinocheilidae.\nDistribuzione e habitat.\nQuesta specie \u00e8 diffusa nel sudest asiatico, nei bacini idrografici dei fiumi Mekong, Chao Phraya e Meklong. Abita le acque dei grandi fiumi, anche con corrente, e le pianure inondate durante le tempeste monsoniche.\nBiologia.\n\u00c8 un esemplare molto attivo durante le ore notturne, ma, quando invecchia diventa attivo anche durante il giorno.\nAlimentazione.\nSi nutre di detriti vegetali e di foglie verdi, ma non disdegna le larve di insetti."}
{"id": "1341015", "revid": "599013", "url": "https://it.wikipedia.org/wiki?curid=1341015", "title": "R23", "text": ""}
{"id": "1341016", "revid": "599013", "url": "https://it.wikipedia.org/wiki?curid=1341016", "title": "R24", "text": ""}
{"id": "1341017", "revid": "1155", "url": "https://it.wikipedia.org/wiki?curid=1341017", "title": "Gyrinocheilus", "text": ""}
{"id": "1341018", "revid": "599013", "url": "https://it.wikipedia.org/wiki?curid=1341018", "title": "R25", "text": ""}
{"id": "1341019", "revid": "125743108", "url": "https://it.wikipedia.org/wiki?curid=1341019", "title": "R26", "text": ""}
{"id": "1341020", "revid": "599013", "url": "https://it.wikipedia.org/wiki?curid=1341020", "title": "R27", "text": ""}
{"id": "1341021", "revid": "599013", "url": "https://it.wikipedia.org/wiki?curid=1341021", "title": "R28", "text": ""}
{"id": "1341024", "revid": "287204", "url": "https://it.wikipedia.org/wiki?curid=1341024", "title": "Neustadt an der Weinstra\u00dfe", "text": "Neustadt an der Weinstra\u00dfe (in tedesco palatino \"Naischdadt\") \u00e8 una citt\u00e0 extracircondariale di abitanti, nel \"land\" del Renania-Palatinato in Germania.\n\u00c8 una delle localit\u00e0 pi\u00f9 famose della \"Deutsche Weinstra\u00dfe\" (\"Strada tedesca del vino\"), da cui prende il nome.\nNel locale museo della cultura \u00e8 possibile trovare il primo tricolore tedesco, creato da Johann Philipp Abresch e utilizzato durante il Festival di Hambach del 1832, ed in seguito assunto come simbolo della Germania repubblicana.\nGeografia fisica.\nAbitanti: 53.525 al 31/12/2009, altezza 136 m s.l.m., superficie 117,10\u00a0km\u00b2.\nEconomia.\nLa citt\u00e0 \u00e8 il centro dell'industria vinicola del Palatinato.\nStoria.\nNell'area sono stati rinvenuti ritrovamenti preistorici e dei celti, e tracce della successiva romanizzazione nel II secolo.\nAl 774 risale la prima citazione documentale di Winzingen, oggi un quartiere della citt\u00e0 moderna.\nAmministrazione.\nGemellaggi.\nNeustadt \u00e8 membro del gemellaggio internazionale \"Neustadt in Europa\", che riunisce 36 citt\u00e0 e comuni che portano nel nome la dicitura \"Neustadt\" (\"citt\u00e0 nuova\")."}
{"id": "1341025", "revid": "599013", "url": "https://it.wikipedia.org/wiki?curid=1341025", "title": "R29", "text": ""}
{"id": "1341027", "revid": "1305772", "url": "https://it.wikipedia.org/wiki?curid=1341027", "title": "R30", "text": ""}
{"id": "1341030", "revid": "767487", "url": "https://it.wikipedia.org/wiki?curid=1341030", "title": "Time (Fleetwood Mac)", "text": "Time \u00e8 il sedicesimo album dei Fleetwood Mac, uscito nel 1995. Il chitarrista \"Dave Mason\" e la cantante \"Bekka Bramlett\" si uniscono al gruppo per questo unico disco, prima del ritorno di Stevie Nicks e Lindsey Buckingham nel 1997 per l'album live \"The Dance\".\nI Fleetwood Mac sembrano ormai al capolinea: in questo album manca la coesione di gruppo (si nota dai crediti, per esempio la McVie non suona nei brani di Mason e viceversa)e l'identit\u00e0 della band (mantenuta solo da Christine mentre Mason interpreta il rock, la Bramlett imita l'assente Stevie Nicks e Burnette vira verso la musica americana).\nFormazione.\ncon"}
{"id": "1341032", "revid": "767487", "url": "https://it.wikipedia.org/wiki?curid=1341032", "title": "Vittorio Centanaro", "text": "Biografia.\nNato da una famiglia di modeste condizioni economiche, non studi\u00f2 mai musica regolarmente ed ebbe un maestro solo dopo i 23 anni.\nA 13 anni su una vecchia chitarra trovata in casa e poi, poco dopo, su uno strumento a 7 corde - che poteva eseguire pezzi per liuto - che il padre era riuscito a regalargli, impar\u00f2 da solo la letteratura musicale per chitarra classica, copiando, grazie a una splendida calligrafia, migliaia di pagine di musica trovate in biblioteca, dal momento che non si poteva permettere il lusso di comprare gli spartiti. A 16 anni abbandon\u00f2 gli studi regolari, rinunciando a diventare ragioniere, e s'impieg\u00f2, dopo un concorso, alle Poste Italiane dove rimase per oltre quarant'anni.\nGli inizi.\nLa sua adolescenza e la sua giovinezza sono scandite da una travolgente e febbrile passione musicale, tutta concentrata su un genere poco popolare, quale la chitarra classica, vista con diffidenza e distacco anche nei Conservatori, dove comincer\u00e0 a essere insegnata regolarmente solo all'inizio degli anni settanta. Nei confronti della chitarra ha un vero culto, ma Centanaro \u00e8 attirato da tutta la musica classica, oltre che dalla musica colta, di corte e d'intrattenimento dal Medioevo al Rinascimento, sino ai secoli XVII e XVIII. Comincia a suonare, sovente senza essere pagato, soltanto per l'apprezzamento del pubblico.\nAlla fine degli anni cinquanta, comincia a frequentare alcuni futuri protagonisti del mondo dello spettacolo, proprio a Genova, alla \"Borsa di Arlecchino\": Paolo Poli, Aldo Trionfo, Carmelo Bene (per il quale cura il commento musicale dello spettacolo \"Doctor Jackill and Mister Hyde\").\nLa collaborazione con i cantautori.\nPoi entra nel giro dei cantautori genovesi, in particolare Gino Paoli, Bruno Lauzi e Fabrizio De Andr\u00e9. Di quest'ultimo \u00e8 uno dei primi collaboratori stretti, e insieme a lui mette a punto gli arrangiamenti di alcuni brani celebri: \"La guerra di Piero\", \"Fila la lana\", \"Si chiamava Ges\u00f9\". De Andr\u00e9 in un suo scritto \u00e8 prodigo di elogi per l'amico Vittorio, definito una delle persone pi\u00f9 pulite che abbia mai conosciuto; scrive e parla di lui come di un eterno bambino, non in senso riduttivo, ma davvero come un fanciullino pascoliano: per lui la percezione, la fruizione e la costruzione dell'arte - sia essa esecuzione o composizione creativa - avvengono con un percorso diretto, senza mediazioni, in un contesto di sapiente intuizione e di altrettanto libera stupefazione.\nIl duo con Winderling.\nIl periodo di notoriet\u00e0 e di successo di Vittorio Centanaro comincia alla met\u00e0 degli anni sessanta, quando si consolida il duo con Luciano Winderling con il quale - sotto la sigla Centanaro-Winderling e sino al 1972 - si esibisce al Teatrino di Piazza Marsala in una serie di spettacoli che suscitano curiosit\u00e0 ed entusiasmo: in essi si ripropone la poco conosciuta ricerca della colta ed elegante musica di corte, soprattutto d'ispirazione francese, dei troubador medievali, rinascimentale e barocca. I testi vengono tradotti e elegantemente riadattati dallo stesso Winderling e da Giulia Lupi, moglie di Centanaro. Nasce cos\u00ec il 33 giri di grande successo \"Viva la Rosa\", pubblicato a Milano nel 1972 e che da decenni \u00e8 esaurito e introvabile.\nIl recupero della musica dei \"trovatori\".\nUn'esperienza singolare resta quella del cosiddetto \"Concerto di Portofino\", con testi di Paolo Lingua e musiche di Vittorio Centanaro: il singolare spettacolo viene allestito a met\u00e0 maggio del 1981: la prima met\u00e0 di esso si chiama \"La Penisola\", mentre della seconda fanno parte quattordici pezzi piuttosto eterogenei scritti da Lingua e Centanaro nell'anno precedente. Vi figurano ballate tratte da Lanfranco Cigala, uno dei pochi \"trovatori\" genovesi del XIII secolo che scrivevano in provenzale, canzoni di derivazione celtica, infine, pezzi da cabaret e canzoni sospese a met\u00e0 tra il genere colto e il genere commerciale. Alcuni pezzi, pi\u00f9 orecchiabili, Centanaro e la figlia Michela li hanno poi inseriti nel loro repertorio abituale.\nLascito.\nIl 21 aprile 2009 in occasione del suo ottantesimo compleanno, la Fondazione Regionale della cultura e dello spettacolo di Genova, in collaborazione con Paolo Lingua, ha divulgato, in allegato alla rivista \"Viaggio in Liguria\" un cd che contiene 29 brani tra tutti i suoi pi\u00f9 grandi successi (\"Viva la rosa e altre storie\", edizioni DE VEGA, brossure scritta da Paolo Lingua).\nCentanaro ha insegnato e suonato ancora in pubblico fino a pochi anni prima della morte, avvenuta a settembre del 2011 all'et\u00e0 di 82 anni."}
{"id": "1341033", "revid": "486946", "url": "https://it.wikipedia.org/wiki?curid=1341033", "title": "Databse distribuito", "text": ""}
{"id": "1341042", "revid": "1874129", "url": "https://it.wikipedia.org/wiki?curid=1341042", "title": "Cannock Chase", "text": "Cannock Chase \u00e8 un distretto dello Staffordshire, Inghilterra, Regno Unito, con sede a Cannock.\nIl distretto fu creato con il Local Government Act 1972, il 1\u00ba aprile 1974 dalla fusione dei distretti urbani di Cannock, Rugeley e Brindley Heath con il distretto rurale di Lichfield.\nParrocchie civili.\nLe parrocchie, che non coprono l'area del capoluogo, sono:"}
{"id": "1341045", "revid": "123455823", "url": "https://it.wikipedia.org/wiki?curid=1341045", "title": "Johanna Martes Vidal", "text": "Biografia.\nJohanna arriv\u00f2 in Italia, ad Arezzo, andando a vivere in un collegio di suore, dove cominci\u00f2 a cantare nel locale coro di voci bianche.\nNel 1994, Johanna esord\u00ec in televisione nell'ultima edizione del celebre programma di Italia 1 \"Non \u00e8 la RAI\", dove le fu data l'opportunit\u00e0 di esibirsi con una canzone, \"Il vento\", e di condurre una puntata dello show in sostituzione di Ambra Angiolini, ammalata. Seguirono varie conduzioni di programmi televisivi: \"Coloradio\" su TMC2 (estate 1999), \"My Compilation\" su Rai 2, \"L'ora della magia\" su Disney Channel,\"Yin@ Yang\" su Nessuno TV e \"Bar Stadio\" su Comedy Central.\nHa partecipato al film \"L'uomo perfetto\", e al programma radiofonico \"La noche Escabrosa\" su m2o.\nTra il 2007 e il 2009 ha condotto, su All Music, la \"Classifica Black\", in onda dalle ore 16:00 del venerd\u00ec pomeriggio, mentre dal 2010 lavora per come VJ per La3 Tv."}
{"id": "1341047", "revid": "72563", "url": "https://it.wikipedia.org/wiki?curid=1341047", "title": "Battaglia di Tours", "text": ""}
{"id": "1341049", "revid": "599013", "url": "https://it.wikipedia.org/wiki?curid=1341049", "title": "Y\u014dichi Ui", "text": "Carriera.\nLa sua carriera nelle competizioni del motomondiale si \u00e8 protratta per vari anni, dal debutto avvenuto grazie ad una wild card ottenuta per gareggiare nel Gran Premio motociclistico del Giappone 1995 nella classe 125 guidando una Yamaha, sino alla partecipazione avvenuta nel Gran Premio motociclistico del Giappone 2007 nella classe 250, ancora una volta grazie ad una wild card.\nTra le due date ha corso diverse stagioni complete, soprattutto nella ottavo di litro, giungendo due volte al secondo posto nella classifica generale, una prima volta nel motomondiale 2000 alle spalle di Roberto Locatelli ed una seconda l'anno successivo alle spalle di Manuel Poggiali; in entrambi i casi era alla guida di una Derbi.\nIl suo palmar\u00e8s comprende anche tre titoli nazionali nel campionato di velocit\u00e0 giapponese tra il 1995 (la vittoria che l'aiut\u00f2 anche ad ottenere la wild card per il motomondiale) e il 2009.\nAl di l\u00e0 della classe 125 le sue partecipazioni a gare nelle altre categorie sono state abbastanza sporadiche e sono limitate a due presenze in classe 250 ed a tre nella MotoGP.\nIl resoconto finale delle sue partecipazioni iridate mostra dei numeri di tutto rispetto con 133 partecipazioni coronate da 11 vittorie nei singoli gran premi (la prima in occasione sempre del gran premio di casa nel 2000), da 22 piazzamenti sul podio, da 17 pole position e 9 giri veloci in gara."}
{"id": "1341051", "revid": "767487", "url": "https://it.wikipedia.org/wiki?curid=1341051", "title": "Wolfgang van Halen", "text": "Biografia.\nWolfgang \u00e8 figlio del celebre chitarrista Eddie van Halen e dell'attrice Valerie Bertinelli. Esord\u00ec nel mondo musicale nel 2004, intraprendendo alcune date del tour del gruppo del padre e dello zio in qualit\u00e0 di ospite.\nIn seguito Wolfgang entrer\u00e0 nei Van Halen come membro effettivo alla fine del 2006, per sostituire il bassista Michael Anthony, appena uscito dal gruppo. Wolfgang esordir\u00e0 come membro dei Van Halen nel settembre dell'anno successivo a Charlotte, in occasione della prima data del tour americano che segna il ritorno, dopo ventidue anni di assenza, del cantante David Lee Roth.\nDalla fine del 2012 \u00e8 divenuto il bassista dei Tremonti, progetto solista del chitarrista Mark Tremonti (Alter Bridge, Creed). Agli inizi del 2017 ha abbandonato la formazione.\nA novembre 2020 pubblica il singolo \"Distance\" con il nome Mammoth WVH che anticipa il suo album solista, dove canta e suona tutti gli strumenti."}
{"id": "1341054", "revid": "122134927", "url": "https://it.wikipedia.org/wiki?curid=1341054", "title": "Giovanni Vincenzo Rogadeo", "text": "Biografia.\nNato da Eustachio e Chiara De Lerma dei duchi di Castelmezzano apparteneva alla nobile famiglia di origine amalfitana stabilitasi a Bitonto nel 1270. Studi\u00f2 a Napoli dove conobbe Giuseppe Mazzini, del quale fu fervente ammiratore, e dove ebbe contatto con i carbonari. Successivamente ader\u00ec al programma di Giuseppe Garibaldi. Fu proprio l'eroe dei due mondi che il 6 settembre 1860 durante il governo dittatoriale lo nomin\u00f2 primo governatore di Puglia. In virt\u00f9 di questo incarico cerc\u00f2 di adoperarsi per il riscatto sociale ed economico del Sud Italia.\nFu senatore del Regno d'Italia dal 1889 e sindaco della citt\u00e0 di Bitonto nel 1870. Come sindaco della citt\u00e0 promosse un \"consorzio per oli tipici\", un \"gabinetto di lettura\" e una \"scuola serale di disegno\", oltre che occuparsi della viabilit\u00e0 e accessi ferroviari. Fu anche preside del rinomato Orfanotrofio \"Maria Cristina di Savoia\" di Bitonto.Muore nel 1899. Riposa nella tomba di famiglia nel cimitero di Bitonto."}
{"id": "1341055", "revid": "1543377", "url": "https://it.wikipedia.org/wiki?curid=1341055", "title": "Carl Bosch", "text": "Con lo sviluppo del processo Haber-Bosch per la produzione di ammoniaca ha creato le basi per la produzione su larga scala di fertilizzanti azotati, che costituiscono la base per l'approvvigionamento di cibo di gran parte della popolazione mondiale. Nel 1931 ricevette il premio Nobel per la chimica insieme con Friedrich Bergius per l'introduzione dell'utilizzo delle alte pressioni in chimica.\nBiografia.\nBosch studi\u00f2 alla Technische Hochschule di Charlottenburg (oggi Universit\u00e0 tecnica di Berlino) e all'Universit\u00e0 di Lipsia dal 1892 al 1898, anno in cui ottenne il dottorato in chimica organica. Nel 1899 cominci\u00f2 a lavorare per la BASF. Nel 1902 spos\u00f2 Else Schilback, dalla quale ebbe un figlio e una figlia. Negli anni a partire dal 1908 fino al 1913 svilupp\u00f2 e perfezion\u00f2, insieme con Fritz Haber, il processo Haber-Bosch per la sintesi dell'ammoniaca brevettato nel 1910. Dopo la prima guerra mondiale si occup\u00f2 della benzina sintetica e della sintesi del metanolo mediante l'utilizzo di alte pressioni. \nNel 1925 Bosch fu uno dei fondatori della IG Farben, principale finanziatore di Adolf Hitler e del regime nazista, ricevendo in cambio enormi introiti dovuti al monopolio; dal 1935 ne fu presidente del comitato direttivo. Carl Bosch tent\u00f2 invano di difendere e sostenere i suoi colleghi ebrei, in particolare Haber, che perse i titoli accademici acquisiti e sub\u00ec l'esilio nel 1933. A causa di una depressione che fece seguito agli sviluppi politici, nel 1939 Bosch tent\u00f2 il suicidio. Critico nei confronti di molte delle politiche del nazismo, fu gradualmente rimosso dalle sue elevate posizioni dopo l'ascesa di Hitler al cancellierato e cadde nella depressione e nell'alcolismo. Mor\u00ec a Heidelberg. \nRiconoscimenti.\nCarl Bosch fu anche un astronomo amatoriale e l'asteroide 7414 Bosch fu cos\u00ec nominato in suo onore."}
{"id": "1341059", "revid": "1874129", "url": "https://it.wikipedia.org/wiki?curid=1341059", "title": "East Staffordshire", "text": "L'East Staffordshire \u00e8 un distretto con status di borough dello Staffordshire, Inghilterra, Regno Unito, con sede a Burton upon Trent.\nIl distretto fu creato con il Local Government Act 1972, il 1\u00ba aprile 1974 dalla fusione del county borough di Burton upon Trent con il distretto urbano di Uttoxeter, con il distretto rurale di Tutbury ed il distretto rurale di Uttoxeter."}
{"id": "1341064", "revid": "11030097", "url": "https://it.wikipedia.org/wiki?curid=1341064", "title": "Successioni convergenti", "text": ""}
{"id": "1341071", "revid": "161374", "url": "https://it.wikipedia.org/wiki?curid=1341071", "title": "Digital Illusions", "text": ""}
{"id": "1341073", "revid": "547034", "url": "https://it.wikipedia.org/wiki?curid=1341073", "title": "Torrevecchia (Roma)", "text": "Torrevecchia \u00e8 un'area urbana dei municipi XIII e XIV di Roma Capitale, situata nel quartiere Primavalle.\nStoria.\nIn epoca pre-romana tutta l'area a destra del Tevere era sotto il dominio degli Etruschi che avevano in questa zona dei villaggi fortificati, i quali sono stati attaccati e conquistati tutti dalla nascente potenza di Roma nei suoi primi anni di espansione. Alcuni ritrovamenti archeologici, come un dolio di grandi dimensioni rinvenuto nel 1912 e una struttura termale di pertinenza di una villa rustica, fanno ipotizzare agli storici che l'area fosse abitata sin dal I secolo d.C. con presenza perlopi\u00f9 di fattorie e fondi agricoli. \nLa zona venne abbandonata con il declino dell'Impero Romano e per molti secoli rimase praticamente disabitata, di propriet\u00e0 del Capitolo di San Pietro in Vaticano. Fra il 1505 e il 1509 questi scompose la vastissima area dell'Agro Romano, posta ad ovest della Citt\u00e0 del Vaticano, in otto grandi tenute tra cui vi erano la \"Tenuta di Torrevecchia\" e la \"Tenuta Primavalle.\"\nIl toponimo \"Torrevecchia\" (che risale alla fine del XIV secolo) \u00e8 presumibilmente dovuto alla originaria esistenza di una vecchia torretta medievale, andata distrutta nel corso degli anni e oggi non pi\u00f9 esistente. Sull'origine e sul declino della stessa non si hanno notizie certe, anche se in molte carte antiche fino agli inizi del XX secolo viene riportata la sua posizione, come ad esempio nella nota \"Mappa della Campagna romana al tempo di Paolo III\" di Eufrosino della Volpaia.\nIn seguito alle Leggi di liquidazione dell\u2019asse ecclesiastico promulgate nel 1866 e 1867, il Capitolo di San Pietro procedette all\u2019alienazione, nel 1875, di Torrevecchia ai privati i quali tuttavia non urbanizzarono la zona, che rimase rurale. Invece, nei primi anni Venti del XX secolo, la superstite Tenuta di Primavalle venne ceduta alla S.A.L.B.A. (Societ\u00e0 Anonima Laziale di Bonifica Agraria).che cominci\u00f2 ad urbanizzare parte del territorio vicino alla Pineta Sacchetti. \nA partire dal 1936 inizia la costruzione della Borgata di Primavalle, rientrante nel piano delle borgate ufficiali per accogliere le persone sfollate dal Centro storico di Roma. La zona di Torrevecchia, fino ai primi anni cinquanta del XX secolo, rimase parte dell'Agro Romano, con gruppi di case sparse qua e l\u00e0 ma in seguito, soprattutto negli anni sessanta, fu interessata da una forte urbanizzazione in parte non regolamentata correttamente e si sald\u00f2 con la borgata di Primavalle a sud, andando a formare nel 1961 l'odierno quartiere. Risalgono a quegli anni i problemi della viabilit\u00e0 della zona, caratterizzata da strade strette, dall'assenza di parcheggi e da scarse aree verdi. \nNegli anni 80 e 90 si costruiscono nuove case popolari a cui si affiancano costruzioni private che saldano la zona di Torrevecchia alla via Boccea e alla vicina Montespaccato.\nTerritorio.\nLa superficie del quartiere \u00e8 delimitata a sud da via di Boccea, a ovest da via di Casal del Marmo, a est da via Mattia Battistini e a nord da via Trionfale.\nLa zona \u00e8 considerata l'estrema propaggine occidentale del territorio di Monte Mario, di cui condivide molte caratteristiche idrogeologiche.\nSono presenti inoltre numerose distese verdi, ancora non intaccate dall'urbanizzazione a macchia di leopardo tipica di questa parte della citt\u00e0; tuttavia il quartiere \u00e8 di fatto sprovvisto di parchi pubblici veri e propri, essendo le uniche due zone di verde attrezzate quelle della Riserva naturale dell'Insugherata e del Parco regionale urbano del Pineto, piuttosto fuori dai suoi confini. La zona di Torrevecchia conserva tuttora i segni della passata vocazione agreste, anche se mitigati da una urbanizzazione che ne ha fortemente stravolto il carattere iniziale.\nLa vallata compresa tra il complesso IACP si presenta comunque come la parte meno urbanizzata del quartiere (qui \u00e8 ancora visibile l'ultimo tratto scoperto del fosso dei Fontanili, un tempo alimentato da alcune risorgive naturali ed oggi ridotto a canale di scolo).\nNella vecchia cartografia IGM \u00e8 comunque possibile constatare direttamente quali radicali modificazioni hanno via via interessato il quartiere nel corso degli ultimi decenni."}
{"id": "1341074", "revid": "1005847", "url": "https://it.wikipedia.org/wiki?curid=1341074", "title": "Eletti alla Camera dei deputati nelle elezioni politiche italiane del 1992", "text": "Questo elenco riporta i nomi dei deputati dell'XI legislatura della Repubblica Italiana dopo le elezioni politiche del 1992:"}
{"id": "1341075", "revid": "842", "url": "https://it.wikipedia.org/wiki?curid=1341075", "title": "Lemmings &amp; Oh No! More Lemmings", "text": ""}
{"id": "1341077", "revid": "842", "url": "https://it.wikipedia.org/wiki?curid=1341077", "title": "Lemmings 2", "text": ""}
{"id": "1341078", "revid": "842", "url": "https://it.wikipedia.org/wiki?curid=1341078", "title": "Lemmings 3D", "text": ""}
{"id": "1341085", "revid": "729019", "url": "https://it.wikipedia.org/wiki?curid=1341085", "title": "Monitor da studio", "text": "Con il termine monitor da studio, studio monitor o pi\u00f9 genericamente monitor audio, ci si riferisce ad uno o pi\u00f9 diffusori acustici progettati specificatamente per applicazioni di produzione audio, con caratteristiche meccaniche ed elettriche adeguate ad un ambiente di produzione e/o elaborazione musicale quale uno studio di registrazione, studio televisivo o radiofonico, editing audio/video e in tutti quei casi dove l'accurata riproduzione di suoni e rumori \u00e8 di fondamentale importanza. Dovendo funzionare in un ambiente di lavoro, oltre alle doti di fedelt\u00e0 di riproduzione, un monitor da studio deve avere un'ottima tenuta in potenza e robustezza meccanica.\nCaratteristiche.\nLe principali caratteristiche di un monitor da studio sono:\nTipi di monitor da studio.\nPossono essere attivi o passivi. I modelli attivi possiedono un amplificatore audio interno, mentre i passivi ne sono sprovvisti e necessitano di ricevere un segnale gi\u00e0 amplificato proveniente da un amplificatore esterno. Possono inoltre essere costruiti con la tecnica della sospensione pneumatica o bass reflex. Nella sospensione pneumatica i monitor sono ermeticamente sigillati in modo da separare il volume d'aria interno da quello esterno, questo sistema offre un taglio graduale alle basse frequenze e una buona risposta ai transienti di bassa frequenza. Nei monitor bass reflex, invece, viene ricavata un'apertura nella cassa che permette la comunicazione tra la massa d'aria interna e l'ambiente esterno (agendo come un risuonatore di Helmholtz) dando rinforzo alle frequenze basse.\nUn'ulteriore suddivisione si basa sulla dimensione dell'ambiente a cui i monitor sono destinati per l'utilizzo ottimale da parte del fonico, esistono monitor di tipo:\nPosizionamento dei monitor.\nIl monitoraggio, per essere valido ed efficace, deve avvenire all'interno di una stanza acusticamente trattata, con l'operatore posizionato correttamente rispetto alle casse: la sua testa deve formare con queste un triangolo equilatero parallelo al pavimento, le casse devono essere ruotate dunque di 30\u00b0 verso il centro e all'altezza delle orecchie di chi le utilizza.\nA seconda del tipo di lavoro da eseguire, si pu\u00f2 aver bisogno di diversi tipi di monitor posizionati in maniera differente, per esempio monitor per missaggi ravvicinati (\"nearfield\") e monitor per missaggi distanziati (\"midfield\" o \"main monitor\"). Nel primo caso si usano monitor pi\u00f9 piccoli posizionati sopra le consolle, il risultato di un missaggio fatto in questo modo pu\u00f2 essere pi\u00f9 somigliante all'ascolto domestico e quindi pi\u00f9 indicato per verificare la registrazione di un Master di musica.\nNel secondo caso invece si usano monitor pi\u00f9 grandi montati nella parete frontale al fonico di studio. Generalmente il tweeter della cassa va messo in direzione dell'orecchio del fonico seduto di fronte alla consolle, dando cos\u00ec un'ampia zona stereo ascoltabile anche dalle persone dietro al fonico. Se cos\u00ec non fosse e si puntasse verso il regista o verso il produttore si avrebbe una pi\u00f9 vasta zona mono con conseguente alterazione dell'immagine stereofonica. Spesso negli studi di registrazione si utilizzano tutte e due le tecniche, posizionando monitor piccoli e grossi."}
{"id": "1341089", "revid": "729019", "url": "https://it.wikipedia.org/wiki?curid=1341089", "title": "Stazione di Pioppaino", "text": "La stazione di Pioppaino, ubicata sulla linea Napoli \u2013 Sorrento della ex Circumvesuviana, si trova nella immediata periferia di Castellammare di Stabia e serve l'omonima frazione di Pioppaino e la zona dell'Annunziatella.\nStoria.\nInaugurata insieme alla linea nel 1932, in un primo momento non aveva un gran movimento di passeggeri per la sua lontananza dai centri abitati: la sua funzione principale era \u2212 essendo la linea a binario unico e la stazione dotata di due binari \u2212 di permettere coincidenze fra i treni in entrata dalle due opposte direzioni.\nCon il passare degli anni la zona \u00e8 stata soggetta all'attivit\u00e0 di cooperative edilizie per la costruzione di grandi complessi condominiali: questo ha fatto s\u00ec che il traffico passeggeri aumentasse vertiginosamente.\nOggi \u00e8 la quarta stazione per movimento della citt\u00e0 di Castellammare di Stabia.\nDati ferroviari.\nLa stazione \u00e8 dotata di fabbricato viaggiatori che si articola su due piani, simile architettonicamente a molti altri della circumvesuviana. Al piano superiore vi \u00e8 la biglietteria, una piccola sala d\u2019attesa e i WC. Al piano inferiore vi era un\u2019abitazione privata ora abbandonata. Alla stazione vi si accedeva, fino al 2011, tramite un cavalcavia che passava sopra il raccordo stradale tra i caselli autostradali di Castellammare di Stabia e Sorrento, tuttavia a causa di un incidente il cavalcavia \u00e8 stato abbattuto. Ad oggi alla stazione si accede tramite un\u2019entrata secondaria posta su un secondo cavalcavia.\nI binari sono due passanti (solitamente viene utilizzato solo il primo, mentre il secondo in caso di incrocio), entrambi serviti da banchine e collegati tramite sovrapassaggio. Come tutte le stazioni della Circumvesuviana non \u00e8 presente lo scalo merci. Le destinazioni sono Napoli e Sorrento.\nProgetti futuri.\nPioppaino far\u00e0 parte del progetto \"Metro Stabia\" ed \u00e8 previsto un totale rifacimento del fabbricato viaggiatori, che sorger\u00e0 su un cavalcavia: quest'ultimo permetter\u00e0 un migliore collegamento tra i due lati della citt\u00e0 attualmente divisi sia da ferrovia che da autostrada.\nServizi.\nLa stazione dispone di:"}
{"id": "1341090", "revid": "842", "url": "https://it.wikipedia.org/wiki?curid=1341090", "title": "Holiday Lemmings", "text": ""}
{"id": "1341097", "revid": "842", "url": "https://it.wikipedia.org/wiki?curid=1341097", "title": "Lemmings Chronicles", "text": ""}
{"id": "1341098", "revid": "124792577", "url": "https://it.wikipedia.org/wiki?curid=1341098", "title": "Umberto Meazza", "text": "Biografia.\nDi professione commerciante di vino,\n\u00e8 stato calciatore nei primi anni del novecento nel e .\nIl 24 aprile 1910 arbitra lo spareggio scudetto - , partita ricca di controversie in cui il presidente vercellese decise di schierare la formazione giovanile. L'incontro si concluse 10-3 per gli interisti, consegnando ai nerazzuri il primo scudetto della loro storia.\nFu il fondatore, e primo presidente, dell'Associazione Italiana Arbitri costituita a Milano il 27 agosto 1911 in una riunione tenutasi nell'abituale ritrovo dei dirigenti calcistici dell'epoca, il Ristorante Orologio situato nei portici dietro il Duomo di Milano.\nDivenuto dirigente all'interno della federazione ha fatto parte pi\u00f9 volte della Commissione Tecnica della nazionale di calcio italiana per 32 partite, in vari periodi, ad iniziare dalla prima partita della nazionale, nel 1910 contro la , fino al 1924.\nIn quell'epoca in cui non era ancora previsto il commissario unico (fu Vittorio Pozzo a partire dagli anni trenta a formalizzare questa posizione nel calcio italiano) fu senz'altro l'elemento pi\u00f9 rappresentativo delle varie commissioni tecniche succedutesi alla guida della nazionale, tanto che rientra fra i 10 commissari tecnici che pi\u00f9 volte si sono seduti sulla panchina azzurra. In alcune gare ha anche ricoperto il ruolo di allenatore dei giocatori\nA lui \u00e8 intitolata la sezione arbitri di Milano, insieme a Giulio Campanati.\nMor\u00ec a Milano il 21 gennaio 1926 all'et\u00e0 46 anni."}
{"id": "1341109", "revid": "80339", "url": "https://it.wikipedia.org/wiki?curid=1341109", "title": "Acque sotterranee", "text": ""}
{"id": "1341111", "revid": "1401415", "url": "https://it.wikipedia.org/wiki?curid=1341111", "title": "Windows Movie Maker", "text": "Windows Movie Maker \u00e8 un software progettato da Microsoft, che permette di modificare i file video, montare foto, eseguire montaggi musicali e aggiungere commenti vocali con un microfono. \nNel 2008 cominci\u00f2 lo sviluppo della nuova versione del prodotto, denominata \"Windows Live Movie Maker\", distribuita inizialmente in versione beta e inclusa successivamente nel pacchetto di programmi Windows Live. \"Windows Live Movie Maker\" era pensata prevalentemente per gli utilizzatori di Windows 7. I progetti, cio\u00e8 i filmati salvati in modo temporaneo dall'utente per poterli modificare in seguito, vengono salvati in formato \".MSWMM\".\nLa versione 2.1, presente in Windows XP, \u00e8 uguale alla versione 2.6 scaricabile per Windows Vista e funziona anche su 7 e 8, nei quali \u00e8 presente la versione semplificata Windows Live Movie Maker, con interfaccia Ribbon.\nWindows Movie Maker non \u00e8 pi\u00f9 supportato dal 10 gennaio 2017, ed \u00e8 sostituito dalla funzione \"Story Remix\" presente nell'app \"Microsoft Foto\" dal 12 settembre 2017.\nFile supportati.\nWindows Movie Maker supporta diversi tipi di file, di seguito l'elenco dei formati:"}
{"id": "1341115", "revid": "729019", "url": "https://it.wikipedia.org/wiki?curid=1341115", "title": "Stazione di Ponte Persica", "text": "La stazione di Ponte Persica era una stazione della ex Circumvesuviana sulla linea Torre Annunziata \u2013 Sorrento, ubicata all'estrema periferia di Pompei, a servizio della frazione di Ponte Persica del comune di Castellammare di Stabia.\nStoria.\nLa stazione nasce con l'inaugurazione della linea nel 1932, in una zona quasi completamente disabitata, dove la principale attivit\u00e0 era l'agricoltura. Con il passare degli anni, nonostante ci sia stato un incremento dell'edilizia (specie nella zona di \"Schito\"), con la costruzione anche di diverse scuole, il movimento passeggeri \u00e8 sempre minimo, concentrato nelle ore di punta.\nNell'ambito del progetto di raddoppio della linea ferroviaria la stazione \u00e8 stata soppressa nel 2017.\nDati ferroviari.\nLa stazione disponeva di fabbricato viaggiatori e di un'unica banchina a servizio del binario passante: l'intero complesso \u00e8 stato abbattuto per consentire il raddoppio del binario.\nNella stazione fermavano i treni di tipo \"diretto\" con destinazione Napoli e Sorrento.\nCollegamenti esterni.\nStoria e immagini della stazione di Ponte Persica"}
{"id": "1341117", "revid": "3082", "url": "https://it.wikipedia.org/wiki?curid=1341117", "title": "Anicio Ermogeniano Olibrio", "text": ""}
{"id": "1341120", "revid": "117845740", "url": "https://it.wikipedia.org/wiki?curid=1341120", "title": "Diritto agrario", "text": "Il diritto agrario \u00e8 una branca del diritto privato che raggruppa l'insieme delle norme aventi ad oggetto rapporti tra soggetti di diritto nel campo dell'agricoltura.\nEvoluzione storica.\nDai campi aperti alle chiudende.\nGli antichi usi di diritto agrario vedevano nei secoli sviluppi diversi. Indipendentemente dalla suddivisione della propriet\u00e0 terriera molti luoghi vedevano affermati i concetti di campi aperti tutti gli abitanti del villaggio, secondo norme consuetudinarie, erano soliti provvedere in modo unitario a compiere sui campi le stesse operazioni culturali, gli stessi avvicendamenti, gli stessi tipi di semina e di raccolto. Nel settecento in Inghilterra e poco dopo altrove questo sistema \u00e8 andato in crisi e sostituito con l'assoluto diritto del singolo proprietario di operare le pratiche culturali da lui preferite. Fu l'epoca delle Chiudende, dell'abolizione di molti istituti come in Sardegna gli Ademprivi. Solo in alcune zone rimasero vecchi istituti diversi dalla piena propriet\u00e0 dei singoli:\nUsi Civici.\nUn ramo particolare del diritto agrario \u00e8 quello che riguarda gli usi civici. L'antica societ\u00e0 feudale vedeva protetti soprattutto i diritti delle classi dominanti, ma vedeva in antichissime tradizioni \"ab immemorabili\" la difesa di alcune esigenze elementari delle classi pi\u00f9 umili: vedi il diritto di spigolare dopo il raccolto nel campo altrui, di legnatico in molti boschi dove questo era consuetudinario ecc., il diritto di entrare nel campo altrui per il diritto di caccia (ora regolato dall'art. 842 era in origine subordinato al diritto di portare armi).\nCon l'affermarsi del concetto della \"propriet\u00e0 piena\" gli usi civici vennero, per lo pi\u00f9 intesi come retaggio del passato da \"affrancare\" a favore del proprietario del suolo. Rimase quasi come unica eccezione la legislazione di fine Ottocento che nel disciplinare la fine delle situazioni ereditate dai feudi della Campagna romana favor\u00ec il mantenimento delle propriet\u00e0 collettive in capo dapprima ai comuni e poi alle universit\u00e0 agrarie.\nIl codice civile.\nIn Italia quando il diritto privato vedeva la distinzione tra diritto civile rispetto al diritto commerciale, il diritto agrario vedeva le proprie norme regolate dal codice civile, anzich\u00e9 da quello di commercio, proprio in base alla tradizione romanistica che vedeva i \"cives\" essere anche agricoltori e che necessitavano di una normativa dove prevalesse la buona fede, in contrapposizione a quello dei \"mercatores\".\nCon l'unificazione del diritto privato operato dal codice del 1942 hanno finito per diluirsi nel nuovo codice.\nSono tuttora presenti nel codice molte norme che si applicano prevalentemente al solo mondo agricolo, ad esempio:\nIl titolo VI del libro III si intitola \"Delle servit\u00f9 prediali\" e molti degli articoli tra il 1027 e il 1099 hanno applicazione prevalente se non esclusiva nel mondo agricolo.\nL'articolo 924 \"Sciame d'api\", gli articoli 950 \"Azione di regolamento di confini\" e l'art. 951 \"azione per apposizione di termini\" riguardano, in prevalenza fondi agricoli.\nLa societ\u00e0 semplice art. 2251 e seguenti, che \u00e8 esclusa per le imprese commerciali, trova una prevalente applicazione nel mondo agricolo.\nFonti.\nLe fonti del diritto agrario si differenziano rispetto ad altre branche del diritto, essendo competenza per gran parte della normativa comunitaria e regionale, nonch\u00e9 in maniera residuale dello Stato che \u00e8 apparentemente escluso dalle disposizioni.\nNorme comunitarie.\nLe norme di rango comunitario possono essere divise in due tipi di competenza:\n\u00c8 bene subito precisare che la normativa comunitaria ha valore di fonte primaria nel nostro ordinamento, perch\u00e9 introdotta con legge ordinaria di ratifica, la quale per\u00f2 ha funzione di \"norma interposta\" che rende le materie comunitarie sovraordinate rispetto alla legislazione ordinaria.\nQuesto genere di norme segue la politica europea basata su tre punti: unit\u00e0 di mercato, preferenza dei prodotti comunitari all'interno dello spazio europeo e la solidariet\u00e0 finanziaria. \u00c8 ovvio come l'asse portante di tali materie sia oggetto di una disciplina unitaria e centralizzata per tutti gli stati membri.\nNorme statali.\nA seguito della nota riforma costituzionale 18 ottobre 2001 n.3, recante modifiche anche e soprattutto all'art.117 della Costituzione, il precedente sistema di legislazione regionale \u00e8 stato completamente sovvertito: laddove le Regioni avevano competenze specifiche e lo Stato residuali e concorrenti, adesso lo Stato \u00e8 legislatore esclusivo o concorrente di materie predeterminate mentre la Regione delle altre non espressamente elencate.\nNe risulta che lo Stato, per quel che concerne il diritto agrario, \u00e8 competente in via concorrente per quel che riguarda \"sostegno all'innovazione, gestione del territorio, tutela della salute e alimentazione\" (le regioni possono intervenire in dettaglio nel silenzio dello Stato o in sue generiche previsioni) e in via esclusiva per tutela dell'ambiente e concorrenza.\nNorme regionali.\nIn via residuale \u00e8 competente la Regione, sia per l'attuazione della normativa comunitaria che per proprie iniziative per quel che riguarda la materia agricoltura. Data la trasversalit\u00e0 di tante materie che possono colpire le materie agricole riservate direttamente allo Stato, notevole \u00e8 stato il lavoro dottrinario e giurisprudenziale. Ad oggi si ritiene che, oltre alla competenza comunitaria, la materia agricoltura \u00e8 di competenza regionale a meno che non si tratti di una questione in materia di concorrenza o relativa a grandi scelte macroeconomiche.\nMateria e soggetti.\nPer inquadrare bene il diritto agrario, gi\u00e0 di per s\u00e9 molto particolare, \u00e8 bene considerare di cosa tratta: tautologicamente il \"diritto dell'agricoltura\", intesa diversamente a seconda dell'ordinamento nazionale o comunitario, possiamo definire comunque questa branca giuridica come \"il complesso di norme che disciplinano l'attivit\u00e0 che in modo imprenditoriale \u00e8 diretta alla creazione di beni che avendo nella natura il loro supporto ed il loro radicamento, si presenta come manifestazione della vita vegetale ed animale\".\nApprensione ed attivit\u00e0.\nCome nelle altre branche del diritto i principali modi di apprensione sono quello contrattuale, \"mortis causa\" o a titolo originale, pur con notevoli peculiarit\u00e0.\nDa rilevare subito che la compravendita, modalit\u00e0 prevalente nei casi concreti, non subisce particolari deroghe a parte quelle di numerosi sgravi fiscali per l'imposta di registro.\nUsucapione dei fondi rustici.\nL'usucapione \u00e8 prevista in ambito agrario con alcune deroghe: in comunit\u00e0 montane sempre, al di fuori qualora si parli di redditi inferiori a 180,76 \u20ac, i termini sono diminuiti di cinque anni (quindi quindici in quella ordinaria e cinque in quella abbreviata).\nGrazie alla legge n.346/1976 l'usucapione agraria pu\u00f2 essere non solo opposta in giudizio, ma vantata con una volontaria giurisdizione rivolta \"in incertam personam\".\nAffitto di fondo rustico.\nAd oggi, grazie alla preclusione intervenuta dal 1982 sugli altri diritti reali, l'unico modo per ottenere un fondo da lavorare oltre alla compravendita \u00e8 l'affitto.\nTralasciando sulla questione, molto dibattuta, fra la natura reale o obbligatoria di tale contratto (comunque obbligatoria essendo opponibile il contratto d'affitto al solo locatore e non a terzi), \u00e8 bene precisare che il contratto d'affitto agricolo pu\u00f2 essere scisso in due tipologie: affitto a coltivatore diretto e a conduttore non coltivatore diretto. Sebbene ormai questa distinzione sia andata scemando, soprattutto grazie all'intervento della legge 203/1982 che pone le regole dell'affitto a coltivatore diretto per poi rimandare alla disciplina generale del conduttore, \u00e8 interessante comunque notare che il primo pu\u00f2 compiere i piccoli miglioramenti del fondo e vantare un diritto di prelazione in caso di vendita.\nLa durata del contratto d'affitto di fondo rustico \u00e8 di 15 anni rinnovabili se non perviene disdetta all'anno di scadenza per pari periodo, ma \u00e8 prevista la possibilit\u00e0 di recesso per l'affittuario con comunicazione da fornire al locatore un anno prima. Se il fondo \u00e8 in un terreno di una zona di montagna inidonea a fornire produttivit\u00e0 cos\u00ec lunga, il contratto \u00e8 di sei anni.\nIl canone si discosta molto dalla disciplina comune prevedendo due peculiarit\u00e0: scema sensibilmente se pi\u00f9 di 1/3 dei frutti del fondo vanno perduti, questo perch\u00e9 causa principale del contratto \u00e8 l'attivit\u00e0 agricola, ed \u00e8 soggetto ad un meccanismo di adeguamento alla svalutazione monetaria al fine di adattare il canone al valore d'acquisto della moneta."}
{"id": "1341122", "revid": "1934238", "url": "https://it.wikipedia.org/wiki?curid=1341122", "title": "Razze caprine", "text": ""}
{"id": "1341133", "revid": "339392", "url": "https://it.wikipedia.org/wiki?curid=1341133", "title": "SCE Studio Liverpool", "text": ""}
{"id": "1341134", "revid": "36416", "url": "https://it.wikipedia.org/wiki?curid=1341134", "title": "Memorie dalla Casa dei Morti", "text": ""}
{"id": "1341136", "revid": "11557", "url": "https://it.wikipedia.org/wiki?curid=1341136", "title": "Circolatore (idraulica)", "text": ""}
{"id": "1341143", "revid": "292162", "url": "https://it.wikipedia.org/wiki?curid=1341143", "title": "Acquedotto romano di Catania", "text": "Lacquedotto romano di Catania fu la maggiore opera di convoglio idrico nella Sicilia romana. Attraversava il territorio compreso tra le fonti sorgive di Santa Maria di Licodia e l'area urbana catanese, percorrendo gli attuali territori comunali di Patern\u00f2, Belpasso e Misterbianco prima di giungere al capoluogo etneo.\nStudi.\nNonostante la struttura fosse imponente e piuttosto articolata e sebbene fino al XIX secolo non manchino attestazioni del suo utilizzo in alcune sue parti, della presenza di tale sistema idrico non si ha menzione nelle fonti classiche. La prima citazione la compie il Fazello nella seconda met\u00e0 del XVI secolo che lo definisce \"ricco di acque e monumentale come quelli di Roma\", mentre \u00e8 in Bolano la prima descrizione dell'acquedotto in rapporto alla citt\u00e0: esso si diramava in tre direzioni, corrispondenti ad altrettanti quartieri civici. Nel Seicento Pietro Carrera e Giovanni Battista Grossi e nel secolo successivo Vito Maria Amico e Ignazio Patern\u00f2 Castello descrivono ampiamente il monumentale sistema idrico. Tuttavia, le prime immagini che lo ritraggono si devono a Jean Houel che nel suo \"Voyage pittoresque des isles de Sicile, de Malta et de Lipari\" illustra alcuni tratti dell'acquedotto, nonch\u00e9 la cosiddetta \"botte dell'acqua\" di Santa Maria di Licodia, una grande cisterna chiusa con volta a botte e divisa in due ambienti, identificata quale la cisterna di raccolta delle sorgive destinate alla distribuzione idrica. Nel XIX secolo la struttura, caduta ormai nel disinteresse, subisce nuovi danneggiamenti ad opera umana (gi\u00e0 lo storico Francesco Ferrara ricorda come per la realizzazione delle mura di Catania e per la passeggiata della Marina vennero demoliti gli archi della contrada Sardo e ancora Vincenzo Cordaro Clarenza nel 1833) nonostante nel contempo inizino ad esserci i primi interessi tecnico-scientifici sul monumento, tra cui il Duca di Carcaci ne ipotizza una portata di 46 zappe. L'ingegnere Luciano Nicolosi pubblica la prima monografia sul monumento in cui ne descrive l'aspetto tecnico analizzando tracciato, dimensioni del canale, materiale usato (per l'esterno, come per l'interno del canale) e ipotizza a circa 30.000 cubi di acqua al giorno la portata dell'acquedotto. Nel 1964 l'archeologa Sebastiana Lagona ha per la prima volta usato criteri scientifici moderni nell'analisi dell'edificio e nel 1997 viene pubblicato, a cura della dott.ssa Gioconda Lamagna uno studio accurato del tratto paternese del grande complesso. Infine il 10 maggio 2003, nell'auditorium \"Don L. Milani\" di Patern\u00f2, in occasione della \"V Settimana della Cultura\" si \u00e8 tenuto un convegno con l'acquedotto catanese come tema principale, a cura dell'organizzazione SiciliAntica, con il patrocinio del Comune di Patern\u00f2 e la collaborazione del Centro Universitario di Topografia antica (CE.U.T.A. dell'Universit\u00e0 di Catania) e la Soprintendenza ai Beni Culturali e Ambientali di Catania.\nStoria.\nPer l'approvvigionamento idrico la citt\u00e0 di Katane, nome di fondazione del capoluogo etneo, faceva largo uso delle emergenze che ne bagnavano il suolo. Essendo fondata su un terreno di natura argillosa non erano infrequenti le nascite di sorgive presso le colline che circondavano l'abitato (Monte Po, il Poggio Cibali, Monte San Paolillo, lo stesso Colle di Montevergine sono tuttora ricche alla base di sorgenti spontanee), spesso caratterizzate da sacche o polle d'acqua destinate a estinguersi con la stagione secca; non mancavano nemmeno risorse idriche costanti, come i fiumi - l'Amenano che bagnava la citt\u00e0, il Longane che la lambiva a nord, lo Judicello, ramo a sud dello stesso Amenano - o la Gurna di Aniceto, noto come lago di Nicito. Tuttavia, sin dal 693 a.C., il territorio catanese venne sconvolto dalle eruzioni dell'Etna che contribuirono a rendere instabile la presenza di risorse idriche: il fiume Amenano diventa \"debole e fiacco\" e lo stesso lago di Nicito si svuotava lasciando \"terreni (...) adatti alla coltura.\" Ovidio racconta che il fiume catanese \"scorre trascinando sicule sabbie, ora \u00e8 secco come se le sue fonti si fossero inaridite\". Le sorgenti prossime alla citt\u00e0 dunque non bastarono pi\u00f9 a soddisfare il fabbisogno di acqua e in et\u00e0 non ben identificata inizi\u00f2 la costruzione del lungo acquedotto che avrebbe congiunto le sorgenti di Santa Maria di Licodia con Catania.La presenza della grande struttura \u00e8 certa solo dall'et\u00e0 augustea in poi, in quanto si rinvenne presso la sua parte iniziale una lapide incisa con i nomi dei \"curatores aquarum\" e databile al I secolo, oggi custodita al Museo civico catanese del Castello Ursino. Secondo le fonti in et\u00e0 augustea Catina (il nome latino dell'antica Katane) viene eletta al rango di colonia ed \u00e8 probabile che questo cambio di \"status\" abbia anche permesso uno sviluppo della citt\u00e0 etnea e relativa necessit\u00e0 di approvvigionamento idrico e da qui l'esigenza di un tale monumento. L'edificio sub\u00ec diversi danneggiamenti, tra cui, secondo il Principe di Biscari anche l'eruzione del 253 e una lapide - rinvenuta dal medesimo nel 1771 presso il complesso monacale dei benedettini relativa ad un ninfeo che qui insisteva - ne ricorderebbe dunque un restauro eseguito. Mancando analisi congiunte su tutto il tracciato che possano gettare un po' di luce sulla storia passata del monumento non siamo ad oggi in grado di delinearne l'uso nei secoli, si pu\u00f2 solo ipotizzare che gi\u00e0 in epoca islamica la struttura fosse dimenticata, se all'attento Idrisi ne sfugge la menzione. Bisogna attendere il XVI secolo per averne qualche notizia. Nel 1556 il vicer\u00e9 Juan de Vega ordin\u00f2 lo smantellamento di un lungo tratto dell'ancora esistente ponte-acquedotto sito nei pressi della citt\u00e0, al fine di ricavarne materiale da costruzione da impiegare nella realizzazione delle mura di Catania, dimezzandone la quantit\u00e0 di archi (da 65 che se ne contavano ad appena 32), e nel 1621 dietro comando del Duca di Carpignano, soprintendente generale alle fortificazioni, nell'ambito di un generale restauro dell'assetto difensivo della citt\u00e0, fece spoliare il monumento insieme ad altri per la realizzazione di una strada pavimentata \"con ordinate lastre\", cosa straordinaria per quei tempi, che un divenne luogo di passeggio e svago, dotato di panchine e alberi, in cui i catanesi amavano darsi convegno nel tardo pomeriggio. L'eruzione dell'Etna del 1669 contribu\u00ec infine a interrare le uniche arcate superstiti presso Catania, lasciandone appena qualche porzione svettante tra le lave, in quelle che agli inizi del Novecento erano le propriet\u00e0 Borz\u00ec-Sulmona (oggi presso via Grassi). Ulteriori danni fecero il terremoto del Val di Noto del 1693 e l'incuria, nonch\u00e9 il cambio di destinazione d'uso e la cementificazione selvaggia. Durante la seconda guerra mondiale alcuni tratti sono sfruttati dalla popolazione locale per sfuggire ai bombardamenti alleati, mentre solo dal 1997 \u00e8 in atto un continuo lavoro di comprensione e ricerca della struttura la cui finalit\u00e0 \u00e8 la catalogazione, il restauro e la preservazione.\nCaratteristiche tecniche e percorso.\nDell'edificio originario non rimangono molte tracce, tuttavia sulla base di queste e sulle descrizioni passate possiamo avere un quadro generale del monumento.\nIl tracciato dell'acquedotto percorreva circa 24 km da Santa Maria di Licodia a 400 m s.l.m. fino a Catania, presso il monastero benedettino di San Nicola, coinvolgendo cinque territori comunali. A Licodia esistono tutt'oggi quattro diverse sorgenti le cui acque venivano incanalate in un grande serbatoio (la \"Botte dell'acqua\"), di cui ci rimane solo un acquerello dell'Houel. Questa struttura, una grande camera a base quadrata divisa da una parete centrale e con copertura a botte, intercettava l'acqua mediante quattro bocche per poi direzionarla ad uno \"specus\", un canale aperto a est, verso Catania. La conduttura misurava oltre mezzo metro in larghezza e un metro e mezzo in altezza ed era coperta con una volta semicircolare impermeabilizzata all'interno con un fine intonaco costituito da malta, pozzolana e frammenti di terracotta (\"Opus signinum\" o cocciopesto). Il materiale usato per il resto dell'acquedotto era quindi la pietra lavica principalmente - sia in roccia glabra per il riempimento che in cocci ben squadrati per la copertura - un composto di malta e pozzolana per fissare i blocchi e isolare il flusso idrico (chiamato in antico \"emplecton\"), mattoni in terracotta per gli archi. Il Principe di Biscari descrisse diverse lamine di piombo rinvenute all'interno delle condotte e conservate dall'Amico nel museo dei Benedettini con sede nel loro Monastero di San Nicol\u00f2 l'Arena. Queste lamine per l'Amico dovevano ricoprire l'intera struttura, mentre il principe pi\u00f9 argutamente ipotizza fossero dei restauri effettuati in antico per chiudere le fessure generate dall'usura; tale restauro potrebbe essere quello menzionato dalla lapide relativa al \"curatores Q. Maculnius\".\nDal serbatoio quindi si dipartiva il lungo tragitto del canale che prevedeva salti di quota, vallate, villaggi. Per mantenere costante la pendenza la struttura si presentava ora completamente interrata, ora su un semplice muro di sostegno, mentre dove la conduttura doveva affrontare dislivelli notevoli vennero realizzati ponti-acquedotto su arcate portanti, talora anche su due file sovrapposte.\nAnalisi tecniche.\nLe uniche analisi effettuate ad oggi sono relative al tratto che interessa quasi esclusivamente il territorio comunale di Patern\u00f2 e risalgono al 1997. Tale tratto corrisponde a circa il 20% del tracciato originale estendendosi per quasi 5\u00a0km. Qui da una quota di terra 369,50 m s.l.m. si giunge a circa 347,50 m s.l.m., mentre il livello di scorrimento dell'acqua va da quota 368,00 m s.l.m. a 349,75 m s.l.m., determinando una pendenza dello 0,0043. Si \u00e8 supposta quindi una portata di 0,325 m3/s, pari a 325 litri al secondo, non discordanti con le 46 zappe previste dal Duca di Carcaci o con i 30.000 m3 giornalieri supposti dal Nicolosi.\nLungo il percorso non erano infrequenti i \"putei\", pozzi di ispezione usati anche per la manutenzione e la pulizia, di cui ancora se ne notano numerosi, come pure persistevano diversi \"castella aquae\" (o castelli di distribuzione, ossia cisterne di filtraggio e diramazione dell'acqua) segnalati a Licodia, Valcorrente, Misterbianco, Catania. Il castello dell'acqua di Licodia \u00e8 andato perduto a seguito di lavori di sbancamento, mentre nella localit\u00e0 Sciarone Castello di Belpasso rimangono i resti pi\u00f9 notevoli; a Misterbianco, contrada Erbe Bianche, doveva pure esservi un castello di distribuzione che invogliava l'acqua al complesso termale in via delle Terme e di cui non restano che esigue tracce; a Catania, a poca distanza dall'attuale Corso Indipendenza, il Biscari identifica una \"fabbrica quadrata coperta a volta, che mostra essere stata forse una conserva d'acqua\" e un'altra \"nella vigna dei Portuesi\". Il sistema avrebbe dovuto quindi raggiungere un grande serbatoio non ancora identificato e sito probabilmente sul punto pi\u00f9 alto dell'abitato, cio\u00e8 in vetta al Colle Montevergine e da qui si diramavano i tratti di acquedotto civico destinato alle fontane e terme pubbliche, a residenze private ecc. Secondo alcuni autori, tra cui il Ferrara e l'Holm, il grande serbatoio si dovrebbe riconoscere nel grande Ninfeo identificato dal Biscari presso il monastero benedettino: non era infrequente infatti che una cisterna venisse monumentalizzata e configurata all'esterno come un grande ninfeo. Tale edificio venne riconosciuto grazie a una lapide incisa su cui era scritto \u00ab\u00bb.\nTracciato.\nLa lunghezza del monumentale sistema idrico ha proibito un'analisi dettagliata dell'intero tragitto, in quanto ricadente su cinque diversi territori comunali e interessante diverse zone impervie o difficili da raggiungere. Il lavoro del 1997 ha permesso l'identificazione di nuove porzioni fino a quel momento sconosciute ricadenti nel territorio di Patern\u00f2 e in una recente (febbraio 2011) ricognizione nei pressi della citt\u00e0 di Catania un altro segmento si \u00e8 potuto riconoscere. Al momento quindi i resti di ci\u00f2 che \u00e8 noto si trovano nei territori comunali che seguono in elenco.\nSono presenti vasche di contenimento e tratti dell'acquedotto, sia a mezzacosta che su arcate.\nL'acquedotto segue qui a seconda della natura del suolo un percorso interrato, a mezza costa, su muro, su arcate.\nTradizioni.\nMolte porzioni dell'acquedotto, soprattutto quelle a quota terra, si sono ben conservate prevalentemente per il riutilizzo come canale di irrigazione. L'uso di un canale di antica fattura ha fatto nascere diverse tradizioni popolari - non scritte, ma tramandate oralmente - come diverse storie legate alla figura di Sant'Agata. Una di queste racconta come un nobile romano si fosse invaghito della \"santuzza\" e per dimostrarle l'immensit\u00e0 del suo amore - non corrisposto, in quanto la fanciulla si era promessa a Dio - fece realizzare in una sola notte un acquedotto che da Licodia sarebbe giunto ai piedi della ragazza. Altre storie locali parlano di storie fantastiche e delicate leggende, fino all'identificazione del lungo canale romano con la \"saja d\u00f4 Saracinu\"."}
{"id": "1341144", "revid": "599013", "url": "https://it.wikipedia.org/wiki?curid=1341144", "title": "Carlos Germano", "text": "Portiere, ha all'attivo nove presenze in Nazionale brasiliana, con la quale ha partecipato alla Copa Am\u00e9rica 1997, al Campionato del mondo 1998 e alla Confederations Cup 2001.\nHa militato per 14 anni nel Vasco da Gama, dal 1985 al 1999."}
{"id": "1341169", "revid": "15756", "url": "https://it.wikipedia.org/wiki?curid=1341169", "title": "Glossario di arazzeria", "text": "Questo \u00e8 un glossario di arazzeria che raccoglie i termini inerenti alla tessitura degli arazzi."}
{"id": "1341176", "revid": "287204", "url": "https://it.wikipedia.org/wiki?curid=1341176", "title": "Nazionale di pallacanestro della Cecoslovacchia", "text": "La nazionale di pallacanestro della Cecoslovacchia ha rappresentato la Cecoslovacchia nelle competizioni internazionali di pallacanestro organizzate dalla FIBA dal 1935 al 1993, anno della dissoluzione dello Stato, con conseguente scioglimento della squadra nazionale in quella della e della . Era gestita dalla defunta Federazione cestistica della Cecoslovacchia.\nStoria.\nPur non avendo mai ottenuto dei grandi successi alle Olimpiadi n\u00e9 ai Mondiali, la Cecoslovacchia maschile era una presenza costante agli Europei, che ha vinto nel 1946: \u00e8 questa l'unica vittoria, ottenuta a scapito dell'.\nHa conquistato ben sei argenti e cinque bronzi agli Europei, trovandosi a fronteggiare la fortissima ."}
{"id": "1341179", "revid": "30445", "url": "https://it.wikipedia.org/wiki?curid=1341179", "title": "Felf\u00f6ld", "text": ""}
{"id": "1341185", "revid": "1791", "url": "https://it.wikipedia.org/wiki?curid=1341185", "title": "Grandezze estensive e intensive", "text": ""}
{"id": "1341186", "revid": "107295067", "url": "https://it.wikipedia.org/wiki?curid=1341186", "title": "Creative Writer", "text": "Creative Writer \u00e8 un word processor creato dalla Microsoft Kids nel 1993. \u00c8 un programma specifico per ragazzi con il quale \u00e8 possibile creare documenti scritti, poster e storie varie con caratteri diversi, clip art, wordart e vari effetti. All'apertura del programma ci si trova di fronte ad un palazzo immaginario di Immaginopolis, la citt\u00e0 della mascotte del programma McZee; insieme a McZee si trova anche il suo partner Max. Creative Writer ha avuto anche un programma successore, Creative Writer 2, distribuito nel 1996. Creative Writer non \u00e8 pi\u00f9 disponibile nei negozi, ma pu\u00f2 essere ancora acquisito dai negozi on-line o website di vendita all'asta come eBay.\nCreative Writer fu annunciato da Microsoft il 7 dicembre 1993. Progettato per Windows 95 funzionava comunque con il vecchio Windows 3.1. Il programma era ambientato nella citt\u00e0 immaginaria di Imaginopolis e fu distribuito insieme con un altro programma della linea \"Kids\", Fine Artist.\nFormati di file.\nCreative Writer e il suo successore utilizzano diverse versioni del file proprietario. max.\nQuesto formato non pu\u00f2 essere aperto da altri programmi della famiglia Microsoft (Word, Excel, Publisher) ma al contrario Creative Writer pu\u00f2 aprire file di formato Word .doc, che vengono conservati in un luogo conosciuto come Outside of Imaginopolis.\nI progetti salvati con Creative Writer possono essere aperti con la versione 2.0 ma diversamente i file della versione 2.0 possono trovare difficolt\u00e0 con la versione 1.0"}
{"id": "1341191", "revid": "923674", "url": "https://it.wikipedia.org/wiki?curid=1341191", "title": "Emanuele Rapisarda", "text": "Biografia.\nAllievo di Paolo Ubaldi, fu il primo titolare della cattedra di Letteratura cristiana antica all'Universit\u00e0 di Catania, dove insegn\u00f2 anche Grammatica latina e Grammatica greca. \nFond\u00f2 il \"Movimento europeo per la difesa del latino\" e, nel 1954, la rivista Orpheus, che si occupa di umanistica classica e cristiana. \nPer un certo periodo fu anche preside della Facolt\u00e0 di Magistero di Catania, nonch\u00e9 socio onorario del \"Centro di studi sull'antico cristianesimo\" interno alla facolt\u00e0.\nAnche la figlia, Grazia Rapisarda (1940-2018) fu docente dell'ateneo etneo, alla stessa cattedra del padre \u2013 quella di letteratura cristiana antica \u2013 dal 2001 al 2010, prima avendo avuto quella di storia del cristianesimo fin dal 1969."}
{"id": "1341197", "revid": "47767", "url": "https://it.wikipedia.org/wiki?curid=1341197", "title": "Titani (Warcraft)", "text": ""}
{"id": "1341204", "revid": "1965277", "url": "https://it.wikipedia.org/wiki?curid=1341204", "title": "Domenico Carutti", "text": "Biografia.\nFu direttore della Biblioteca Reale di Torino, collaboratore di Cavour e di Bettino Ricasoli. Fu nominato Segretario generale del Ministero degli affari esteri del Regno di Sardegna il 15 ottobre 1859 e mantenne tale carica anche dopo la proclamazione del Regno d'Italia, sino al 2 marzo 1862. Per tale motivo pu\u00f2 essere considerato il primo Segretario generale del Ministero degli esteri dello Stato unitario.\nCon l'ascesa al governo di Urbano Rattazzi, Carutti di Cantogno fu nominato ambasciatore nei Paesi Bassi. Dopo l'unit\u00e0 d'Italia, venne nominato senatore del Regno e, nel 1879, barone. Dal 1884 fu anche sindaco di Cumiana.\nFu Consigliere di Stato, deputato e senatore del Regno d'Italia. In occasione del centocinquantenario dell'Unit\u00e0 d'Italia, \u00e8 stato inserito dalla Presidenza del Consiglio dei Ministri - Ministero per la Pubblica Amministrazione e per l'Innovazione nella lista dei 150 pi\u00f9 illustri funzionari dello Stato.\nOpere.\nTra le sue opere storiografiche, si ricordano:"}
{"id": "1341209", "revid": "1305772", "url": "https://it.wikipedia.org/wiki?curid=1341209", "title": "R31", "text": ""}
{"id": "1341210", "revid": "11031547", "url": "https://it.wikipedia.org/wiki?curid=1341210", "title": "Wikiversity", "text": ""}
{"id": "1341212", "revid": "237256", "url": "https://it.wikipedia.org/wiki?curid=1341212", "title": "Fedor Kuzmi\u010d Sollogub", "text": ""}
{"id": "1341213", "revid": "1305772", "url": "https://it.wikipedia.org/wiki?curid=1341213", "title": "R32", "text": ""}
{"id": "1341215", "revid": "599013", "url": "https://it.wikipedia.org/wiki?curid=1341215", "title": "R35", "text": ""}
{"id": "1341217", "revid": "767487", "url": "https://it.wikipedia.org/wiki?curid=1341217", "title": "Eritropoiesi", "text": "L'eritropoiesi \u00e8 il processo di formazione dei globuli rossi attraverso una serie di elementi cellulari immaturi (serie eritroblastica). L'eritropoiesi inizia nell'embrione durante la terza settimana di gestazione, a livello del sacco vitellino. A partire dalla quarta settimana comincia l'eritropoiesi nel fegato, che diventa predominante alla fine del secondo mese. A partire dal quinto mese inizia a livello del midollo osseo, sede che diventa predominante alla fine della gestazione; questa sede resta l'unica nell'adulto.\nDescrizione.\nMediamente il tempo necessario perch\u00e9 un proeritroblasto maturi fino allo stadio di reticolocita \u00e8 di 7 giorni, durante i quali avvengono una serie di trasformazioni morfologiche nelle cellule precursori degli eritrociti, che al termine del processo diventeranno globuli rossi.\nNel primo stadio della eritropoiesi le cellule precursori vengono chiamate \"proeritroblasti\": esse hanno un diametro di circa 15-19 micron, un nucleo eucromatico e un citoplasma basofilo per via della presenza di numerosi poliribosomi. La divisione cellulare (mitosi) avviene numerose volte in questo stadio; l'eritropoietina non \u00e8 necessaria in questo stadio per il completamento del processo.\nNel secondo stadio i proeritroblasti diventano eritroblasti basofili: rispetto allo stadio precedente, le dimensioni cellulari diminuiscono e la cromatina \u00e8 molto addensata; il citoplasma \u00e8 ancora molto basofilo e la cellula va ancora incontro a intense divisioni mitotiche. I recettori per la transferrina vengono espressi.\nNel terzo stadio le cellule precursori diventano eritroblasti policromatici, in quanto il citoplasma presenta colorazione mista; rispetto allo stadio precedente, le dimensioni del nucleo diminuiscono, la cromatina \u00e8 ancora pi\u00f9 addensata, scompare l'apparato di Golgi e il nucleolo non \u00e8 pi\u00f9 visibile.\nNel quarto stadio le cellule precursori diventano eritroblasti ortocromatici, caratterizzati da un nucleo piccolo ed eterocromatico, da citoplasma acidofilo per l'accumulo di emoglobina e da assenza di mitosi.\nNel quinto stadio le cellule precursori diventano reticolociti in quanto in queste cellule \u00e8 presente un reticolo dovuto alla precipitazione dei ribosomi causata dal colorante blu-cresile-brillante: essi sono globuli rossi immaturi, infatti sono ancora presenti ribosomi. Il nucleo \u00e8 stato estruso dalla cellula e fagocitato da cellule specializzate dell'isolotto eritroblastico-macrofagico.\nAlla fine del processo il nucleo viene espulso dalla cellula e si formano i globuli rossi; i nuclei espulsi vengono fagocitati dall'isolotto eritroblastico che avvolge i vari eritroblasti. L'isolotto eritroblastico inoltre cede ai precursori ferritina, proteina essenziale per la sintesi di eme.\nL'eritropoiesi viene regolata da vari meccanismi di controllo che fanno s\u00ec che avvenga una costante dismissione in circolo di nuovi elementi maturi che sostituiscano i vecchi globuli rossi fagocitati dai macrofagi. L'eritropoietina (EPO) \u00e8 uno di questi meccanismi di controllo: essa stimola la produzione di globuli rossi quando c'\u00e8 carenza di ossigeno (per esempio in alta montagna)."}
{"id": "1341218", "revid": "1305772", "url": "https://it.wikipedia.org/wiki?curid=1341218", "title": "R36", "text": ""}
{"id": "1341219", "revid": "599013", "url": "https://it.wikipedia.org/wiki?curid=1341219", "title": "R37", "text": ""}
{"id": "1341220", "revid": "1953061", "url": "https://it.wikipedia.org/wiki?curid=1341220", "title": "Lichfield (distretto)", "text": "Lichfield \u00e8 un distretto dello Staffordshire, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione del \"Municipal borough\" di Lichfield con la maggior parte del distretto rurale di Lichfield."}
{"id": "1341223", "revid": "1305772", "url": "https://it.wikipedia.org/wiki?curid=1341223", "title": "R38", "text": ""}
{"id": "1341226", "revid": "599013", "url": "https://it.wikipedia.org/wiki?curid=1341226", "title": "R39", "text": ""}
{"id": "1341233", "revid": "1305772", "url": "https://it.wikipedia.org/wiki?curid=1341233", "title": "R40", "text": ""}
{"id": "1341234", "revid": "80339", "url": "https://it.wikipedia.org/wiki?curid=1341234", "title": "Joskar Ola", "text": ""}
{"id": "1341235", "revid": "80339", "url": "https://it.wikipedia.org/wiki?curid=1341235", "title": "Jo\u0161kar Ola", "text": ""}
{"id": "1341236", "revid": "599013", "url": "https://it.wikipedia.org/wiki?curid=1341236", "title": "R41", "text": ""}
{"id": "1341237", "revid": "80339", "url": "https://it.wikipedia.org/wiki?curid=1341237", "title": "Yoshkar-Ola", "text": ""}
{"id": "1341238", "revid": "599013", "url": "https://it.wikipedia.org/wiki?curid=1341238", "title": "R42", "text": ""}
{"id": "1341240", "revid": "599013", "url": "https://it.wikipedia.org/wiki?curid=1341240", "title": "R43", "text": ""}
{"id": "1341243", "revid": "1305772", "url": "https://it.wikipedia.org/wiki?curid=1341243", "title": "R44", "text": ""}
{"id": "1341244", "revid": "1874129", "url": "https://it.wikipedia.org/wiki?curid=1341244", "title": "Newcastle-under-Lyme (borough)", "text": "Newcastle-under-Lyme \u00e8 un distretto con status di borough dello Staffordshire, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione del municipal borough di Newcastle-under-Lyme con il distretto urbano di Kidsgrove ed il distretto rurale di Newcastle-under-Lyme.\nParrocchie civili.\nLe parrocchie, che non coprono l'area del capoluogo, sono:"}
{"id": "1341246", "revid": "599013", "url": "https://it.wikipedia.org/wiki?curid=1341246", "title": "R45", "text": ""}
{"id": "1341247", "revid": "962319", "url": "https://it.wikipedia.org/wiki?curid=1341247", "title": "R46", "text": ""}
{"id": "1341248", "revid": "732240", "url": "https://it.wikipedia.org/wiki?curid=1341248", "title": "Arnuanda I", "text": ""}
{"id": "1341249", "revid": "599013", "url": "https://it.wikipedia.org/wiki?curid=1341249", "title": "R47", "text": ""}
{"id": "1341250", "revid": "599013", "url": "https://it.wikipedia.org/wiki?curid=1341250", "title": "R48", "text": ""}
{"id": "1341251", "revid": "599013", "url": "https://it.wikipedia.org/wiki?curid=1341251", "title": "R49", "text": ""}
{"id": "1341252", "revid": "599013", "url": "https://it.wikipedia.org/wiki?curid=1341252", "title": "R50", "text": ""}
{"id": "1341253", "revid": "547034", "url": "https://it.wikipedia.org/wiki?curid=1341253", "title": "R51", "text": ""}
{"id": "1341254", "revid": "599013", "url": "https://it.wikipedia.org/wiki?curid=1341254", "title": "R52", "text": ""}
{"id": "1341255", "revid": "1874129", "url": "https://it.wikipedia.org/wiki?curid=1341255", "title": "South Staffordshire", "text": "Il South Staffordshire \u00e8 un distretto dello Staffordshire, Inghilterra, Regno Unito, con sede a Codsall.\nIl distretto fu creato con il Local Government Act 1972, il 1\u00ba aprile 1974 dalla fusione del distretto rurale di Cannock con il distretto rurale di Seisdon."}
{"id": "1341257", "revid": "599013", "url": "https://it.wikipedia.org/wiki?curid=1341257", "title": "R53", "text": ""}
{"id": "1341259", "revid": "31886", "url": "https://it.wikipedia.org/wiki?curid=1341259", "title": "P\u00e1l Teleki", "text": "Fu anche un famoso esperto di geografia, professore universitario, proprietario terriero in Transilvania, politico, capo scout onorario, membro dell'Accademia ungherese delle scienze.\nFamiglia.\nIl padre, G\u00e9za Teleki (1844-1913) fu scrittore e politico. Per poco tempo fu ministro degli Affari Interni nel governo di K\u00e1lm\u00e1n Tisza. La madre, Ir\u00e9n Mur\u00e1ty (Muratisz) (1852-1941) fu la figlia di un facoltoso commerciante albanese di Pest.\nStudi.\nFece gli studi elementari come studente privato nella scuola popolare evangelica di Budapest (1885-1889), poi continu\u00f2 i suoi studi nel liceo degli scolopi (1889-1897) anche come studente privato.\nNel settembre 1897 si iscrisse alla Facolt\u00e0 di Giurisprudenza e Scienze Politiche dell'Universit\u00e0 degli Studi di Budapest. Frequent\u00f2 corsi geografici presso la Facolt\u00e0 di Scienze Naturali, pubblic\u00f2 nei Comunicati Geografici, e tenne conferenze nella Societ\u00e0 Geografica sulla storia delle spedizioni asiatiche. Nel 1903 fu dichiarato il dottore delle scienze politiche e giuridiche.\nIl geografo.\nCre\u00f2 la famosa \"mappa rossa\" sulla distribuzione della popolazione dell'Ungheria nel 1910. Una delle prime mappe del mondo in cui la distribuzione della popolazione secondo le minoranze \u00e8 stata rappresentata considerando la densit\u00e0 della popolazione. Dal 1902 Teleki fu assistente nel Dipartimento di Geografia di Lajos L\u00f3czy (1849-1920) all'Universit\u00e0 degli Studi di Budapest.\nDal 1904 funzion\u00f2 da giudice distrettuale nella regione di Szatm\u00e1r. Il 26 gennaio 1905 fu eletto deputato al parlamento nella circoscrizione di Nagysomk\u00fat (Szatm\u00e1r). Nel 1906 fece un grande viaggio di studi in Europa, nel 1907 and\u00f2 anche in Sudan. Il 25 novembre 1908 si spos\u00f2 con la contessa Johanna Bissingen-Nippenburg (1889-1942) da cui nacquero due figli: M\u00e1ria (1910-1962) e G\u00e9za (1911-1983). G\u00e9za Teleki divenne professore universitario a Kolozsv\u00e1r (Cluj Napoca) nel 1940.\nNel 1910 quando il governo di coalizione cadde, Teleki non assunse un nuovo mandato. Tra 1909 e 1913 fu il direttore scientifico della casa editrice Istituto Geografico, tra 1910 e 1913 fu il segretario generale della Societ\u00e0 Geografica. Nel 1911 per la sua opera Atlante alla storia della cartografia delle isole giapponesi ricev\u00f2 un premio francese d'alto grado, il Premio Jomard. Nel 1912 fece un gran giro negli Stati Uniti con Jen\u0151 Cholnoky. Da questo viaggio nacque nel 1922 il suo manuale \"Geografia economica d'America\". Nel 1913 l'Accademia ungherese delle scienze lo elesse socio corrispondente per\u00f2, a causa della guerra, Teleki pot\u00e9 pronunciare il suo discorso inaugurale solo nel 1917.\nNel 1913 fu nominato professore della Facolt\u00e0 di Magistero dell'Istituto Tecnico Commerciale. Fu prima membro, poi presidente della Societ\u00e0 di Turan. Nella prima guerra mondiale si arruol\u00f2 da volontario e combatt\u00e9 col grado di tenente prima sul fronte serbo, poi su quello italiano. Qui scrisse (anche in trincea) la sua opera pi\u00f9 significativa, \"La storia del pensiero geografico\". Nell'autunno del 1918 prepar\u00f2 \u2013 con alcuni collaboratori \u2013 per il Trattato del Trianon la mappa etnica del Regno d'Ungheria, poi la famosa mappa rossa (carte rouge) in cui marc\u00f2 con rosso la nazione ungherese. Durante la Repubblica Sovietica Ungherese (21 marzo \u2013 1\u00ba agosto 1919) visse in Svizzera.\nLa prima Presidenza del Consiglio.\nIl 25 luglio 1920 il Reggente Mikl\u00f3s Horthy lo nomin\u00f2 primo ministro. In questo periodo Teleki fu anche ministro senza portafoglio responsabile delle minoranze etniche e diresse anche il portafoglio degli esteri. Dopo il tentativo di ritorno del re Carlo IV, il 14 aprile 1921 Teleki si dimise dalla carica di primo ministro. Nel 1925 partecip\u00f2 nella misurazione prima della determinazione del fronte turco-iracheno come il membro di una commissione di tre persone delegata dalla Societ\u00e0 delle Nazioni a Mosul. Teleki ebbe un ruolo significativo nella vita scientifica dell'epoca: professore e pi\u00f9 volte preside alla Facolt\u00e0 delle Scienze Economiche dell'Universit\u00e0 di Budapest, poi rettore del suo successore legale, l'Universit\u00e0 degli Studi Tecnici ed Economici J\u00f3zsef N\u00e1dor che divent\u00f2 il Politecnico attuale. In questo periodo fu anche il curatore del Collegio E\u00f6tv\u00f6s. La sua attivit\u00e0 fu riconosciuta con un Premio Corvin nel 1930.\nUna delle questioni pi\u00f9 contraddittorie della prima presidenza di Teleki \u00e8 la legge \"numerus clausus\". Si tratta della legge 1920, n. 25 (sul regolamento dell'iscrizione alle universit\u00e0 degli studi, al Politecnico, alla Facolt\u00e0 delle Scienze Economiche dell'Universit\u00e0 di Budapest e alle accademie di giurisprudenza). Il ministro della religione e dell'istruzione pubblica la sottomise al parlamento e la promulgarono nel settembre 1920. La legge voleva soprattutto adattare il numero degli studenti dell'istruzione superiore ungherese alle esigenze supposte e reali del paese, volendo limitare il numero degli iscritti. Il tasso degli studenti dell'istruzione superiore doveva riflettere il tasso delle razze in Ungheria. Lo scopo della legge fu soprattutto di garantire per gli abitanti la partecipazione universitaria adatta alla loro proporzione etnica all'interno della popolazione. Molti considerarono questa legge la prima legge sui giudei perch\u00e9 limit\u00f2 particolarmente la popolazione ebraica considerata diversamente dalla precedente pratica forense una minoranza invece di una confessione.\nA capo dello scautismo.\nIl 10 giugno 1922 il Reggente Mikl\u00f3s Horthy nomin\u00f2 P\u00e1l Teleki capo dello scautismo ungherese. Teleki fu un personaggio popolare e di grande effetto nella storia del movimento studentesco. Per\u00f2 non port\u00f2 il titolo per un lungo tempo, infatti nel marzo 1923 rassegn\u00f2 le sue dimissioni in riferimento al suo stato di salute. Il reggente lo destitu\u00ec dall'incarico e lo nomin\u00f2 capo scout onorario. In questo ruolo fu l'organizzatore e direttore del 4\u00ba Jamboree mondiale dello scautismo che si tenne a G\u00f6d\u00f6ll\u0151 nel 1933: trentamila scout provenienti da numerosi paesi del mondo campeggiarono nel parco del Castello Reale.\nLa seconda Presidenza del Consiglio.\nNel 1938 ritorn\u00f2 alla politica, prima da ministro del Culto. Fu uno dei leader della delegazione ungherese alle trattative del Primo Arbitrato di Vienna. Nell'interesse della riconquista dei territori perduti Teleki fu un anglofilo convinto a differenza del capo del governo B\u00e9la Imr\u00e9dy, che invece si rivolse invece verso le Potenze dell'Asse, cio\u00e8 Germania e Italia. Il parlamento accett\u00f2 sotto il suo governo la legge 1939, n. 4 cio\u00e8 la seconda legge sui giudei. Durante il suo governo furono riannesse la Rutenia subcarpatica (l'attuale Oblast ucraino di Transcarpazia) nel marzo 1939 e la Transilvania settentrionale nel 30 agosto 1940 dovuto al Secondo Arbitrato di Vienna. Durante la sua presidenza \u2013 nonostante e inoltre una giurisdizione discriminante\u00a0\u2013 furono iniziati grandiosi investimenti infrastrutturali e riforme sociali (p.es. il Fondo Nazionale della Tutela del Popolo e della Famiglia). Alle elezioni di Pentecoste nel 1939 il suo partito governativo, il Partito della Vita Ungherese ottenne il successo pi\u00f9 grande dell'era Horthy. Nello stesso tempo in seno al governo e anche al di fuori, le forze di estrema destra si facevano pi\u00f9 forti.\nL'indubbio successo della seconda Presidenza di P\u00e1l Teleki fu che nel settembre 1939 il governo ungherese respinse la domanda tedesca per l'uso del tratto di linea ferroviaria Nagyszal\u00e1nc-Velejte estendendosi sul territorio ungherese per rendere possibile la percorrenza ai treni trasportando rifornimento e feriti tedeschi dal fronte polacco. Dopo la caduta della Polonia nel settembre 1939 il governo ungherese apr\u00ec la frontiera ai fuggitivi polacchi e gli diede ogni aiuto possibile. Fino all'invasione tedesca del marzo 1944 scuole e organizzazioni polacche funzionarono in Ungheria. Sempre su ordine di P\u00e1l Teleki fu organizzata ed equipaggiata in segreto una legione ungherese, allo scopo di combattere nella guerra d'inverno (guerra russo-finnica, 30 novembre 1939 \u2013 13 marzo 1940) a fianco dei finlandesi contro le truppe sovietiche.\nIl 20 novembre 1940 il governo ungherese ader\u00ec al Patto Tripartito (Germania, Italia e Giappone) riconoscendo l'egemonia europea dell'Italia fascista e della Germania nazista, che significava il restringimento fatale della politica estera di Teleki e della libert\u00e0 d'azione del suo governo. Secondo il patto, l'Ungheria sarebbe dovuta intervenire in soccorso delle Potenze dell'Asse se qualche stato fino ad allora neutrale le avesse attaccate.\nLa guerra e la morte.\nIl 12 dicembre 1940 a Belgrado il governo ungherese stipul\u00f2 il \"Patto di Amicizia Eterna\" con la Jugoslavia. Tuttavia, dopo il colpo di Stato militare jugoslavo, antitedesco, l'amministrazione berlinese annunci\u00f2 l'esigenza del passaggio delle truppe tedesche attraverso l'Ungheria. Teleki si trovava nella condizione di dover scegliere tra la Germania - che agli occhi dei nazionalisti ungheresi aveva reso possibile la benevola revisione del Trattato del Trianon e che pareva in una posizione vincente - e la Gran Bretagna, all'epoca sola nella sua lotta antinazista, che abbandonarono l'area da ogni punto di vista ma che disponeva di significative riserve finanziarie, senza contare che l'evolversi degli eventi l'avrebbe portata ad essere al fianco dell'Unione Sovietica.\nTeleki voleva attenersi al patto di amicizia contro la Germania ma cos\u00ec facendo venne informato il 2 aprile 1941 dall'ambasciatore britannico che Budapest poteva contare di ricevere una dichiarazione di guerra da Londra in caso di attacco combinato contro la Jugoslavia. La mattina del 3 aprile 1941, l'indomani della sfilata delle truppe tedesche contro lo Stato balcanico, Teleki fu trovato morto nella sua suite del Palazzo S\u00e1ndor, ucciso da un colpo alla testa. Sulla sua scrivania fu trovata una lettera di tono drammatico indirizzata al reggente nella quale condann\u00f2 con parole gravi l'aggressione contro Belgrado. Le truppe tedesche erano gi\u00e0 partite per la Jugoslavia prima della notizia della sua morte, di cui Hitler e Mussolini non si curarono molto. Sebbene le circostanze abbiano provocato tanti dibattiti, sulla base delle prove disponibili la storiografia attribuisce al suicidio di Teleki motivazioni politiche pi\u00f9 che morali.\nIn quanto ben disposto nei confronti del Duce e firmatario del Patto Tripartito la sua figura cadde nell'oblio durante il periodo della Repubblica Popolare d'Ungheria. Tuttavia al termine della Guerra Fredda in molti apprezzarono l'atteggiamento non servile che tenne nei confronti del Terzo Reich e dell'Italia fascista e a G\u00f6d\u00f6ll\u0151 nel 2001 venne eretta una statua in suo onore. Nel 2004 un gruppo di intellettuali ungheresi e uomini d'affari polacchi hanno partecipato all'innalzamento di un monumento alla memoria di Teleki a Balatonbogl\u00e1r, dopo il fallimento del tentativo di erigere una statua a Budapest. Inoltre una via di Varsavia porta il suo nome."}
{"id": "1341260", "revid": "118681018", "url": "https://it.wikipedia.org/wiki?curid=1341260", "title": "Abbenrode", "text": "Abbenrode \u00e8 una frazione del comune tedesco di Nordharz, nel \"Land\" della Sassonia-Anhalt."}
{"id": "1341262", "revid": "110157", "url": "https://it.wikipedia.org/wiki?curid=1341262", "title": "Abberode", "text": "Abberode \u00e8 un comune tedesco di 374 abitanti, situato nel land della Sassonia-Anhalt."}
{"id": "1341268", "revid": "486946", "url": "https://it.wikipedia.org/wiki?curid=1341268", "title": "Ostiamare", "text": ""}
{"id": "1341269", "revid": "1874129", "url": "https://it.wikipedia.org/wiki?curid=1341269", "title": "Staffordshire Moorlands", "text": "Staffordshire Moorlands \u00e8 un distretto dello Staffordshire, Inghilterra, Regno Unito, con sede a Leek.\nIl distretto fu creato con il Local Government Act 1972, il 1\u00ba aprile 1974 dalla fusione dei distretti urbani di Biddulph, e Leek con il distretto rurale di Cheadle e il distretto rurale di Leek."}
{"id": "1341270", "revid": "767487", "url": "https://it.wikipedia.org/wiki?curid=1341270", "title": "H\u00e9l\u00e8ne Grimaud", "text": "Biografia.\nH\u00e9l\u00e8ne Grimaud \u00e8 nata da una famiglia di origine corsa ed ebrea nordafricana, che aveva cambiato il proprio cognome Grimaldi poco prima che lei nascesse. Nella sua autobiografia racconta di un'infanzia costellata di avventure da bambina iperattiva.\nIniziata al pianoforte sin dal 1976, H\u00e9l\u00e8ne Grimaud compie i primi studi sotto la guida di Jacqueline Courtin al Conservatorio di Aix-en-Provence. Prosegue a Marsiglia con Pierre Barbizet ed entra nel 1982 al Conservatoire de Paris nella classe di Jacques Rouvier. \nSi diplomer\u00e0 con il massimo dei voti a sedici anni, nel 1985. Nello stesso anno incide il suo primo disco, il \"Secondo Concerto\" di Sergei Rachmaninov, che le varr\u00e0 il \"Grand Prix du Disque\" dell'Acad\u00e9mie Charles-Cros. Ha lanciato la sua carriera di pianista professionista nel 1987, quando si \u00e8 prodotta in un recital solistico a Parigi ed in un concerto con l\"Orchestre de Paris\" sotto la direzione di Daniel Barenboim. \nNello stesso anno, ha partecipato al Midem di Cannes e al festival di La Roque-d'Anth\u00e9ron.\nA ventun anni si \u00e8 trasferita a Tallahassee in Florida e pi\u00f9 tardi (1997) ha vissuto anche nella Contea di Westchester fuori New York. Questo periodo negli Stati Uniti \u00e8 coinciso con una lunga crisi, ma anche con la nascita del suo amore per i lupi. Si occupa infatti notoriamente della tutela di questi animali, per la quale ha fondato con il fotografo Henry Fair il \"Wolf Conservation Center\".\nNel 2008 suona nella Fantasia corale di Beethoven ai The Proms di Londra e, con Claudio Abbado, realizza la loro prima registrazione in un DVD pubblicato da Deutsche Grammophon. Il video documenta il concerto registrato nello stesso anno a Lucerna con la Lucerne Festival Orchestra. Il programma prevede, come brano di apertura, il Concerto per pianoforte e orchestra n. 2 di Rachmaninov.\nNel 2010 subisce un intervento per la rimozione di un cancro allo stomaco.\nNel 2011 si interrompe la sua collaborazione con Claudio Abbado, in seguito a dissapori legati alla scelta della cadenza da eseguire in un concerto di Mozart.\nLa pianista ha venduto fino al 2013 oltre 850.000 CD per la Deutsche Grammophon, un risultato che fa di lei una delle star classiche attualmente pi\u00f9 popolari.\nConvive con il fotografo Mat Hennek.\nDiscografia.\nPer la Denon\nPer la Erato\nPer la Teldec\nPer la Warner Classics\nPer la Deutsche Grammophon\nPer la Sony\nLibri.\nSi tratta di testi autobiografici, che spesso trattano della sua passione per i lupi."}
{"id": "1341272", "revid": "486946", "url": "https://it.wikipedia.org/wiki?curid=1341272", "title": "Tudhalia II", "text": ""}
{"id": "1341274", "revid": "339392", "url": "https://it.wikipedia.org/wiki?curid=1341274", "title": "Nu\u00f1ez (Buenos Aires)", "text": ""}
{"id": "1341277", "revid": "1543377", "url": "https://it.wikipedia.org/wiki?curid=1341277", "title": "Tamworth (Regno Unito)", "text": "Tamworth \u00e8 una citt\u00e0 e un distretto con status di borough dello Staffordshire, Inghilterra.\nGeografia.\nTamworth \u00e8 situata nell'Inghilterra, presso la confluenza del fiume Anker nel Tame. La citt\u00e0 sorge a a nord di Birmingham.\nStoria.\nEpoca romana.\nQuando i Romani arrivarono in Britannia, (43\u201341 a.C.) la valle del Trent era dimora della trib\u00f9 britannica dei Coritani. Tamworth era situata vicino alla strada romana Watling Street e a pochi chilometri dalla citt\u00e0 di \"Letocetum\".\nRegno di Mercia.\nA seguito della fine del dominio romano sulla Britanna, l'area intorno alla valle del Tame venne occupata dagli Anglosassoni provenienti dalla Germania settentrionale e dallo Jutland. Lo storico Stephen Pollington afferma che i colonizzatori che raggiunsero Tamworth fossero Angli, che avevano lasciato la loro patria dopo che l'innalzamento del livello del mare aveva sommerso molte delle loro terre. Gli Angli arrivarono da nord, navigando nell'entroterra attraverso l'Humber, il Trent e il Tame e si stabilirono in un ampio spiazzo presso il fiume Tame che essi chiamarono \"Tomwor\u00f0ig\". L\u00ec crearono il loro insediamento chiamato \"Tomtun\" \u2013 \"Tame-town\" \u2013 difeso da una palizzata. Queste genti chiamarono se stessi \"Tomsaete\": \"abitanti della valle del Tame\". In principio Tomtun era poco pi\u00f9 di un villaggio fortificato ma col tempo si espanse oltre il fiume Anker e all'interno del suo perimetro si trovavano un'ampia sala per le riunioni pubbliche, abitazioni individuali ed edifici agricoli come stalle e granai. Il benessere aument\u00f2 e Tamworth venne ulteriormente fortificata.\nI Tomsaete era una trib\u00f9 guerriera, ma quando i soldati raggiungevano la maggiore et\u00e0 e si ritiravano dal servizio militare, venivano loro concessi appezzamenti di terra da coltivare, gestire e difendere: dapprima vennero distribuite le terre fertili lungo i fiumi, poi le zone collinari. Il territorio continu\u00f2 ad espandersi, allargando l'influenza della trib\u00f9 che giunse a controllare l'area conosciuta come Midlands. Inizialmente il potere era mantenuto attraverso unioni e alleanze tra le famiglie dominanti. Con il tempo, questa forma di governo di \"signori della guerra\" si svilupp\u00f2 e la terra dei Tomsaete divent\u00f2 un regno con un unico sovrano.\nI Tomsaete abitavano nel cuore di Mercia, e Tamworth fu il centro del Regno sotto Penda. Il Re non aveva una residenza stabile ma si muoveva all'interno dei suoi territori; Tamworth fu comunque la dimora della sua famiglia e dei figli.\nDurante il regno del re Offa fu la capitale unica del Regno di Mercia, il pi\u00f9 grande dei regni in cui l'Inghilterra era divisa durante il periodo dell'Eptarchia. Era di gran lunga la pi\u00f9 grande citt\u00e0 delle Midlands quando citt\u00e0 come Birmingham, al giorno d'oggi molto pi\u00f9 grandi, erano allora ancora agli inizi del loro sviluppo. Questo era in gran parte dovuto alla sua posizione strategica all'intersezione tra il Tame e l'Anker, situando la citt\u00e0 perfettamente al centro dei traffici commerciali.\nLa citt\u00e0 fu saccheggiata dai Dani nell'874. Rimase in rovina fino al 913, quando Ethelfleda, figlia del re Alfredo il Grande e sovrana di Mercia, la ricostru\u00ec e fece erigere un fortilizio per difenderla dalle invasioni vichinghe. La regina rese Tamworth la sua dimora principale \u00e8 l\u00ec mor\u00ec nel 918. Nella chiesa di Tamworth nel 926, una sorella del re Atelstano, forse santa Edith di Polesworth, spos\u00f2 lo scandinavo Sitric C\u00e1ech, re di J\u00f3rv\u00edk e di Dublino.\nEpoca medievale.\nNell'XI secolo venne costruito un castello normanno, probabilmente sul sito del precedente forte sassone. Visibile ancora oggi, \u00e8 un importante sito turistico. \nNel Medio Evo Tamworth era diventata una citt\u00e0 di mercato. Nel 1337 le fu concesso il diritto di tenere due fiere: queste erano simili a mercati ma si potevano tenere solo una volta all'anno e attraevano un gran numero di venditori e compratori provenienti anche da molto lontano.\nNel 1345 Tamworth sub\u00ec un disastroso incendio che bruci\u00f2 gran parte della citt\u00e0, che venne presto ricostruita e ampliata.\nXVI e XVII secolo.\nLa regina Elisabetta rilasci\u00f2 a Tamworth altri privilegi nel 1560.\nVenne concesso nel 1588 lo status di borough con il diritto di tenere una terza fiera annuale.\nLa citt\u00e0 fu colpita da epidemie di peste nel 1563, 1579, 1597\u201398, 1606 e 1626. Nonostante le molte morti, ogni volta la popolazione si riprese.\nGiacomo I, il primo re d'Inghilterra della dinastia Stuart, visit\u00f2 Tamworth nel 1619 e fu ospitato da Sir John Ferrers nel castello di Tamworth. Il Principe di Galles (il futuro re Carlo I) alloggi\u00f2 presso William Comberford nella Moat House, dimora costruita nel 1572.\nIl castello di Tamworth venne assediato dalle forze fedeli al Parlamento durante la guerra civile nel 1643.\nTamworth continu\u00f2 a crescere ed era una delle citt\u00e0 pi\u00f9 popolose delle Midlands nel 1670, quando il calcolo delle imposte del focatico del Warwickshire e dello Staffordshire elenc\u00f2 un totale di circa 320 famiglie. Il suo vantaggio commerciale si basava sul controllo del passaggio dei traffici su due importanti ponti, uno sull'Anker (\"The Old Bolebridge\", demolito nel 1878\u201379) e l'altro sul Tame, lungo la strada che andava da Londra a Chester. Anche se rimase una citt\u00e0 di mercato a livello locale, operava un commercio molto attivo fornendo ai viaggiatori e ai mercanti in transito generi di prima necessit\u00e0, vettovaglie e alloggi, mantenendo legami commerciali fino a Bristol. La riconferma da parte di Carlo II dei privilegi di \"borough\" nel 1663 diede un'ulteriore spinta allo sviluppo della citt\u00e0.\nXVIII e XIX secolo.\nNel 1801, la popolazione super\u00f2 i abitanti. \nCi furono numerosi miglioramenti per Tamworth durante il XIX secolo: nel 1807 le strade vennero lastricate. Nel 1835 arriv\u00f2 l'illuminazione a gas e alla fine del secolo venne creata la rete di condutture per la fornitura di acqua.\nLa citt\u00e0 crebbe rapidamente durante rivoluzione industriale, grazie alle vicine miniere di carbone. Con la costruzione del Coventry Canal, che attraversa la citt\u00e0, venne collegata alla rete di navigazione fluviale. Nel 1847 la ferrovia arriv\u00f2 a Tamworth con la linea Derby-Birmingham della Midland Railway, e in seguito la London and North Western Railway assicur\u00f2 treni diretti verso la capitale.\nNel 1880 venne costruito l'ospedale a spese di William MacGregor (1848\u20131937), uno dei principali benefattori di Tamworth. MacGregor contribu\u00ec ad erigere anche due chiese nelle vicine localit\u00e0 di Glascote e Hopwas; fece fondere le campane per la chiesa di Santa Edith; promosse l'apertura di una biblioteca pubblica, un circolo per i lavoratori, una scuola (oggi chiamata William MacGregor School) e diede vita alla Societ\u00e0 Cooperativa nel 1885.\nTamworth \u00e8 stata storicamente divisa tra Staffordshire e Warwickshire, con il confine di contea che passava per il centro della citt\u00e0. Il confine venne ridisegnato nel 1888, e la citt\u00e0 pass\u00f2 interamente allo Staffordshire.\nStoria moderna.\nLe prime case popolari vennero costruite nel 1900, la prima biblioteca pubblica nel 1905.\nL'energia elettrica arriv\u00f2 nel 1924.\nTamworth crebbe rapidamente negli anni del dopoguerra raggiunta dall'espandersi verso sudovest della conurbazione delle Midlands Occidentali. Una popolazione di circa abitanti nel 1931 arriv\u00f2 quasi a appena dopo la seconda guerra mondiale; questa cifra rimase pressoch\u00e9 costante fino alla fine degli anni Sessanta quando venne realizzato un nuovo piano di espansione urbanistica. Come parte di questo piano le periferie cittadine vennero ampliate per includere l'area industriale intorno a Wilnecote a sud est. Nel 1961 gli abitanti della nuova area allargata erano . Nel 1971 erano ; nel 1981 ; nel 1991 e nel 2001 , ci\u00f2 significa che la popolazione della citt\u00e0 \u00e8 quasi raddoppiata in 30 anni.\nEconomia.\nIndustria.\nLa casa automobilistica Reliant fu fondata a Tamworth nel 1935 da T. L. Williams e E. S. Thompson, e vetture a quattro ruote come la Scimitar, auto economiche a tre ruote come la Regal, sono state prodotte qui fino a quando la societ\u00e0 si trasfer\u00ec a Cannock nel 1998. Un anno dopo la fabbrica venne rasa al suolo e al suo posto \u00e8 stato edificato un nuovo quartiere residenziale chiamato \"Scimitar Park\" le cui vie hanno il nome di modelli di autovetture prodotte dalla Reliant.\nAree naturali.\nIntorno a Tamworth ci sono sei riserve naturali: Hodge Lane (Amington), Kettlebrook, Tameside, Dosthill Park, Warwickshire Moor e Broadmeadow."}
{"id": "1341280", "revid": "174925", "url": "https://it.wikipedia.org/wiki?curid=1341280", "title": "Tudhalia III", "text": ""}
{"id": "1341281", "revid": "339392", "url": "https://it.wikipedia.org/wiki?curid=1341281", "title": "Gruppo Unicredito", "text": ""}
{"id": "1341288", "revid": "174852", "url": "https://it.wikipedia.org/wiki?curid=1341288", "title": "Arnuanda II", "text": ""}
{"id": "1341290", "revid": "152625", "url": "https://it.wikipedia.org/wiki?curid=1341290", "title": "Palazzinari", "text": ""}
{"id": "1341292", "revid": "6923", "url": "https://it.wikipedia.org/wiki?curid=1341292", "title": "Clock House Station (Londra)", "text": ""}
{"id": "1341293", "revid": "203463", "url": "https://it.wikipedia.org/wiki?curid=1341293", "title": "Alberto Pasini", "text": "Biografia.\nAll'et\u00e0 di due anni perse il padre Giuseppe, e la madre Adelaide Crotti Balestra lo port\u00f2 a Parma, nella casa dello zio Antonio Pasini, pittore e collaboratore di Giovanni Bodoni. A 17 anni si iscrisse all'Accademia di Belle Arti di Parma, scegliendo la sezione paesaggio. Fu poi indirizzato alla litografia dal direttore dell'accademia, l'incisore Paolo Toschi. Tra i suoi primi lavori una serie di trenta litografie sui castelli del ducato di Parma e Piacenza (1850-51).\nPrese parte alla prima guerra d'indipendenza come milite della colonna di Modena. Dopo aver soggiornato per breve tempo a Torino, nel 1851 and\u00f2 a Ginevra e poi a Parigi, dove fu indirizzato dal Toschi allo studio di Henriquel Dupont, che lo present\u00f2 al celebre acquarellista e incisore Eug\u00e8ne Cic\u00e9ri. Nel 1854 pass\u00f2 nello studio di Th\u00e9odore Chass\u00e9riau, che valorizz\u00f2 in lui la propensione per la pittura orientalista.\nNel marzo 1855, per intervento di Chass\u00e9riau, ottenne di essere aggregato come disegnatore a una missione diplomatica del governo francese in Persia, Turchia, Siria, Arabia ed Egitto. Durante quel viaggio realizz\u00f2 una sessantina di studi e molti disegni, che furono la base delle opere del genere verista di stampo esotico che fecero la sua fortuna prima in Francia e poi in Italia.\nOttenne molte onorificenze. A Parigi fu decorato della Medaglia d'Onore per la pittura, lo Sci\u00e0 di Persia gli confer\u00ec il titolo di \"Ufficiale del Leone e del Sole\", Napoleone III lo decor\u00f2 della Legion d'Onore (1878), il re d'Italia dell'Ordine dei Santi Maurizio e Lazzaro.\nLe sue opere sono conservate nei musei e gallerie d'arte di tutto il mondo, tra cui le Gallerie d'Arte Moderna di Torino, Milano, Firenze e Roma; la Galleria Nazionale, il Museo Fondazione Cariparma e la Pinacoteca Stuard di Parma; la Pennsylvania Academy of Arts di Filadelfia, la casa d'aste Christie's di Londra, e L'art institute di Chicago.\nA Parma gli \u00e8 dedicato \"viale Alberto Pasini\", una strada dell'Oltretorrente che collega Barriera Santa Croce con viale Piacenza.\n\u00c8 sepolto nel Cimitero monumentale di Torino.\nOpere.\nNota: l'elenco \u00e8 incompleto. "}
{"id": "1341295", "revid": "6923", "url": "https://it.wikipedia.org/wiki?curid=1341295", "title": "Elmers End Station (Londra)", "text": ""}
{"id": "1341296", "revid": "48344", "url": "https://it.wikipedia.org/wiki?curid=1341296", "title": "Bruto primo (Alfieri)", "text": ""}
{"id": "1341303", "revid": "339392", "url": "https://it.wikipedia.org/wiki?curid=1341303", "title": "Liverpool Street Station (Londra)", "text": ""}
{"id": "1341304", "revid": "174852", "url": "https://it.wikipedia.org/wiki?curid=1341304", "title": "De La Gu\u00e9rini\u00e8re", "text": ""}
{"id": "1341305", "revid": "767487", "url": "https://it.wikipedia.org/wiki?curid=1341305", "title": "IRCd", "text": "Un IRCd, abbreviazione di Internet Relay Chat daemon, \u00e8 un software che permette di utilizzare il protocollo irc su un server. Il demone rimane in ascolto delle connessioni dei client (fino a un massimo consentito) e quando un client esegue la richiesta di connessione (dopo aver effettuato i controlli su nick, ban, ecc.) fa accedere il client al network, direttamente (hub) o indirettamente (leaf).\nStoria.\nIl primo IRCd, WiZ on IRC \u00e8 stato scritto da Jarkko Oikarinen nel 1989. Con l'aiuto di altri progetti tra i quali, quello di Markku Savela (msa on IRC), arriv\u00f2 alla versione \"2.2+msa release\".\nAll'inizio gli IRCd non avevano tutte le funzionalit\u00e0 che troviamo oggi. Ad esempio non esistevano i nomi del canali (ma erano numerati) e lo status di operatore. Comandi oggi inesistenti, erano ad esempio \"CHANNEL 0\" che permetteva di uscire da tutti i canali.\nArrivati alla versione 2.7 si implement\u00f2 i nomi dei canali (prima con \"+canale\" e poi, come attualmente, con \"#canale\"), si istitu\u00ec la possibilit\u00e0 di ban (\"mode +b\"). Successivamente nella versione 2.8 aggiunsero la possibilit\u00e0 di creare canali speciali (oggi in disuso) tra cui: \"&amp;canale\" (Canali locali del server) e \"!canale\" (Canali di emergenza).\nTutte le successive modifiche furono di minore importanza per gli utenti, anche se fondamentali, tra cui: anti-flood nick e canali, helpop, ecc.\nFunzionalit\u00e0.\nPorte.\nLe porte normalmente utilizzate sono la 6666, 6667, 6668. Oltre a queste porte l'IRCd apre altre porte per la comunicazione tra altri server, services o stats (solitamente 529 e 194).\nSSL.\nIntegrato nella versione 2.8 \u00e8 possibile connettersi attraverso una connessione SSL (se il server lo prevede!). Se questo non fosse possibile esistono numerosi tunnel che possono essere utilizzati. La porta standard \u00e8 la 6697.\nIP.\nDalla versione 2.9 \u00e8 possibile utilizzare sia IPv6 che IPv4."}
{"id": "1341306", "revid": "339392", "url": "https://it.wikipedia.org/wiki?curid=1341306", "title": "St Pancras Station (Londra)", "text": ""}
{"id": "1341308", "revid": "339392", "url": "https://it.wikipedia.org/wiki?curid=1341308", "title": "Victoria Station (Londra)", "text": ""}
{"id": "1341309", "revid": "339392", "url": "https://it.wikipedia.org/wiki?curid=1341309", "title": "Waterloo Station (Londra)", "text": ""}
{"id": "1341320", "revid": "118834", "url": "https://it.wikipedia.org/wiki?curid=1341320", "title": "Dondolo (Beckett)", "text": ""}
{"id": "1341322", "revid": "486946", "url": "https://it.wikipedia.org/wiki?curid=1341322", "title": "Gigi (teatro)", "text": ""}
{"id": "1341323", "revid": "547034", "url": "https://it.wikipedia.org/wiki?curid=1341323", "title": "Vincenzo Pardini", "text": "Collabora a \"La Nazione\" e alle riviste \"Nuovi Argomenti\" e \"Paragone\".\nBiografia.\nVincenzo Pardini nasce nel 1950 a Fabbriche di Vallico (Lucca).\nInizia a scrivere da bambino, appassionandosi a Carlo Collodi e Renato Fucini. \nNel 1975, a venticinque anni, spedisce alcuni dei suoi racconti a Enzo Siciliano per la rivista \"Nuovi Argomenti\". L'anno seguente due di questi racconti furono pubblicati. Durante la sua carriera ebbe modo di conoscere alcuni importanti scrittori italiani: Giovanni Raboni, Cesare Garboli, Natalia Ginzburg (che lo defin\u00ec \"\"Il nostro Maupassant\" \") e Alberto Moravia .\nHa lavorato come guardia giurata e oggi vive a Stabbiano, in una zona ai confini con la Garfagnana.\nTematiche.\nLo stereotipo ricorda Pardini come \"lo scrittore degli animali\". Malgrado la forte presenza di un mondo animale, spesso ferino, l'opera di Pardini \u00e8 incentrata sulla condizione umana. La patina mitologica e metaforica racconta in realt\u00e0 la follia e le tenebre dell'animo umano .\nGli animali per Pardini esprimono una sacralit\u00e0 spaventosa ed al contempo affascinante, l'ambientazione boschiva rimanda ai luoghi di vita dell'autore, sottolinenando la sua profonda conoscenza delle tradizioni locali e del territorio fisico .\nAll'interno delle sue storie appaiono spesso personaggi in divisa, forse un rimando alla sua professione di una vita .\nOpere.\nHa pubblicato diverse raccolte di racconti, fra cui \"La terza scimmia\", vincitore del premio Pasolini per la narrativa 2001, e \"Tra uomini e lupi\", vincitore del premio Viareggio Repaci un libro per l'inverno edizione 2006 e finalista al Premio Volponi; diversi romanzi, fra cui \"Jodo Cartamigli\", da cui \u00e8 stato tratto il film \"Il mio West\" e vincitore del Gandovere Franciacorta e del Corrado Alvaro Rhegium Julii edizione 1989; e libri per bambini, fra cui \"Gnenco il pirata\", adottato anche nelle scuole.\nUn suo racconto, dal titolo \"Acchiappatassi\", si trova nel \"Meridiano Mondadori\" dedicato ai classici del Novecento."}
{"id": "1341325", "revid": "41316", "url": "https://it.wikipedia.org/wiki?curid=1341325", "title": "Aeroporto Ivato", "text": ""}
{"id": "1341328", "revid": "174852", "url": "https://it.wikipedia.org/wiki?curid=1341328", "title": "Giacomo Edoardo Stuart", "text": ""}
{"id": "1341332", "revid": "41316", "url": "https://it.wikipedia.org/wiki?curid=1341332", "title": "Aeroporto IVATO", "text": ""}
{"id": "1341340", "revid": "109483761", "url": "https://it.wikipedia.org/wiki?curid=1341340", "title": "M\u00e9d\u00e9ric Louis \u00c9lie Moreau de Saint-M\u00e9ry", "text": "Biografia.\nNato nella colonia francese della Martinica, studi\u00f2 diritto e divenne avvocato al Parlamento di Parigi; dal 1780 fu membro del Consiglio superiore di Saint-Domingue e ricevette l'incarico di studiare la legislazione coloniale francese. \nSostenitore del processo rivoluzionario, nel 1789 venne eletto deputato per la Martinica all'Assemblea Costituente, dove si distinse per le sue doti politiche.\nMassone, fu membro della loggia parigina \"Les Neuf S\u0153urs\" del Grande Oriente di Francia.\nEsule negli Stati Uniti d'America tra il 1792 e il 1799, dopo il suo ritorno in patria ricopr\u00ec numerose cariche sotto il governo napoleonico, tra cui quella di amministratore del ducato parmense.\nCaduto in disgrazia, si ritir\u00f2 dalla vita pubblica nel 1806.\nAvvocato, storico, uomo d'affari, editore, Mederic Louis Elie Moreau de Saint-Mery fu il campione dell'ideologia coloniale: uomo apprezzato e stimato dalle autorit\u00e0 metropolitane, dimostr\u00f2 nel corso della sua lunga vita una sobriet\u00e0 e un'attenzione per l'obiettivit\u00e0 che non finiscono di stupire gli storici di Saint-Domingue. La sua vasta opera documenta con rigore e con estrema precisione la vita economica e sociale di Saint-Domingue, certamente tra le fonti a stampa pi\u00f9 significative per lo studio della societ\u00e0 dominicana. Originario della Martinica, dove viveva con la madre, Saint-Mery comp\u00ec i suoi studi giuridici a Parigi per tornare a professare come avvocato presso il \"Conseil superieur di Le Cap\". I suoi primi studi sulla legislazione coloniale risalgono al periodo 1780/1785, quando, per conto del ministro della Marina De Castries, intraprese la raccolta di tutte le leggi concernenti le colonie caraibiche, poi pubblicata sotto il titolo di \"Loix et constitutions des colonies fran\u00e7aises de l'Am\u00e9rique sous le Vent\" (1791). Proprio a quest'attivit\u00e0 di giurista e storico coloniale Moreau de Saint-Mery dovette la propria fama e le proprie conoscenze altolocate che lo portarono, nel breve arco del quinquennio 1785-1790, a diventare magistrato del Conseil superieur di Le Cap, gran maestro della loggia massonica delle Neuf Soeurs, presidente degli elettori del distretto di Saint-Eustache, primo presidente degli elettori parigini. Amico di Bailly, di Lafayette, di Barnave, ottenne di essere ammesso all'Assemblea Nazionale in rappresentanza della Martinica. In questa veste Saint-Mery divenne il pi\u00f9 strenuo difensore degli interessi coloniali, in un'attivit\u00e0 incessante di oratore, polemista, parlamentare, che lo port\u00f2 alla produzione di una quantit\u00e0 di discorsi, di pamphlets, di proposte di legge che testimoniano della sua energia e della sua verve politica. Se in opere marcatamente politiche, quali le \"Observations d'un habitant des colonies sur le memoire en faveur des gens de couleur\" (1789), la \"Memoire justificatif\" (1790), le \"Considerations pr\u00e9sent\u00e9es aux vrai amis du repos et du bonheur de la France, \u00e0 l'occasion des nouveaux mouvements de quelques saidisant Amis des Noirs\" (1791), lo spirito polemico prevale sulla ricerca storica, nella \"Description topographique, phisique, civile, politique et historique de la partie fran\u00e7aise de l'ile Saint-Domingue\" (1797) un'analisi attenta si accompagna con una nostalgica rappresentazione del mondo coloniale, prima della grande rivolta del 1791, in un ritratto esaustivo della societ\u00e0 dominicana. Scritta tra il 1787 e il 1789 e pubblicata a Filadelfia nel 1797, dove Saint-Mery si trasfer\u00ec per sfuggire al Terrore, i due volumi della Description costituiscono il tentativo pi\u00f9 completo e meglio riuscito di rappresentare la colonia di Saint-Domingue. Sarebbe tuttavia errato leggere e interpretare la Description solo come una ricca raccolta di informazioni e di ricerche sulla vita della colonia: l'acume politico dell'autore, il suo ruolo strategico all'interno del partito coloniale, la sua posizione di assoluto primo piano nei primi mesi della Rivoluzione, ne fanno un'opera squisitamente politica nella quale ogni osservazione, ogni dato, ogni rilevazione hanno uno scopo e un significato precisi. E infatti significativamente, Saint-Mery descrisse la colonia, nel 1797, non come si presentava in quel momento, ma come era prima del 1789 e come, secondo l'autore, avrebbe dovuto ritornare a essere se si voleva che continuasse ad esistere. Per lui Saint-Domingue era un insieme articolato, un corpo sociale in divenire e con una storia gi\u00e0 alle spalle, una sfida meritevole di un'adeguata valorizzazione: la sua ricostruzione dettagliata, quanto ricca di considerazioni economiche e sociali, era il risultato dell'impegno politico di un autore che voleva restituire alla Francia la sua colonia pi\u00f9 ricca. Pensata e scritta poco prima del luglio 1789, ma pubblicata dall'esilio di Philadelphia, dopo anni di lotte politiche e battaglie parlamentari a difesa del regime coloniale e schiavista, la Description di Saint-Mery appare come un prezioso contributo proposto alla classe politica francese affinch\u00e9 inizi a conoscere la storia vera e fortunata delle colonie francesi alle Antille: \u201cQualunque sia il destino che le attende, chiunque oser\u00e0 buttarsi nella loro amministrazione senza sapere ci\u00f2 che sono state, senza sapere che nel governo \u00e8 sempre attraverso la comparazione tra il punto di partenza con il punto di arrivo che \u00e8 possibile giudicare dove si pu\u00f2 arrivare, non sar\u00e0 mai preparato a farvi cessare ogni disordine e a renderle nuovamente preziose per la metropoli\u201d."}
{"id": "1341352", "revid": "287204", "url": "https://it.wikipedia.org/wiki?curid=1341352", "title": "Hattu\u0161ili II", "text": "L'elusivo Hattusili.\nSulla sua esistenza non c'\u00e8 consenso tra gli storici, essendo questi menzionato solo in un documento sulle azioni militari ittite in Siria: il trattato, successivo alla battaglia di Qade\u0161, tra Muwatalli II e Talmi-Sharrumma di Aleppo, che in quello scontro aveva combattuto a fianco del sovrano ittita. Nel preambolo storico del trattato si parla di \"Hattusili, re di Hatti\" dopo fatti riferiti a Tudhaliya I/II ed immediatamente prima dell'ascesa al trono di \u0160uppiluliuma I, il che colloca il suo supposto regno tra il 1.400 ed il 1.350 a.C.\nIn aggiunta va evidenziato che il secolo seguente Hattu\u0161ili III, nella sua genealogia, si proclama \"pronipote\" di Hattusili che, letteralmente, implicherebbe che questo Hattusili, certo il secondo, sarebbe stato il padre del grande \u0160uppiluliuma I; sappiamo tuttavia dai sigilli rinvenuti che quest'ultimo si proclamava \"figlio di Tudhaliya III\", circostanza generalmente accettata, che fa ritenere ai pi\u00f9 che pertanto il riferimento di Hattu\u0161ili III fosse a Hattu\u0161ili I, uno dei padri fondatori della nazione, a cui questi si sarebbe richiamato per omonimia con un generico \"pronipote\" che significherebbe \"discendente\".\nIl nome di Hattusili II non \u00e8 incluso in nessuna lista reale successiva e non ci \u00e8 pervenuto alcun suo sigillo reale, il che porta gli storici a ritenere che o non sia mai esistito o che al massimo possa essere stato un co-reggente temporaneo di un altro sovrano.\nUna ridda di ipotesi senza soluzione.\nOnofrio Carruba, al terzo congresso mondiale di ittitologia (1996), lanci\u00f2 l'ipotesi che Hattusili II potesse identificarsi con Kantuzzili, uno degli assassini di Muwatalli I e presumibile padre di Tudhaliya I/II che lo sostitu\u00ec sul trono.\nMa come ha convincentemente argomentato Beal, le liste delle offerte \"D\" ed \"E\" riportano il nome di Kantuzzili a fianco di un nome femminile, Walanni, che sappiamo dall'elenco delle Regine Regnanti ittite di Nuntarriyasha aver preceduto in ordine temporale in tale incarico Nikkalmati, moglie di Tudhaliya I/II. Questa circostanza avvalora l'ipotesi che tra Muwatalli I e Tudhaliya I/II abbia regnato Kantuzzili, che Walanni sia stata la sua sposa reale e non quella di Muwatalli e che soprattutto, essendo riportato in ambo i testi tale personaggio col nome Kantuzzili, difficilmente lo si possa identificare con il fantomatico Hattusili II.\nStorici come Otten e Astour ritengono che non sia mai esistito e che il riferimento che troviamo nel trattato di Talmi-Sharrumma sia a Hattu\u0161ili I; Forlanini lo ipotizza, a livello puramente congetturale, figlio di Tudhaliya I/II di cui sarebbe stato inizialmente il \"tuhkanti\" e co-reggente, poi rimosso (o deceduto) e sostituito con il genero Arnuwanda I, successivamente adottato dal sovrano.\nAltri storici, come Houwink ten Cate e Guterbock, ipotizzano che possa essere stato Ta\u0161mi-Sharri, il figlio maggiore di Arnuwanda I e della regina Asmunikal, asceso poi eventualmente al trono con il nome di Hattusili; in tal caso seguirebbe il padre nell'ordine temporale e sarebbe deceduto rapidamente, lasciando il trono a Tudhaliya III che secondo tale ipotesi ne sarebbe stato il fratello minore.\nA questo proposito tuttavia, c'\u00e8 generale consenso accademico sul fatto che Ta\u0161mi-Sharri sia in effetti asceso al trono, ma che si tratti di Tudhaliya III, tra questi Klengel, che avanza l'eventuale ipotesi che Hattusili II sia stato non il figlio ma il fratello di Arnuwanda I, pertanto non di sangue reale, e che possa magari aver svolto brevemente la funzione di reggente per il giovane Tudhali\nBeal sviluppa ulteriormente il concetto, e ipotizza, in alternativa all'idea lanciata da Klengel, che Hattusili II possa essere stato in effetti il reggente di Tudhaliya, ma non in qualit\u00e0 di fratello di Arnuwanda bens\u00ec di figlio del re e di una sposa secondaria, quindi di secondo rango, il che spiegherebbe perch\u00e9 pur essendo il maggiore non fosse l'erede al trono; la circostanza di non trovarlo in alcuna lista reale, come ammette lo stesso autore, lascia per\u00f2 molti dubbi e fa pensare che al massimo sia stata una reggenza assai limitata.\nRimarchevole la circostanza che in un testo venga citato un nipote di Arnuwanda, tale Tulpi-Te\u0161ub, con Tudhaliya III ancora molto giovane; questo rende praticamente certa, come evidenziato da Houwink ten Cate, l'esistenza di un figlio del re pi\u00f9 adulto dell'erede designato, tale A\u0161mi-\u0160arrumma, forse morto prematuramente, che possa appunto esser stato, brevemente e quale co-reggente del padre, il fantomatico Hattusili.\nA oggi pertanto la collocazione e l'esistenza di Hattusili II restano pi\u00f9 che fortemente incerti."}
{"id": "1341354", "revid": "94902", "url": "https://it.wikipedia.org/wiki?curid=1341354", "title": "Cherif Tour\u00e9", "text": ""}
{"id": "1341360", "revid": "287204", "url": "https://it.wikipedia.org/wiki?curid=1341360", "title": "Un letto di leoni", "text": "Un letto di leoni (\"Lie Down with Lions\") \u00e8 un romanzo dello scrittore britannico Ken Follett pubblicato nel 1986.\nLa storia \u00e8 ambientata nella zona dell'Hindu Kush nei luoghi della guerriglia contro l'invasione sovietica dell'Afghanistan del 1979. Ken Follett mescola tutti gli elementi che ricorrono nei suoi romanzi: thriller, spionaggio, storia e sentimenti. Come precisa l'autore all'inizio del libro, diverse organizzazioni inviarono medici volontari in Afghanistan nel periodo della guerra, ma \"M\u00e9decins pour la Libert\u00e9\" \u00e8 immaginaria.\nTutti i personaggi rappresentati sono fittizi, ad eccezione di Massud. Le localit\u00e0 descritte sono invece tutte autentiche, tranne i villaggi di Banda e Darg, che sono inventati. Dal romanzo fu tratto, nel 1994, il film TV \"Aquila rossa\" di Jim Goddard con Timothy Dalton, Marg Helgenberger, Nigel Havers, Omar Sharif, Kabir Bedi e J\u00fcrgen Prochnow.\nTrama.\nParte prima, 1981\nJane Lambert \u00e8 una giovane donna inglese che vive in Francia come traduttrice. Ha una relazione da un anno con uno statunitense pi\u00f9 grande di lei, Ellis Thaler, il quale per\u00f2 ha un comportamento strano e non vuole saperne di impegnarsi. Ci\u00f2 che ignora \u00e8 che Ellis \u00e8 un agente della CIA spedito in Europa per incastrare un gruppo di terroristi turchi che combatte contro il regime militare instaurato nel loro paese. Mentre Ellis fa arrestare un importante esponente del KGB tendendogli una trappola, Jean-Pierre Debout, un medico francese comunista, viene incaricato di andare in Afghanistan per infiltrarsi nei luoghi della guerriglia contro l'invasione sovietica. Jean-Pierre, il quale da tempo corteggia Jane invano, le chiede di seguirlo. La ragazza, delusa dagli atteggiamenti di Ellis, \u00e8 tentata di accettare. Quando Jean-Pierre scopre che Ellis \u00e8 una spia, cerca di farlo arrestare dai russi e rivela a Jane la verit\u00e0. Quest'ultima, sconvolta, decide di partire con il medico per l'Afghanistan. Ellis riesce a sfuggire ai russi e a tornare negli Stati Uniti.\nParte seconda, 1982\nJane e Jean-Pierre si sposano poco prima di lasciare la Francia e partono immediatamente per l'Afghanistan. Entrano a far parte della comunit\u00e0 dei ribelli, con il compito di assistere e curare i malati. Jane per\u00f2 \u00e8 all'oscuro del vero obiettivo del marito: passare informazioni ai russi per ostacolare l'attivit\u00e0 dei guerriglieri che fanno capo a Massud e favorire cos\u00ec l'invasione sovietica. Jean-Pierre \u00e8 spinto ad agire cos\u00ec dal desiderio di vendetta nei confronti della societ\u00e0 occidentale e capitalista, che uccise suo padre, eroe della Resistenza contro i nazisti. Jane rimane incinta e mette al mondo una bambina, che viene chiamata Chantal. Nel frattempo negli Stati Uniti, Ellis Thaler cerca di riallacciare i rapporti con la figlia Petal, la quale per\u00f2 \u00e8 pi\u00f9 legata al nuovo compagno della madre. In seguito la CIA gli affida un nuovo incarico: partire per l'Afghanistan per stringere un accordo con i principali capi dei guerriglieri ribelli e favorire la loro unione in cambio della fornitura di nuove armi da parte dell'America.\nEllis decide di accettare, nella speranza di poter riallacciare una relazione con Jane. Quando per\u00f2 arriva in Afghanistan, nella \"valle dei Cinque Leoni\", si rende conto che le cose sono cambiate: Jane \u00e8 sposata e ha una figlia. La ragazza, che ha scoperto l'inganno del marito, cerca di convincere questo a non incontrare pi\u00f9 i russi e a ripartire immediatamente per l'Europa. Jean-Pierre per\u00f2, quando viene a sapere che Ellis sta organizzando un incontro tra tutti i principali capi dei ribelli, primo su tutti Masud, lo rivela ad Anatoly, nome in codice di un importante esponente del KGB. Anatoly progetta cos\u00ec un'imboscata per arrestare tutti insieme i capi dei ribelli, e porre fine alla guerriglia anti-sovietica. Per garanzia, porta via con s\u00e9 Jean-Pierre su un elicottero, assicurandogli che i russi andranno presto a prendere anche Jane e Chantal.\nDopo la sparizione del marito, Jane intuisce che questi ha continuato a collaborare con i russi. Ci\u00f2 favorisce il riavvicinamento tra Ellis e Jane. Durante una notte di passione, la ragazza si rende conto di non aver mai smesso di amare Ellis e di aver cercato con tutte le sue forze di reprimere i suoi sentimenti, mentendo anche a s\u00e9 stessa. Ellis le spiega anche le attivit\u00e0 che svolgeva un anno prima in Francia, e Jane comprende di averlo giudicato male. I due poi hanno un'intuizione: Jean-Pierre aveva sentito la notizia dell'incontro tra i capi dei ribelli e dopo essere fuggito \u00e8 evidente che l'abbia rivelato ai russi. Ellis decide cos\u00ec di annullare l'incontro.Anatoly e Jean-Pierre si mettono immediatamente alla ricerca di Ellis: vogliono arrestarlo e neutralizzarlo per i numerosi danni che ha causato all'Unione sovietica.\nEllis decide allora di lasciare al pi\u00f9 presto l'Afghanistan e convince Jane ad andare via con lui. Inizia cos\u00ec un interminabile viaggio per le valli afghane, con l'obiettivo di raggiungere il Pakistan e partire poi per l'Europa. Il viaggio \u00e8 reso difficile dai territori selvaggi, dal freddo, dalla scarsit\u00e0 di viveri, e dai bisogni della piccola Chantal. I russi intanto sono all'inseguimento. Jane ed Ellis raggiungono il passo di Kantiwar, ma l\u00ec, ormai stremati e senza pi\u00f9 forze, si arrendono al nemico, vengono arrestati e caricati su un elicottero con Anatoly e Jean-Pierre. Ellis per\u00f2, in un ultimo disperato tentativo, fa precipitare l'elicottero e spinge fuori i russi. Jane si trova faccia a faccia con Jean-Pierre ed \u00e8 costretta a sparargli. Poi l'elicottero riparte con Ellis ai comandi e Jane, Ellis e Chantal possono finalmente tornare nel mondo civile, in Europa.\nParte terza, 1983\nJane ed Ellis si trasferiscono a New York: lei lavorer\u00e0 come interprete per le Nazioni Unite, mentre lui si occuper\u00e0 della lotta contro la criminalit\u00e0 organizzata. I due decidono di sposarsi."}
{"id": "1341364", "revid": "1272592", "url": "https://it.wikipedia.org/wiki?curid=1341364", "title": "Chiesa di San Simeon Piccolo", "text": "La chiesa dei Santi Simeone e Giuda, \"vulgo\" San Simeon Piccolo, \u00e8 un edificio religioso della citt\u00e0 di Venezia, situato nel sestiere di Santa Croce, sul Canal Grande, a destra di palazzo Adoldo e di fronte alla stazione ferroviaria di Venezia Santa Lucia.\nNon va confusa con la vicina chiesa di San Simeone Grande; gli aggettivi si riferivano alle dimensioni degli edifici prima che nel Settecento San Simeon Piccolo assumesse l'imponente aspetto attuale.\nStoria.\nLa chiesa sarebbe stata fondata nel IX secolo dalle famiglie Adoldi e Briosi. All'XI secolo, periodo in cui venne definita una prima strutturazione amministrativa della citt\u00e0, dovrebbe risalire l'istituzione della parrocchia, mentre la consacrazione risale certamente al 21 giugno 1271.\nLa chiesa originaria era probabilmente ad impianto basilicale (con tre navate) e costruita parallelamente al Canal Grande. Tale struttura inizi\u00f2 a dare segni di cedimento nel XVI secolo, tanto da portare alla decisione di riedificarla completamente.\nNel 1718, su iniziativa del parroco Giambattista Molin detto \"Manera\", la ricostruzione della Chiesa venne affidata all'architetto Giovanni Scalfarotto, come ricorda anche una scritta sul pronao. Per procurare i fondi necessari, il Molin sarebbe ricorso ad una sorta di lotto con tanto di estrazioni.\nI lavori si poterono dire conclusi con la consacrazione del 27 aprile 1738, officiata da mons. Gaspare Negri, vescovo di Cittanova (Istria), gi\u00e0 sacerdote alunno di questa chiesa.\nSino al 1807 la chiesa era collegiata, quindi vi era insediato un piccolo capitolo, composto da due preti titolati che affiancavano il pievano nella gestione della parrocchia. Con il tempo, tuttavia, lo spirito comunitario e di condivisione venne meno e fu il solo parroco ad occuparsi della cura delle anime e dell'amministrazione dei sacramenti.\nInoltre, in quanto filiale della cattedrale di San Pietro, i suoi sacerdoti avevano l'obbligo di assistere alla benedizione del Sabato Santo nella matrice, ricevendo l'acqua benedetta per il proprio battistero.\nNel 1807, sotto il Regno d'Italia di Napoleone, fu soppresso il capitolo, ma la chiesa mantenne il suo ruolo di parrocchiale e inglob\u00f2 la circoscrizione di San Simeon Grande. Nel 1810, tuttavia, la situazione si invert\u00ec e fu San Simeon Piccolo ad essere retrocessa a succursale dell'altra.\nChiusa per un periodo al culto, la chiesa \u00e8 stata successivamente affidata alla Fraternit\u00e0 Sacerdotale San Pietro.\nDescrizione.\n\u00c8 una delle chiese pi\u00f9 note della citt\u00e0, almeno per quanto riguarda il suo aspetto esteriore, poich\u00e9 si staglia evidentemente rispetto agli altri edifici ed \u00e8 praticamente di fronte a chi esce dalla stazione dei treni, al di l\u00e0 del Canal Grande.\nGiovanni Scalfarotto, nominato proto del cantiere nel 1721 dal capitolo della chiesa, fu un architetto poco brillante, con una carriera caratterizzata da piccoli interventi sparsi per Venezia. Per questo motivo, la critica moderna (per esempio Elena Bassi) ha avanzato dubbi attorno alla paternit\u00e0 dell'opera e ritiene che progetto e direzione dei lavori fossero stati eseguiti basandosi sui suggerimenti della committenza. In ogni caso, il suo nome \u00e8 riportato sull'architrave interna del pronao.\nL'edificio viene spesso indicato come una riedizione veneziana del Pantheon di Roma, tanto da essere visto come un'anticipazione dell'architettura neoclassica. In realt\u00e0, un esame pi\u00f9 approfondito rivela come in esso compaiano richiami ad altre opere pi\u00f9 tarde.\nIl presbiterio, rettangolare e biabsidato, si rif\u00e0 a quelli della basilica del Redentore di Andrea Palladio e della basilica della Salute di Baldassarre Longhena. La grande cupola, pi\u00f9 che un rimando all'architettura romana, affonda le sue radici nello stile veneto-bizantino. Il pronao addossato a una pianta circolare \u00e8 una soluzione gi\u00e0 adottata nelle chiese gemelle di piazza del Popolo a Roma, mentre la cripta racchiusa nell'alto basamento \u00e8 organizzata sul modello delle catacombe paleocristiane (come gi\u00e0 aveva fatto Pietro da Cortona nelle chiese di Santa Maria in via Lata e dei Santi Luca e Martina).\nEsterno.\nL'edificio si presenta come un corpo cilindrico e stretto con una cupola (del diametro di 20\u00a0m) rivestita in rame ed un pronao corinzio con timpano triangolare dove trova posto un bassorilievo marmoreo \"Il martirio dei Santi titolari\" di Francesco Cabianca del XVIII secolo.\nDa notare che la cupola si presenta come a calotta ovale in altezza che d\u00e0 al complesso una leggera spinta verticale accentuata dalla lanterna in forma di tempietto.\nInterno.\nL'interno non ospita grandi capolavori, tuttavia sono da ricordare, al primo altare a destra la tela \"San Francesco di Paola sorretto da un angelo e san Gaetano da Thiene\" di Antonio Marinetti detto \"il Chiozzotto\"; al secondo altare i \"Santi Simeone e Giuda\", pala di Mattia Bortoloni del XVIII secolo, attribuita a Francesco Polazzo; al primo altare a sinistra la \"Sacra famiglia\" di Tomaso Bugoni e al secondo altare a sinistra un \"Martirio di Santa Dorotea\" di Angelo Venturini. Nella sacrestia, sull'altare c'\u00e8 un Crocifisso marmoreo attribuito a Giovanni Marchiori. Nell'attigua antisacrestia, una costruzione giovanile di Tommaso Temanza, sopra il lavabo, c'\u00e8 un piccolo rilievo, \"La probatica piscina\" del Marchiori, con in basso il ritratto dell'autore.\nCripta.\nSotto la chiesa si trova un interessante sotterraneo affrescato con scene della Via Crucis e dell'Antico Testamento, in cui due lunghi corridoi si incrociano in un ambiente ottagonale, che ha in mezzo un altare. Comprende ventuno cappelle, otto delle quali murate e inesplorate. Esso contiene soprattutto sepolcri di parrocchiani dei quali, per\u00f2, non \u00e8 possibile conoscere l'identit\u00e0.\nLa Fraternit\u00e0 Sacerdotale San Pietro.\nL'edificio \u00e8 stato parrocchiale e poi chiesa dipendente da San Simeon Grando.\nIl patriarca di Venezia, cardinale Angelo Scola, nel 2006 ha affidato la chiesa alla Fraternit\u00e0 Sacerdotale San Pietro, nominando padre Konrad zu L\u00f6wenstein, FSSP, cappellano per i fedeli che seguono la liturgia secondo la forma extraordinaria del Rito Romano. Il cappellano a San Simon celebra la Santa Messa quotidiana e festiva, confessa e tiene lezioni di dottrina cattolica.\nDal 2014, padre Konrad zu L\u00f6wenstein \u00e8 stato sostituito come cappellano da padre Jean-Cyrille Sow, FSSP. Egli ha a sua volta terminato il suo incarico ad agosto 2017, essendo stato trasferito a Roma, ed \u00e8 stato sostituito da padre Joseph Kramer, FSSP, gi\u00e0 parroco a Roma per nove anni."}
{"id": "1341372", "revid": "256896", "url": "https://it.wikipedia.org/wiki?curid=1341372", "title": "Assembl\u00e9e nationale constituante", "text": ""}
{"id": "1341379", "revid": "1442080", "url": "https://it.wikipedia.org/wiki?curid=1341379", "title": "Giovanni Giacomazzi", "text": "A San Martino di Lupari, suo paese natio, gli venne attribuito il soprannome di \"Testa\".\nRiposa al Cimitero di Lambrate.\nCarriera.\nMosse i primi passi della sua carriera nella Luparense, con cui vinse il campionato di Promozione 1948-1949. Nel 1949 fu ingaggiato dall'Inter: nel corso delle otto stagioni vissute con i nerazzurri vinse due scudetti (1952-1953 e 1953-1954) e fu convocato in Nazionale, con la cui maglia esord\u00ec l'11 aprile 1954 a Parigi in amichevole contro la . Fu convocato anche per i Mondiali del 1954, in Svizzera, disputando 3 gare.\nNel 1957 lasci\u00f2 l'Inter per trasferirsi all'Alessandria, neopromossa in Serie A. Rimase con i grigi anche dopo la retrocessione del 1960, fino al 1964, per un totale di sette stagioni. Chiuse la carriera al Meda, tra i dilettanti, nel 1966. Del Meda fu anche allenatore."}
{"id": "1341384", "revid": "1154737", "url": "https://it.wikipedia.org/wiki?curid=1341384", "title": "Pianta calcifuga", "text": "Una pianta calcifuga \u00e8 una pianta che non tollera il suolo basico.\nEtimologia.\nIl termine deriva dal latino \"fuggire dal calcare\". Inizialmente tali piante furono denominate \"silicicole\", ma il nome venne poi cambiato quando \u00e8 stato assodato che alla base del fenomeno non c'era la preferenza per alti tenori in silice ma gli affetti negativi del calcare.\nFisiologia.\nNon \u00e8 la presenza di ioni carbonato o idrossido a essere di per s\u00e9 nociva per queste piante, ma il fatto che il ferro diventa meno solubile in condizioni basiche. Di conseguenza, le calcifughe cresciute su suoli basici sviluppano di frequente i sintomi di carenza da ferro. \nDiffusione.\nMolte piante coltivate sono calcifughe, la maggior parte delle quali richiedono un terriccio con un pH basso, composto principalmente da torba acida di sfagno.\nLe piante del genere Erica sono tipicamente calcifughe. Alcuni esempi sono brugo, camelia, rododendro e azalea. L'opposto di calcifuga \u00e8 calcifila o calcicola."}
{"id": "1341389", "revid": "767487", "url": "https://it.wikipedia.org/wiki?curid=1341389", "title": "Antonio Bernocchi", "text": "Biografia.\nNato da Rodolfo Bernocchi e Angela Colombo, riusc\u00ec a compiere solo qualche studio alla Scuola Tecnica di Busto Arsizio senza ottenere nessun titolo. In seguito segu\u00ec le orme del padre Rodolfo, fondatore del Cotonificio Bernocchi, di cui divenne presidente. Si spos\u00f2 con Camilla Nava.\nFu sindaco di Legnano dal 1901 al 1902, mentre nel 1905 ottenne la nomina di cavaliere del lavoro. Fu insignito anche dell'onorificenza di Grande Ufficiale dell'Ordine della Corona d'Italia.\nDal 1916 al 1920 e dal 1923 al 1930 Antonio Bernocchi ricopr\u00ec la carica di presidente dell'ospedale civile di Legnano, di cui fu benefattore, mentre dal 1916 al 1924 e dal 1927 al 1929 fu presidente del Football Club Legnano. Alla societ\u00e0 calcistica lilla Bernocchi elarg\u00ec cospicui finanziamenti, che permisero al Legnano di partecipare a diversi campionati di massima categoria.\nNel 1929, un anno prima della morte, fu nominato senatore del Regno. La sua tomba al Cimitero Monumentale di Milano \u00e8 stata realizzata nel 1936 dallo scultore Giannino Castiglioni e rappresenta la Via Crucis.\nAttivit\u00e0 filantropiche.\nA Legnano furono i Bernocchi a creare l'istituto tecnico e quello professionale; entrambi sono stati intitolati a Antonio Bernocchi. Bernocchi fond\u00f2 anche diverse scuole materne e la Scuola Comunale \"A. Bernocchi\" di Legnano, statalizzata per sua volont\u00e0 nel 1935.\nAntonio Bernocchi fu noto benefattore. Alla notizia della disfatta italiana nella battaglia di Caporetto, si precipit\u00f2 immediatamente al fronte di guerra per portare aiuto morale e materiale ai soldati; nel 1917, dopo questa esperienza, fond\u00f2 \"La Patria riconoscente\", nucleo dell'Opera Nazionale Combattenti.\nAntonio Bernocchi, con i fratelli Michele e Andrea, gi\u00e0 consapevoli dell'importanza che avrebbe avuto il design per le industrie italiane, don\u00f2 al Comune di Milano nel 1930 cinque milioni di lire per la costruzione del palazzo dell\"Esposizione Triennale Internazionale delle Arti Decorative e Industriali Moderne e dell'Architettura Moderna\" (conosciuta come La Triennale), che venne inaugurato nel 1933. Questo edificio fu poi chiamato \"Palazzo Bernocchi\".\nAd Antonio Bernocchi \u00e8 dedicata una famosa e storica gara ciclistica, la Coppa Bernocchi, la cui prima edizione si \u00e8 svolta nel 1919. In suo ricordo \u00e8 stata istituita la \"Fondazione Bernocchi\"."}
{"id": "1341390", "revid": "31789", "url": "https://it.wikipedia.org/wiki?curid=1341390", "title": "Assedio di Venezia (1849)", "text": ""}
{"id": "1341391", "revid": "72129", "url": "https://it.wikipedia.org/wiki?curid=1341391", "title": "Assedio di Venezia", "text": ""}
{"id": "1341392", "revid": "123594658", "url": "https://it.wikipedia.org/wiki?curid=1341392", "title": "Carlo Ceresa", "text": "Biografia.\nCarlo Ceresa (de' Ceresi) nacque il 20 gennaio 1609 a San Giovanni Bianco, in val Brembana, figlio del calzolaio Ambrogio e Caterina Carrara di una famiglia originaria di Oltre il Colle.Il padre, nativo di Cortenova, arriv\u00f2 dalla vicina Valsassina in cerca di migliori condizioni economiche. La data di nascita \u00e8 stata indicata dal Calvi ma non \u00e8 confermata dai registri dei battesimi essendo andati perduti, sarebbe per\u00f2 rilevabile da una lettera scritta nel 1747 da Cristoforo Milesi, che dichiarerebbe di averla rilevata dai registri parrocchiali. Questo porterebbe a considerare che Carlo fosse figlio di un amore illegittimo essendo che il contratto di dote tra i due giovani fu stipulato solo 23 febbraio 1609, potrebbe esserci un errore di datazione. La lettera \u00e8 conservata negli archivi della biblioteca civica Angelo Mai.\nDopo il matrimonio Ambrogio acquist\u00f2 nel 1617 un'abitazione in centro di San Giovanni Bianco, perch\u00e9 potesse favorire la sua attivit\u00e0 di artigiano, casa che fu poi inserita nel 1666 nei documenti della curia vescovile di Bergamo, quale accertamento della situazione patrimoniale dell'artista, abitazione che Carlo lascer\u00e0 in eredit\u00e0 al figlio Giuseppe. Quando la famiglia and\u00f2 nella nuova abitazione, Carlo aveva probabilmente gi\u00e0 iniziato i suoi studi pittorici presso un artista locale. Verso i vent'anni cominci\u00f2 a eseguire i primi affreschi nelle chiese dei paesi limitrofi, riscuotendo notevole approvazione dai vari committenti. Solo allora cominci\u00f2 a frequentare la bottega del milanese Daniele Crespi, pittore di undici anni pi\u00f9 vecchio, al fine di apprenderne le tecniche della professione e affinare le proprie abilit\u00e0.\nI suoi soggetti erano principalmente a sfondo religioso, essendo stato educato alla fede cristiana. Le opere emanavano notevole espressivit\u00e0, tanto che cominci\u00f2 a eseguire, con ottimi risultati, numerosi ritratti.\nLa morte del suo maestro, avvenuta nel 1630 a causa della peste di manzoniana memoria, lo riport\u00f2 nella sua valle, dove ricominci\u00f2 a dipingere nelle chiese e santuari locali.\nIn quegli anni si innamor\u00f2 e si spos\u00f2 con Caterina Zignoni, appartenente a una famiglia benestante della zona. Andarono a vivere nella frazione \"Grabbia\", in una casa di propriet\u00e0 del padre della sposa, a stretto contatto con la famiglia di lei.\nQuesta situazione cambi\u00f2 radicalmente la vita del Ceresa che, forte della sicurezza emotiva e finanziaria acquisita, si concentr\u00f2 sempre pi\u00f9 nella sua attivit\u00e0 che ne risent\u00ec positivamente.\nDa quell'unione ebbe ben undici figli: di questi, Giuseppe ed Antonio seguirono le orme del padre cimentandosi nella pittura; altri due, Giovanni Battista e Francesco, intrapresero la carriera ecclesiastica, mentre Sebastiano divent\u00f2 notaio. Francesca mor\u00ec a 27 anni, mentre gli altri cinque non superarono l'et\u00e0 infantile. Questi lutti colpirono notevolmente l'artista che, in numerosi quadri, amava impersonificare, negli angioletti che dipingeva, proprio i figlioletti perduti.\nUn'analoga situazione si verificava spesso anche nella rappresentazione della Madonna, spesso dipinta con il volto della propria moglie Caterina.\nUomo semplice, manteneva sempre le scadenze assegnate e la parola data, e non iniziava mai un nuovo lavoro, qualunque esso fosse, senza aver concluso il precedente.\nLa grande mole di lavoro port\u00f2 il Ceresa a trasferirsi nella citt\u00e0 di Bergamo, precisamente nella parrocchia di Sant'Alessandro della Croce.\nFu qui che mor\u00ec all'inizio del 1679, lasciando una cospicua eredit\u00e0 ai figli e alla moglie, la quale mor\u00ec pochi mesi dopo.\nStile.\nGeneralmente si tende a definire il suo stile \u201calla veneta\u201d, poich\u00e9 sovente faceva ricorso a colori molto forti, accostati tra loro in modo semplice. Il tutto per rendere l'opera pi\u00f9 \u201cvicina\u201d al fedele, il vero utente dei suoi dipinti, che generalmente possedeva una cultura artistica molto approssimativa.\nE fu questa sua religiosit\u00e0 molto semplice, vissuta anche in prima persona e trasferita nei dipinti, a renderlo poco amato dalle alte istituzioni ecclesiastiche cittadine, da sempre poco inclini a fare eseguire opere cos\u00ec \u201cinformali\u201d, che gli commissionarono pochissimo lavoro.\nLa maggior parte delle sue opere a sfondo sacro si trovano quindi in piccole chiese delle valli bergamasche, dove tuttavia non sempre sono state conservate nel migliore dei modi: spesso i dipinti stessi venivano eseguiti al risparmio, dove i committenti raccomandavano di non spendere troppo per le materie prime quali i colori, le tele e le cornici. A questo si aggiungano le condizioni climatiche all'interno delle strutture sacre non propriamente ottimali, che costringevano i dipinti a subire il caldo durante l'estate e il gelo in inverno. Questo ha portato gli affreschi ad un rapido deterioramento, con perdita del colore e defogliazione delle pareti su cui erano applicati. Bisogna poi aggiungere che i restauri a tali opere sono stati spesso deleteri, con manomissioni spesso inopportune.\nTra le sue opere, stimate nel numero di 350, spesso venivano erroneamente inserite quelle eseguite dai figli Giuseppe e Antonio. I due figli cercarono di seguire le orme del padre, imitandone lo stile e le peculiarit\u00e0 artistiche. Soltanto in un secondo momento Antonio, considerato il pi\u00f9 dotato tra i due, cominci\u00f2 a perfezionarsi al punto da distinguersi dal padre. Non vi fu per\u00f2 una \"scuola ceresiana\" poich\u00e9 Antonio mor\u00ec giovanissimo, a soli 20 anni e solo sei mesi dopo il padre, mentre Giuseppe ne segu\u00ec la sorte pochi anni dopo.\nNon bisogna per\u00f2 dimenticare il lato ritrattista di Carlo Ceresa. Numerose furono infatti le opere commissionategli, specialmente da esponenti della nobilt\u00e0 locale, che fecero aumentare a dismisura la fama del pittore.\nIn tal senso \u00e8 perfetta la testimonianza di Giacomo Carrara, fondatore dell'omonima accademia, che sottolinea la perfezione di un ritratto tanto che questo poteva essere scambiato per la persona nella realt\u00e0.\nAnche padre Donato Calvi, nella sua opera denominata \"Effemeridi\", cita\nOpere.\nCome precedentemente detto, la maggior quantit\u00e0 di opere del Ceresa \u00e8 concentrata in piccole chiese della bergamasca.\nLa prima opera attribuitagli \u00e8 \"l'Addolorata\" posta nella chiesa di Fuipiano, frazione del suo paese natale. Il dipinto, eseguito all'et\u00e0 di diciannove anni, evidenzia gi\u00e0 le caratteristiche \u201cprovinciali\u201d che lo contraddistingueranno nel tempo.\nDi quegli anni, durante il suo periodo milanese in cui affianc\u00f2 Daniele Crispi, gli sono attribuite opere secondarie nella Certosa di Pavia e in quella di Garegnano a Milano, dove partecip\u00f2 ad alcuni cantieri diretti dal suo maestro.\nNel 1630, a seguito dell'epidemia di peste, le commissioni aumentarono grazie alla volont\u00e0 popolare di ringraziare i santi protettori per l'allontanamento del morbo distruttore. \nLe prime pale d'altare che il Ceresa esegu\u00ec furono per la parrocchiale di San Giovanni Bianco, in cui si distinguono i santi Rocco e Sebastiano, protettori dalle epidemie, con san Bernardino con Sant'Antonio da Padova e nella chiesa di Sant'Antonio.\nI primi ritratti sono invece datati 1633, anno in cui realizz\u00f2 \"il Giovinetto con cappello in mano\" nel Castello Sforzesco a Milano, e il \"Giovinetto Bonometti\", custodito presso l'accademia Carrara di Bergamo. A questi se ne aggiunsero molti altri negli anni successivi, tra i quali l'autore altern\u00f2 figure politiche, tra cui Bernardo Gritti, il cui ritratto eseguito nel 1646 \u00e8 esposto presso il Rijksmuseum di Amsterdam, il cancelliere Ghirardelli (1640) e il pretore Angelo Finardi; elementi appartenenti a famiglie in vista, tra le quali i Pesenti e i Suardo; uomini religiosi, come il canonico Alessandro Vertova, il vescovo Gregorio Barbarigo e San Gerolamo Emiliani; e parenti, tra i quali spicca quello a Laura Zignoni Boselli (1640).\nI suoi dipinti in ambito sacro successivi al 1640, si differenziano dai precedenti grazie a una maggiore luminosit\u00e0, con i colori pi\u00f9 vivi: a tal riguardo l'esempio migliore \u00e8 la \"Crocifissione con la Maddalena e due Disciplini\" di Mapello, eseguita nel 1641. In altri \u00e8 invece possibile notare la vicinanza ad opere eseguite dal Crispi, suo mentore. Tra queste, di rilevanza \u00e8 la \"Piet\u00e0\" posta nella Chiesa di San Marco del suo paese di nascita.\nMolto particolare \u00e8 il dipinto di \"San Vincenzo\", eseguito nel 1645, che, posto nel duomo di Bergamo, posiziona il santo su una coltre di nuvole, sotto le quali viene raffigurata perfettamente la citt\u00e0 orobica.\nMolte altre sono le opere che si possono trovare in numerose chiese della bergamasca: tra queste Nese (Alzano Lombardo), Leffe, Nembro, Sombreno (Paladina), Ponteranica, Villa d'Ogna, Terno d'Isola, Madone, e Vercurago. \nIl grosso della sua produzione artistica \u00e8 tuttavia concentrato nella sua valle Brembana, con opere dislocate da Mezzoldo a Valnegra, con epicentro nel suo paese con relative frazioni."}
{"id": "1341396", "revid": "767487", "url": "https://it.wikipedia.org/wiki?curid=1341396", "title": "Dolly (singolo)", "text": "Dolly \u00e8 il quattordicesimo singolo della cover band statunitense Me First and the Gimme Gimmes, pubblicato per la Fat Wreck Chords il 16 ottobre 2007.\nDescrizione.\nQuesto singolo \u00e8 composto di cover di Dolly Parton. \"Dolly\" \u00e8 il primo singolo della serie Square Dance Series. \u00c8 stato pubblicato in un totale di 3,043 copie (1,030 su vinile nero quadrato e 2,013 su vinile verde rotondo)."}
{"id": "1341397", "revid": "228587", "url": "https://it.wikipedia.org/wiki?curid=1341397", "title": "Lettera ai Laodicesi", "text": "La Lettera ai Laodicesi \u00e8 un apocrifo del Nuovo Testamento, presente in alcuni antichi manoscritti latini della Vulgata, tra cui in particolare il \"Codex Fuldensis\" (VI secolo).\nLa questione dell'autenticit\u00e0.\nPaolo, nella Lettera ai Colossesi (), fa riferimento a un'epistola presumibilmente inviata da lui alla comunit\u00e0 di Laodicea. In passato si \u00e8 ipotizzato che tale testo si identificasse appunto con la \"Lettera ai Laodicesi\" contenuta in alcuni codici della Vulgata; oggi tuttavia si ritiene che quest'ultima sia in realt\u00e0 pseudoepigrafa. Si tratta in effetti di un testo molto breve (appena 20 versetti), scritto in greco, che si presenta come un vero e proprio \"collage\" di passi paolini attinti dalle altre lettere canoniche, e potrebbe essere stata composta probabilmente poco dopo la met\u00e0 del I secolo (attorno al 60). L'autentica \"Lettera ai Laodicesi\" di cui parla Paolo sarebbe quindi andata perduta.\nUna seconda ipotesi \u00e8 che l'epistola cui fa riferimento Paolo sia quella oggi nota come Lettera agli Efesini. Laodicea si trovava vicino a Efeso, entrambe nella regione storica della Frigia (nell'attuale Turchia), ed \u00e8 quindi possibile che Paolo avesse inviato una lettera destinata a entrambe queste comunit\u00e0.\nTestimonianze antiche.\nLa \"Lettera ai Laodicesi\" \u00e8 citata negli scritti di Marcione nella prima met\u00e0 del II secolo. Il Canone muratoriano (c. 170 d.C.) la indica invece come testo apocrifo."}
{"id": "1341398", "revid": "75435", "url": "https://it.wikipedia.org/wiki?curid=1341398", "title": "Lettera di Paolo ai Laodicesi", "text": ""}
{"id": "1341399", "revid": "61146", "url": "https://it.wikipedia.org/wiki?curid=1341399", "title": "Bandiera sammarinese", "text": ""}
{"id": "1341400", "revid": "767487", "url": "https://it.wikipedia.org/wiki?curid=1341400", "title": "Primeira Liga 2005-2006", "text": "La Primeira Liga 2005-2006, nota come Liga betandwin.com 2005-2006 per ragioni di sponsorizzazione, \u00e8 stata la 72\u00aa edizione della massima serie del campionato portoghese di calcio. Il campionato \u00e8 iniziato il 19 agosto 2005 ed \u00e8 terminato il 7 maggio 2006.\nIl campionato \u00e8 stato vinto del Porto per la 21\u00aa volta nella sua storia. Il capocannoniere del torneo \u00e8 stato Meyong del Belenenses, con 17 reti segnate. Il Penafiel, il Vit\u00f3ria Guimar\u00e3es, il Rio Ave e il Gil Vicente sono stati retrocessi in Segunda Liga per ridurre il numero di squadre da 18 a 16.\nStagione.\nNovit\u00e0.\nDalla precedente stagione sono stati retrocessi il Moreirense, il Beira-Mar e l'Estoril Praia. Sono stati promossi dalla Segunda Liga l'Estrela Amadora, il Pa\u00e7os de Ferreira e il Naval.\nFormato.\nLe 18 squadre partecipanti si affrontano in un girone di andata e ritorno, per un totale di 34 giornate.\nLa squadra campione di Portogallo e la seconda classificata hanno il diritto a partecipare alla fase a gironi della UEFA Champions League 2006-2007.\nLa squadra classificata al terzo posto \u00e8 ammessa al terzo turno di qualificazione della UEFA Champions League 2006-2007.\nLe squadre classificate al quarto e al quinto posto sono ammesse al primo secondo turno della Coppa UEFA 2006-2007, assieme alla squadra vincitrice della Ta\u00e7a de Portugal 2005-2006.\nLa squadra classificata al sesto posto \u00e8 ammessa alla Coppa Intertoto 2006.\nLe squadre classificate agli ultimi quattro posti (dal 15\u00ba al 18\u00ba posto) retrocedono in Segunda Liga.\nAvvenimenti.\nNel corso della seconda parte della stagione la FPF ha investigato sulla posizione del calciatore angolano Mateus del Gil Vicente. Al termine delle indagini \u00e8 stato stabilito che la posizione non era regolare, di conseguenza il Gil Vicente \u00e8 stato retrocesso a tavolino. Il Belenenses, che si era classificato al 15\u00ba posto, \u00e8 stato ripescato in Primeira Liga.\nClassifica finale.\nLegenda:\n\u00a0\u00a0\u00a0\u00a0\u00a0 Campione del Portogallo e ammessa alla UEFA Champions League 2006-2007\n\u00a0\u00a0\u00a0\u00a0\u00a0 Ammesse alla UEFA Champions League 2006-2007\n\u00a0\u00a0\u00a0\u00a0\u00a0 Ammesse alla Coppa UEFA 2006-2007\n\u00a0\u00a0\u00a0\u00a0\u00a0 Retrocessa in Segunda Liga 2006-2007"}
{"id": "1341402", "revid": "767487", "url": "https://it.wikipedia.org/wiki?curid=1341402", "title": "I Flintstones (film)", "text": "I Flintstones (\"The Flintstones\") \u00e8 un film del 1994 diretto da Brian Levant. \u00c8 l'adattamento cinematografico in live action della serie televisiva d'animazione \"Gli antenati\".\nTrama.\nNell'ufficio del direttore della cava \"Slate &amp; company\" (dove lavorano Fred Flintstone, Barney Rubble, i loro amici ed operai vari), il direttore Rocco Detritis espone il suo piano per frodare l'azienda medesima e di farne ricadere la colpa su di un capro espiatorio, da trovare tra i dipendenti.\nRincasato da una delle tante giornate di lavoro, Wilma fa notare a Fred che \u00e8 sparita una grande somma di denaro dal loro conto corrente. Fred rivela alla moglie di aver prestato quella somma ai loro vicini di casa e migliori amici Barney e Betty Rubble, per permetter loro di adottare un bambino, il piccolo e selvaggio Bamm-Bamm. In seguito, come gesto di gratitudine per questo prestito, Barney, durante un esame volto ad individuare un nuovo dirigente, scambia segretamente il suo test con quello di Fred, pieno di errori. Il test fatto da Barney si rivela essere per combinazione identico all'originale e quindi il migliore tra tutti gli altri: Fred viene quindi promosso vicedirettore della cava.\nPurtroppo, il primo compito del neo-dirigente Fred Flintstone \u00e8 licenziare l'operaio che risulta aver effettuato il test peggiore, ovvero Barney. Fred a malincuore licenzia l'amico, che successivamente si vedr\u00e0 costretto a vendere casa sua non avendo trovato un'altra occupazione stabile. Quindi, i Flintstone si offrono di ospitare gli amici Rubble sotto lo stesso tetto, ma nel giro di poco tempo l'ospitalit\u00e0 si trasforma in un rapporto di lavoro tra i benestanti Flintstone e gli indigenti Rubble, che si ritrovano loro malgrado ad essere i domestici dei loro amici. Questa distanza sociale porta alla rottura dell'amicizia tra le due famiglie, con Barney che prima scopre l'improvviso licenziamento di tutto il personale della cava per opera di Fred (inconsapevole di esser stato raggirato da Detritis), per poi confessargli lo scambio dei test, provocando inoltre anche la separazione tra Fred e Wilma, la quale andr\u00e0 a stanziarsi brevemente da sua madre (che Fred vede malvolentieri) insieme alla figlia Pebbles e al dinosauro Dino.\nNel frattempo, il piano del direttore della cava sta per arrivare a compimento, con Fred che riceve tutte le responsabilit\u00e0 del fallimento dell'azienda e rischia di essere linciato dai suoi ex-colleghi. Tuttavia, grazie alla redenzione della segretaria del direttore ed alle parole del Dittavolo, Fred e Barney, riappacificati, riescono a fermare il losco dirigente ed a salvare i loro figli, che erano stati rapiti da Detritis. Forte della lezione di umilt\u00e0 ricevuta, Fred declina l'offerta di un posto da direttore meritato, grazie alla sua accidentale invenzione del calcestruzzo durante il conflitto con Detritis, chiedendo in cambio al signor Slate di tornare a lavorare come operaio della cava insieme a Barney.\nProduzione.\nPer scrivere la sceneggiatura ci sono voluti pi\u00f9 di 30 scrittori, il budget \u00e8 stato di oltre 40 milioni di dollari; fu prodotto dalle societ\u00e0 Universal Pictures, Amblin Entertainment e Hanna-Barbera Productions.\nRiprese.\nIl film venne girato fra gli stati di California e Utah dal 17 maggio al 20 agosto 1993; si ricordano location come:\nCast.\nNel cast compare Elizabeth Taylor nel ruolo della madre di Wilma: fu il suo ultimo ruolo cinematografico. Con il nome auto-ironico \"The B.C.-52's\", fa un cameo la band statunitense The B-52s, esecutori anche del brano-titolo del film, una rilettura del tema del cartone animato originale.\nDurante i casting, diversi attori vennero provinati per i vari ruoli. John Candy, Jim Belushi, Dan Aykroyd, Bill Murray e Chevy Chase vennero considerati per il ruolo di Fred Flintstone, ma Candy mor\u00ec prima dell'inizio della produzione del film e gli altri rifiutarono essendo troppo magri e non volendo indossare un'ingombrante tuta che simulasse il fisico grasso del personaggio. Alla fine fu scelto John Goodman. Per il ruolo di Wilma, prima di Elizabeth Perkins, vennero provinate Geena Davis, Faith Ford e Catherine O'Hara. Danny DeVito fu la scelta iniziale per Barney ma la produzione ripieg\u00f2 su Rick Moranis in quanto DeVito avrebbe dato una recitazione troppo rigida al personaggio. Janine Turner fece il provino per Betty, ma alla fine fu presa Rosie O'Donnell in quanto era capace di imitare alla perfezione la risata del personaggio. Altre attrici considerate per il ruolo furono Tracey Ullman e Daphne Zuniga. La stessa Sharon Stone avrebbe dovuto interpretare il personaggio che in originale porta il suo nome (chiamata Amber Crystal nella versione italiana), ma dovette rinunciarvi per conflitti con altri ruoli. Per lo stesso ruolo vennero prese in considerazione anche Nicole Kidman e Anna Nicole Smith. Per il ruolo di Pearl Slaghoople prima della Taylor, erano state considerate Audrey Meadows e Elizabeth Montgomery. Jean Vander Pyl, la storica voce di Wilma Flintstone nella serie animata, fa un cameo nel film nel ruolo di una donna che prende parte al trenino conga. William Hanna e Joseph Barbera appaiono nei ruoli di un membro del consiglio di amministrazione della Slate &amp; Co e di un uomo che guida una Mersandes.\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nCritica.\nIl film non ha avuto un buon riscontro di critica. Pino Farinotti lo ha definito come \u00abun bel giocattolo\u00bb che \u00absi rompe presto\u00bb.\nIncassi.\nLa pellicola \u00e8 stata un buon successo commerciale, incassando un totale di 130.531.208 dollari nei soli USA e 342 milioni in totale.\nPremi.\n1994 - Razzie Awards\n1994 - Bad Movie Awards\n1995 - Saturn Award\n1995 - BMI Film &amp; TV Awards\n1995 - Nickelodeon Kids' Choice Awards\n1995 - MTV Movie Awards"}
{"id": "1341416", "revid": "1305772", "url": "https://it.wikipedia.org/wiki?curid=1341416", "title": "La Rotta", "text": ""}
{"id": "1341427", "revid": "682118", "url": "https://it.wikipedia.org/wiki?curid=1341427", "title": "Ky\u016bz\u014d Mifune", "text": "Allievo diretto del fondatore del Judo Jigor\u014d Kan\u014d, \u00e8 considerato da molti il miglior maestro di sempre di questa disciplina dopo lo stesso Kan\u014d, tanto da essere soprannominato \"il Dio del Judo\": Mifune era infatti famoso per la velocit\u00e0 e precisione delle sue tecniche, qualit\u00e0 molto ben documentate nel libro \"The Canon of Judo\", sua opera massima e testamento spirituale.\n\u00c8 stato il quarto judoka a raggiungere il decimo dan (il terzo mentre era ancora in vita) e il primo nominato dal K\u014dd\u014dkan e non direttamente da Jigoro Kano.\nBiografia.\nMifune nacque nel 1883, casualmente un anno dopo la fondazione del Kodokan, sull'isola di Honsh\u016b, nella Prefettura di Iwate. All'et\u00e0 di tredici anni il padre lo obbliga ad andare nel nord del paese, a Sendai, per frequentare le scuole superiori ed \u00e8 proprio in questo periodo che Mifune entra in contatto con il Judo. A quattordici anni, in un torneo scolastico, batte nove avversari di fila.\nDopo il diploma Mifune fu mandato a Tokyo per un corso di preparazione prima di iscriversi all'Universit\u00e0 di Waseda e tent\u00f2 di entrare nel Kodokan; sebbene all'inizio non conoscesse nessuno all'interno dell'organizzazione dest\u00f2 subito l'interesse di Sakujiro Yokoyama, uno dei pi\u00f9 influenti discepoli di Kano: l'amicizia con Yokoyama dur\u00f2 a lungo e port\u00f2 quest'ultimo a raccomandare Mifune a Kano, cos\u00ec nel 1903 Mifune entr\u00f2 a far parte del Kodokan.\nNel 1912 era gi\u00e0 detentore del rango di \"Menkyo\", ovvero del sesto dan (che in Giappone, fino al primo dopoguerra, equivaleva al titolo di maestro), e successivamente, nel 1945, ottenne il decimo dan dal Kodokan, diventando a sessantadue anni il secondo uomo pi\u00f9 giovane ad ottenere il massimo grado dopo Shuichi Nagaoka (nominato nel 1937 a sessantuno anni). Fu inoltre il pi\u00f9 longevo detentore di tale titolo.\nErnest J. Harrison, che ha personalmente conosciuto il maestro Mifune, racconta di una sera in cui i due, usciti a cena e insidiati da una banda di giovani delinquenti, si trovarono coinvolti in una rissa: sei teppisti li assalirono, ma in meno di un minuto furono tutti sopraffatti dall'incredibile abilit\u00e0 tecnica del maestro Mifune (all'epoca gi\u00e0 quinto dan)."}
{"id": "1341437", "revid": "124430674", "url": "https://it.wikipedia.org/wiki?curid=1341437", "title": "Bibliografia su F\u00ebdor Dostoevskij", "text": "Questa voce fornisce una bibliografia delle opere e della critica dello scrittore russo F\u00ebdor Michajlovi\u010d Dostoevskij.\nEdizioni originali.\nNelle parentesi quadre s'indica la traslitterazione del titolo originale e la pi\u00f9 comune traduzione italiana (possibilmente coincidente con l'eventuale relativa voce). Altre possibili traduzioni del titolo sono indicate in fondo al paragrafo.\nTeatro.\nRicordiamo qui i drammi giovanili \"Maria Stuarda\" (1841) e \"Boris Godunov\" (1844) andati perduti.\nTraduzioni italiane.\nIn ogni sezione, l'ordine \u00e8 cronologico, per traduzione. Il nome dell'autore corrisponde alla scelta fatta per la particolare edizione.\nFonti.\nFonte primaria per le edizioni delle traduzioni italiane \u00e8 il portale Internet culturale dell'Istituto Centrale per il Catalogo Unico delle biblioteche italiane e per le informazioni bibliografiche (ICCU)."}
{"id": "1341438", "revid": "682087", "url": "https://it.wikipedia.org/wiki?curid=1341438", "title": "Ecocolor Doppler", "text": ""}
{"id": "1341442", "revid": "122760975", "url": "https://it.wikipedia.org/wiki?curid=1341442", "title": "Informatore scientifico del farmaco", "text": "Un informatore scientifico del farmaco (abbreviato in \"ISF\"), chiamato in passato anche informatore scientifico (\"IS\"), informatore medico scientifico (IMS), informatore medico (IM), o rappresentante farmaceutico \u00e8 colui che informa i medici sui farmaci, illustrando loro ogni aspetto di essi (azione, vantaggi e controindicazioni), li aggiorna sull'uscita di nuovi farmaci e offre notizie relative all'uso di quelli gi\u00e0 in commercio qualora l'esperienza avesse portato nuovi studi su di essi.\nTale attivit\u00e0 di informazione scientifica e vendita del farmaco ad operatori sanitari \u00e8 talora coordinata da aziende che svolgono la funzione di Contract Sales Organization.\nNormativa vigente.\nLe odierne norme definiscono l'informazione scientifica del farmaco come mezzo di trasmissione a medici e farmacisti di quella serie di notizie riguardanti la composizione dei farmaci a uso umano, la loro attivit\u00e0 terapeutica, le indicazioni, la posologia, le modalit\u00e0 d'uso, le precauzioni e l'eventuale, o meno, concedibilit\u00e0 da parte del Servizio Sanitario Nazionale italiano. Informa inoltre, sui risultati degli studi clinici controllati concernenti l'efficacia e la tollerabilit\u00e0, la tossicit\u00e0 immediata e a distanza, cos\u00ec da assicurare l'uso corretto del farmaco.\nLe notizie approfondite sui farmaci possono essere trasmesse ai medici interessati alla prescrizione e ai farmacisti, esclusivamente tramite gli informatori scientifici del farmaco o tramite le aziende sanitarie. Esiste anche un'apposita normativa che regola la divulgazione ai cittadini di informazioni sull'uso dei medicinali acquistabili direttamente nelle farmacie senza necessit\u00e0 della prescrizione del medico, tramite l'uso dei mass-media.\nOltre a informare medici e farmacisti, l'informatore scientifico del farmaco ha l'obbligo di rapportare al responsabile del servizio scientifico dell'azienda per la quale lavora e dal quale funzionalmente dipende, tutte le osservazioni che i medici gli riferiscono relativamente alle specialit\u00e0 medicinali di sua competenza (efficacia, maneggevolezza, complicanze, ed effetti indesiderati). Secondo le direttive della farmacovigilanza, la procedura \u00e8 la seguente: se gli viene riferito un effetto collaterale, anche se gi\u00e0 riportato nella scheda tecnica del farmaco, l'informatore fornisce al medico un modulo, che quest'ultimo compila, e nel quale descrive in dettaglio ci\u00f2 che \u00e8 successo con l'uso del farmaco. Il modulo viene immediatamente inviato all'azienda, la quale provvede immediatamente ad avvisare l'Agenzia Italiana del Farmaco. Il flusso di informazioni descritto \u00e8 determinante nell'assicurare il corretto uso del farmaco in terapia, fornendo informazioni utili per la salute del cittadino e per lo sviluppolo e la ricerca dei medicinali.\nProfessionalit\u00e0 dell'informatore scientifico del farmaco.\nPer accedere alla professione almeno in teoria \u00e8 necessario un diploma di laurea in discipline biomediche o chimiche-farmaceutiche, oppure di laurea specifica in Informazione scientifica del farmaco, istituita da alcuni anni in alcune universit\u00e0 italiane.\nPrima di accedere alla professione, frequenta inoltre corsi di formazione aziendale, che gli consentono di conoscere i farmaci prodotti dall'azienda per la quale lavora. I corsi di aggiornamento aziendali sono continui e costanti per tutto l'arco della sua vita lavorativa.\nNorme etiche e deontologiche.\nOgni anno Farmindustria ripropone o modifica il codice deontologico delle aziende farmaceutiche loro iscritte (che sono quasi tutte quelle operanti in Italia). All'interno di essa vi si trovano le norme che regolano il comportamento dell'informatore scientifico del farmaco, che \u00e8 tenuto a rispettarlo.\nGli informatori scientifici del farmaco possono inoltre aderire anche a due associazioni professionali nazionali: Federazione delle Associazioni Italiane degli Informatori Scientifici del Farmaco - FEDAIISF e associazioni autonome degli ISF (FEDERISF), che hanno anch'esse codici deontologici, sovrapponibili tra loro e con il codice deontologico di Farmindustria. Tutti i suddetti codici deontologici fanno riferimento al rispetto della normativa vigente in materia."}
{"id": "1341448", "revid": "125701049", "url": "https://it.wikipedia.org/wiki?curid=1341448", "title": "Guido Carmignani", "text": "Biografia.\nFiglio di Giulio, tipografo e pittore, venne spinto dal genitore a dedicarsi sin dalla prima giovinezza agli studi artistici. Per completare la sua formazione soggiorn\u00f2 lungamente a Parigi, dove frequent\u00f2 il suo conterraneo Alberto Pasini.\nSpecializzato nella produzione di dipinti con vedute e paesaggi, le sue opere sono tra l'altro conservate presso la Pinacoteca Stuard, il Museo Glauco Lombardi, la Galleria Nazionale di Parma e la Galleria civica d'arte moderna e contemporanea di Torino.\nIl padre Giulio, bench\u00e9 meno prolifico e famoso del figlio, \u00e8 unanimemente riconosciuto come pi\u00f9 grande, maturo e completo.\nOpere.\n "}
{"id": "1341449", "revid": "729019", "url": "https://it.wikipedia.org/wiki?curid=1341449", "title": "Johann Matthias von der Schulenburg", "text": "Biografia.\nGenerale con il grado di feldmaresciallo e conte del Sacro Romano Impero, apparteneva alla stirpe brandeburghese-prussiana dei von der Schulenburg. Egli fu al servizio degli eserciti del Duca di Savoia, della Francia, della Sassonia e della Repubblica di Venezia agli inizi del XVIII secolo.\nIl Schulenburg \u00e8 ricordato per essere stato comandante generale dell'Armata Sassone e soprattutto per essere stato il grande riformatore militare dell'esercito di Venezia. Con la sua riforma l'organizzazione dell'esercito nazionale veneto pass\u00f2 dalla divisione in compagnie che Venezia si era data nel XVII secolo alla pi\u00f9 moderna divisione in reggimenti, tipica degli altri stati europei dell'epoca.\nTra il 1687 e il 1688 combatt\u00e9 con le truppe imperiali contro i Turchi in Ungheria. Nel 1699 divenne un colonnello nel reggimento tedesco di Vittorio Amedeo II di Savoia e nel 1701 fu ferito gravemente. Nel 1702 combatt\u00e9 nell'esercito sassone contro il re Carlo XII di Svezia durante la Grande guerra del Nord e fu sconfitto nella Battaglia di Klissow e di Wschowa (Fraustadt).\nNel 1707, ritornato in Europa occidentale, combatt\u00e9 sotto il Principe Eugenio nella Battaglia di Oudenaarde e nella Battaglia di Malplaquet, durante la Guerra di successione spagnola.\nFu al comando della difesa della citt\u00e0 di Corf\u00f9, nell'omonima isola, all'inizio del diciottesimo secolo, durante la dominazione veneziana.\nNel 1716, i Turchi attaccarono sia per terra che per mare e misero sotto assedio la citt\u00e0 che, dopo un mese di resistenza, fu liberata grazie alla brillante tattica di Schulenburg.\nIn ricordo di questa impresa, nella piazza principale della citt\u00e0 fu eretta una statua del comandante ed egli ricevette una pensione di 5000 ducati l'anno dalla Serenissima. A Venezia in Arsenale, vicino alla porta dei Leoni, venne posto un busto e una lapide in suo onore.\nPer celebrare la vittoria, fu commissionato a Vivaldi l'oratorio Juditha triumphans devicta Holofernis barbarie.\nAmante dell'arte, ebbe come pittore ufficiale Francesco Simonini, che lo seguiva nelle sue campagne militari dipingendo scontri di cavalleria e battaglie.\nTrascorse la vecchiaia tra Venezia e Verona, divenendo un mecenate e collezionista di opere d'arte su larga scala a partire dal 1724, quando acquist\u00f2 ottantotto dipinti, comprendenti opere del Caravaggio, Correggio, Giorgione, Giulio Romano e Giovanni Benedetto Castiglione, e un bassorilievo di Pierre Puget, provenienti dalla collezione di Ferdinando Carlo di Gonzaga-Nevers.\nSupport\u00f2 Gianantonio Guardi con uno stipendio mensile dal 1730 al 1736 e in seguito pagandolo per ogni opera, soprattutto ritratti di aristocratici stranieri che riempirono in modo impressionante le pareti della residenza dello Schulenberg, Ca' Loredan a San Trovaso sul Canal Grande, e copie dei capolavori di artisti veneti del passato come Paolo Veronese e Tintoretto.\nImpieg\u00f2 Giovanni Battista Pittoni dal 1733 al 1738 per l'esecuzione di dipinti di genere storico e come consulente e restauratore, e Giovanni Battista Piazzetta come pittore e come agente per l'acquisto di opere fiamminghe e di genere. Piazzetta esegu\u00ec un inventario della collezione nel 1739.\nJohann Schulenberg commission\u00f2 opere a vari artisti, tra cui Michele Marieschi (\"Vista della corte del palazzo dei Dogi\", 20 novembre 1736; \"Entrata del Patriarca Antonio Correr\", 1737), Giovanni Battista Cimaroli (\"La Dogana\" e \"La Carit\u00e0\" acquistate nel 1727), Giacomo Ceruti, Bernardo Bellotto e il Canaletto,che dipinse una vista di Corf\u00f9, luogo di una sua grande vittoria.\nIl suo ritratto fu dipinto da Bartolomeo Nazari, Giuseppe Nogari, Giacomo Ceruti, Gianantonio Guardi, Francesco Simonini e Giovanni Battista Piazzetta, e scolpito da Antonio Corradini e Giovanni Maria Morlaiter.\nSchulenberg serv\u00ec, inoltre, molte famiglie reali come intermediario nella Repubblica di Venezia.\nLa sua collezione, non avendo egli eredi diretti, pass\u00f2 al nipote Conte Adolf Friedrich von der Schulenburg-Beetzendorf, che contrariamente al suo volere, alla sua morte, la vendette, disperdendo cos\u00ec le opere che Schulenburg voleva mantenere insieme, in un palazzo a Berlino.\nTra gli acquirenti della sua collezione, spicca Federico II di Prussia che compr\u00f2 ben 150 opere."}
{"id": "1341451", "revid": "16755923", "url": "https://it.wikipedia.org/wiki?curid=1341451", "title": "McDonnell Douglas MD-95", "text": ""}
{"id": "1341452", "revid": "1861950", "url": "https://it.wikipedia.org/wiki?curid=1341452", "title": "Boeing 717", "text": "Il Boeing 717 \u00e8 un bimotore di linea prodotto dall'azienda statunitense Boeing dalla fine degli anni novanta.\nSviluppato dalla McDonnell Douglas come MD-95, venne in seguito commercializzato dalla Boeing come \"Boeing 717\" dopo l'acquisizione da parte della stessa Boeing della McDonnell Douglas nel 1997; occupa il settore dei velivoli passeggeri da 100 posti a sedere. \u00c8 un aereo di terza generazione derivato dal Douglas DC-9 (il primo prodotto nel 1965) e dal McDonnell Douglas MD-80.\nIl primo modello fu ordinato nell'ottobre del 1995 ed entr\u00f2 in servizio nel 1999. La produzione cess\u00f2 nel maggio del 2006 dopo 155 esemplari prodotti.\nStoria del progetto.\nPrecedenti.\nLa Douglas Aircraft Company svilupp\u00f2 il DC-9 per essere l'alternativa a corto-medio raggio del pi\u00f9 grande quadrimotore DC-8 nei primi anni sessanta.\nIl DC-9 aveva un design completamente nuovo: montava motori Pratt &amp; Whitney JT8D collocati posteriormente, aveva ali piccole ed efficienti e il piano orizzontale a T. L'aereo effettu\u00f2 il suo primo volo nel 1965 ed entr\u00f2 in servizio nello stesso anno. Quando la produzione cess\u00f2 nel 1982, erano stati prodotti 976 esemplari.\nLa serie McDonnell Douglas MD-80 venne messa in servizio nel 1980 come seconda generazione del DC-9: era pi\u00f9 lungo, aveva un peso massimo al decollo maggiore, una maggiore capacit\u00e0 di carburante e montava la seconda generazione dei motori gi\u00e0 utilizzati per il suo predecessore. Tra il 1980 e il 1999 sono stati consegnati quasi 1.200 MD-80.\nIl McDonnell Douglas MD-90 venne sviluppato a partire dall'MD-80, e presentato al pubblico nel 1989, mentre il primo volo avvenne nel 1993. Era pi\u00f9 lungo, presentava un glass cockpit (strumentazione elettronica) ed era sospinto da motori pi\u00f9 potenti, silenziosi ed efficienti; solo 117 MD-90 furono costruiti.\nL'MD-95.\nLa storia dell'MD-95 parte nel 1983, quando la Douglas avvia uno studio chiamato DC-9-90. Nei primi anni ottanta, quando l'azienda spost\u00f2 la produzione sull'MD-80, si cominci\u00f2 a pensare ad un modello che potesse sostituire il piccolo DC-9. Il velivolo venne soprannominato DC-9-90 e il progetto venne presentato nel febbraio del 1983. Doveva in origine essere 7,72 metri pi\u00f9 corto del MD-80, raggiungendo una lunghezza totale di 37,34 metri. Il jet venne progettato per adeguarsi ai bisogni del nuovo mercato aereo de-regolamentato degli USA, ma lo sviluppo venne poi posticipato a causa della recessione economica degli anni ottanta; quando la Douglas si vide costretta a sviluppare una versione pi\u00f9 piccola dell'MD-80, ridusse semplicemente le dimensioni dell'aereo dando vita all'MD-87 che, non essendo n\u00e9 pi\u00f9 leggero, n\u00e9 pi\u00f9 efficiente, non riusc\u00ec a competere con gli altri aerei da 100 posti in produzione all'epoca.\nDurante il 1991 la McDonnell Douglas comunic\u00f2 che stava considerando l'idea di sviluppare un aereo specializzato per la categoria da 100 passeggeri, soprannominato MD-87-105 (dove 105 si riferiva al numero di passeggeri trasportati). Il nuovo aereo doveva essere pi\u00f9 leggero e pi\u00f9 corto dell'MD-87. L'annuncio ufficiale dello sviluppo del nuovo velivolo avvenne durante il Salone Aeronautico di Parigi nel 1991, il nome ufficiale del progetto divenne MD-95; il nome venne scelto per indicare l'anno nel quale l'aereo sarebbe stato messo in vendita, anche se ci\u00f2 avvenne a partire gi\u00e0 dal 1994. Con una lunghezza totale di 37,31 metri e un peso massimo al decollo di 53.700\u00a0kg, il risultato ottenuto fu molto simile al progetto del DC-9-90 nel 1983.\nNel 1994 l'MD-95 esord\u00ec, sopportando molte comparazioni con il DC-9; in effetti le caratteristiche dell'aereo, in termini di dimensioni, peso e capacit\u00e0 di carico del carburante, erano le stesse. Le modifiche principali riguardavano infatti la carlinga e le ali.\nL'MD-95 venne sviluppato per riempire il vuoto lasciato dalla dismissione dei DC-9, che ormai sfioravano i 30 anni di et\u00e0; fu una completa revisione del sistema, tornando indietro al design del DC-9 e re-inventandolo per le necessit\u00e0 del trasporto moderno, ma il risultato fu deludente e in due anni vennero acquistati solo 50 MD-95.\nMotori.\nAll'inizio venne proposto di montare sul modello dei motori derivati dalla serie -200 dei Pratt &amp; Whitney JT8D (la cui prima serie era gi\u00e0 montata sul DC-9); una valida alternativa era rappresentata dai Rolls-Royce BR715, che alla fine vennero preferiti e definitivamente acquistati nel gennaio 1992 dalla McDonnell Douglas.\nUtilizzatori.\nAl gennaio 2022, dei 155 esemplari prodotti, 95 sono operativi. Il Boeing 717 non \u00e8 pi\u00f9 in produzione, tutti i velivoli ordinati sono stati consegnati.\nGli utilizzatori sono:\nVoci correlate.\nAerei comparabili per ruolo, configurazione ed epoca\nAltro\nSviluppo correlato"}
{"id": "1341455", "revid": "56620", "url": "https://it.wikipedia.org/wiki?curid=1341455", "title": "Constantine (Algeria)", "text": ""}
{"id": "1341456", "revid": "767487", "url": "https://it.wikipedia.org/wiki?curid=1341456", "title": "A Juvenile Product of the Working Class", "text": "A Juvenile Product of the Working Class \u00e8 il quarto album della punk band statunitense $wingin' Utter$ pubblicato per la Fat Wreck Chords nel 1996."}
{"id": "1341459", "revid": "367445", "url": "https://it.wikipedia.org/wiki?curid=1341459", "title": "Grazia Deledda", "text": "Biografia.\nGiovent\u00f9.\nNacque a Nuoro, in Sardegna, il 28 settembre 1871 alle due del mattino, quarta di sette tra figli e figlie, in una famiglia benestante. Il padre, Giovanni Antonio Deledda, laureato in legge, non esercit\u00f2 la professione. Agiato imprenditore e possidente, si occupava di commercio e agricoltura; si interessava di poesia e lui stesso componeva versi in sardo; aveva fondato una tipografia e stampava una rivista. Fu sindaco di Nuoro nel 1863.\nLa madre era Francesca Cambosu, donna di severi costumi; dedita alla casa, educher\u00e0 lei la figlia. Dopo aver frequentato le scuole elementari fino alla classe quarta, venne seguita privatamente dal professore Pietro Ganga, un docente di lettere italiane, latine, greche, che parlava francese, tedesco, portoghese, spagnolo. Ganga le impart\u00ec lezioni di base di italiano, latino e francese. Prosegu\u00ec la sua formazione totalmente da autodidatta.\nDovette affrontare un lungo corpo-a-corpo per dare forma alle aspirazioni profonde, per rispondere alla voce interiore che la chiamava irresistibilmente alla scrittura, soprattutto contro la piccola e chiusa societ\u00e0 di Nuoro in cui il destino della donna non poteva oltrepassare il limite di \u00abfigli e casa, casa e figli\u00bb. Reag\u00ec, rivelando cos\u00ec da protagonista il travaglio della crisi epocale del mondo patriarcale (contadino e pastorale), incapace ormai di contenere e di promuovere le istanze affioranti nelle nuove generazioni. Il bisogno di realizzarsi in spazi sociali aperti e vasti, la progressiva coscienza delle proprie capacit\u00e0 e il confronto con modelli comportamentali diversi da quelli imposti la poteva indurre ad assumere altre identit\u00e0. Ma questo rischio era lontano dai suoi intendimenti. Se l\u2019identit\u00e0 da un lato non pu\u00f2 pensarsi stagnante, immobile e senza relazioni nutritive, dall\u2019altro assumere l\u2019identit\u00e0 di un altro significa perdere la propria, dare l\u2019identit\u00e0 a un altro significa sottrargli la sua. La giovane ha seguito una strada esemplare: ha fatto esplodere le contraddizioni di una societ\u00e0 ormai in declino, ma senza tradirne la radice identitaria profonda che la distingue da tutte le altre. La sua ribellione \u00e8 stata interpretata come un \u00abtradimento\u00bb. Invece, tutta la sua opera testimonia l\u2019opposto.\nImportante per la sua formazione letteraria, nei primi anni della sua carriera da scrittrice, fu l'amicizia con lo scrittore, archivista e storico dilettante sassarese Enrico Costa, che per primo ne comprese il talento. Per un lungo periodo scambi\u00f2 delle lettere con lo scrittore calabrese Giovanni De Nava, che si complimentava del talento della giovane scrittrice. Queste missive poi si trasformarono in lettere d'amore in cui si scambiavano dolci poesie. Poi, per l'assenza di risposte da parte di Giovanni per un lungo periodo, smisero di scriversi. La famiglia venne colpita da una serie di disgrazie: il fratello maggiore, Santus, abbandon\u00f2 gli studi e divenne alcolizzato; il pi\u00f9 giovane, Andrea, fu arrestato per piccoli furti. Il padre mor\u00ec per una crisi cardiaca il 5 novembre 1892 e la famiglia dovette affrontare difficolt\u00e0 economiche. Quattro anni pi\u00f9 tardi mor\u00ec anche la sorella Vincenza.\nAttivit\u00e0 letteraria giovanile.\nNel 1888 invi\u00f2 a Roma alcuni racconti (\"Sangue sardo\" e \"Remigia Helder\"), pubblicati dall'editore Edoardo Perino sulla rivista \"L'ultima moda\", diretta da Epaminonda Provaglio. Sulla stessa rivista venne pubblicato a puntate il romanzo \"Memorie di Fernanda\". Nel 1890 usc\u00ec a puntate sul quotidiano di Cagliari \"L'avvenire della Sardegna\", con lo pseudonimo Ilia de Saint Ismail, il romanzo \"Stella d'Oriente\", e a Milano, presso l'editore Trevisini, \"Nell'azzurro\", un libro di novelle per l'infanzia.\nLa Deledda incontr\u00f2 l'approvazione di letterati quali Angelo de Gubernatis e Ruggiero Bonghi, che nel 1895 accompagn\u00f2 con una sua prefazione l'uscita del romanzo \"Anime oneste\". Collabor\u00f2 inoltre con riviste sarde e continentali, quali \"La Sardegna\", \"Piccola rivista\" e \"Nuova Antologia\".\nFra il 1891 e il 1896, sulla \"Rivista delle tradizioni popolari italiane\", diretta da Angelo de Gubernatis, venne pubblicato a puntate il saggio \"Tradizioni popolari di Nuoro in Sardegna\", introdotto da una citazione di Tolstoi, prima espressione documentata dell'interesse della scrittrice per la letteratura russa. Seguirono romanzi e racconti di argomento isolano. Nel 1896 il romanzo \"La via del male\" fu recensito in modo favorevole da Luigi Capuana. Nel 1897 usc\u00ec una raccolta di poesie, \"Paesaggi sardi\", edita da Speirani.\nMaturit\u00e0.\nIl 22 ottobre 1899 si trasfer\u00ec a Cagliari, dove conobbe Palmiro Madesani, un funzionario del Ministero delle finanze, che spos\u00f2 a Nuoro l'11 gennaio 1900. Madesani era originario di Cicognara di Viadana, in provincia di Mantova, dove anche Grazia Deledda visse per un periodo. Dopo il matrimonio, Madesani lasci\u00f2 il lavoro di funzionario statale per dedicarsi all'attivit\u00e0 di agente letterario della moglie. La coppia si trasfer\u00ec a Roma nel 1900, dove condusse una vita appartata. Ebbero due figli, Franz e Sardus.\nNel 1903 la pubblicazione di \"Elias Portolu\" la conferm\u00f2 come scrittrice e l'avvi\u00f2 a una fortunata serie di romanzi e opere teatrali: \"Cenere\" (1904), \"L'edera\" (1908), \"Sino al confine\" (1910), \"Colombi e sparvieri\" (1912), \"Canne al vento\" (1913), \"L'incendio nell'oliveto\" (1918), \"Il Dio dei venti\" (1922). Da \"Cenere\" fu tratto un film interpretato da Eleonora Duse.\nLa sua opera fu apprezzata da Giovanni Verga, oltre che da scrittori pi\u00f9 giovani come Enrico Thovez, Emilio Cecchi, Pietro Pancrazi, Antonio Baldini. Fu riconosciuta e stimata anche all'estero: David Herbert Lawrence scrisse la prefazione della traduzione in inglese de \"La madre\". La Deledda fu anche traduttrice: \u00e8 sua infatti una versione in lingua italiana di \"Eug\u00e9nie Grandet\" di Honor\u00e9 de Balzac.\nGrazia Deledda, fuori dall'isola, era solita stringere amicizia e confrontarsi con personaggi internazionali, anche di piccolo calibro, che solevano frequentare il suo salotto.\nIl premio Nobel e la morte.\nIl 10 dicembre 1927 le venne conferito il premio Nobel per la letteratura 1926 (non vinto da alcun candidato l'anno precedente, per mancanza di requisiti), \u00abper la sua potenza di scrittrice, sostenuta da un alto ideale, che ritrae in forme plastiche la vita quale \u00e8 nella sua appartata isola natale e che con profondit\u00e0 e con calore tratta problemi di generale interesse umano\u00bb. La Deledda \u00e8 stata la prima donna italiana a vincere il premio Nobel.\nUn tumore al seno di cui soffriva da tempo la port\u00f2 alla morte nel 1936, quasi dieci anni dopo la vittoria del premio. Sulla data del giorno di morte c'\u00e8 controversia: alcune fonti riportano il 15 agosto, altre il 16.\nLe spoglie della Deledda trovarono sepoltura nel cimitero del Verano a Roma, dove rimasero fino al 1959 quando, su richiesta dei familiari della scrittrice, furono traslate nella sua citt\u00e0 natale. Da allora sono custodite in un sarcofago di granito nero levigato nella chiesetta della Madonna della Solitudine, ai piedi del monte Ortobene, che tanto aveva decantato in uno dei suoi ultimi lavori.\nLasci\u00f2 incompiuta la sua ultima opera, \"Cosima, quasi Grazia\", autobiografica, che apparir\u00e0 in settembre di quello stesso anno sulla rivista \"Nuova Antologia\", a cura di Antonio Baldini, e che poi verr\u00e0 edita col titolo \"Cosima\".\nLa sua casa natale, nel centro storico di Nuoro (nel rione \"Santu Predu\"), \u00e8 adibita a museo.\nCritica.\nLa critica in generale tende a incasellare la sua opera di volta in volta in questo o in quell\"'-ismo\": regionalismo, verismo, decadentismo, oltre che nella letteratura della Sardegna. Altri critici invece preferiscono riconoscerle l'originalit\u00e0 della sua poetica.\nIl primo a dedicare a Grazia Deledda una monografia critica a met\u00e0 degli anni trenta fu Francesco Bruno. Negli anni quaranta-cinquanta, sessanta, nelle storie e nelle antologie scolastiche della letteratura italiana, la presenza di Deledda ha rilievo critico e numerose pagine antologizzate, specialmente dalle novelle.\nTuttavia parecchi critici italiani avanzavano riserve sul valore delle sue opere. I primi a non comprendere Deledda furono i suoi stessi conterranei. Gli intellettuali sardi del suo tempo si sentirono traditi e non accettarono la sua operazione letteraria, con l'eccezione di alcuni: Costa, Ruju, Biasi. Le sue opere le procurarono le antipatie degli abitanti di Nuoro, in cui le storie erano ambientate. I suoi concittadini erano infatti dell'opinione che descrivesse la Sardegna come terra rude, rustica e quindi arretrata.\nPi\u00f9 recentemente, le opere e i saggi della Deledda sono stati reinterpretati e ristudiati da altri corregionali. Tra questi si possono citare Neria De Giovanni (che pur marcando le radici sarde della Deledda le riconosce una dimensione che va oltre l'ambito geoculturale isolano), Angela Guiso (con una critica lontana dalle precedenti, pi\u00f9 internazionale) e Dino Manca.\nVerismo.\nAi primi lettori dei romanzi di Deledda era naturale inquadrarla nell'ambito della scuola verista.\nLuigi Capuana la esortava a proseguire nell'esplorazione del mondo sardo, \u00abuna miniera\u00bb dove aveva \u00abgi\u00e0 trovato un elemento di forte originalit\u00e0\u00bb.\nAnche Borgese la definisce \"degna scolara di Giovanni Verga\". Lei stessa scrive nel 1891 al direttore della rivista romana \"La Nuova Antologia\", Maggiorino Ferraris: \u00abL'indole di questo mio libro a me pare sia tanto drammatica quanto sentimentale e anche un pochino veristica se per 'verismo' intendiamo il ritrarre la vita e gli uomini come sono, o meglio come li conosco io\u00bb.\nDifferenze rispetto al Verismo.\nRuggero Bonghi, manzoniano, per primo si sforza di sottrarre la scrittrice sarda al clima delle poetiche naturalistiche. Tuttavia, recentemente, altri critici la ritengono invece completamente estranea al naturalismo.\nEmilio Cecchi nel 1941 scrive: \u00abCi\u00f2 che la Deledda pot\u00e9 trarre dalla vita della provincia sarda, non s'impront\u00f2 in lei di naturalismo e di verismo... Sia i motivi e gli intrecci, sia il materiale linguistico, in lei presero subito di lirico e di fiabesco...\u00bb.\nIl critico letterario Natalino Sapegno definisce i motivi che distolgono Deledda dai canoni del Verismo: \u00abDa un'adesione profonda ai canoni del verismo troppe cose la distolgono, a iniziare dalla natura intimamente lirica e autobiografica dell'ispirazione, per cui le rappresentazioni ambientali diventano trasfigurazioni di un'assorta memoria e le vicende e i personaggi proiezioni di una vita sognata. A dare alle cose e alle persone un risalto fermo e lucido, un'illusione perentoria di oggettivit\u00e0, le manca proprio quell'atteggiamento di stacco iniziale che \u00e8 nel Verga, ma anche nel Capuana, nel De Roberto, nel Pratesi e nello Zena.\u00bb\nDecadentismo.\nVittorio Spinazzola scrive: \u00abTutta la miglior narrativa deleddiana ha per oggetto la crisi dell'esistenza. Storicamente, tale crisi risulta dalla fine dell'unit\u00e0 culturale ottocentesca, con la sua fiducia nel progresso storico, nelle scienze laiche, nelle garanzie giuridiche poste a difesa delle libert\u00e0 civili. Per questo aspetto la scrittrice pare pienamente partecipe del clima decadentistico. I suoi personaggi rappresentano lo smarrimento delle coscienze perplesse e ottenebrate, assalite dall'insorgenza di opposti istinti, disponibili a tutte le esperienze di cui la vita offre occasione e stimolo\u00bb.\nGrazia Deledda e i narratori russi.\n\u00c8 noto che la giovanissima Grazia Deledda, quando ancora collaborava alle riviste di moda, si rese conto della distanza che esisteva tra la stucchevole prosa in lingua italiana di quei giornali e la sua esigenza di impiegare un registro pi\u00f9 vicino alla realt\u00e0 e alla societ\u00e0 dalla quale proveniva.\nLa Sardegna, tra la fine dell'Ottocento e il primo Novecento, tenta come l'Irlanda di Oscar Wilde, di Joyce, di Yeats o la Polonia di Conrad, un dialogo alla pari con le grandi letterature europee e soprattutto con la grande letteratura russa.\nNicola Tanda nel saggio \"La Sardegna di Canne al vento\" scrive che, in quell'opera di Deledda, le parole evocano memorie tolstojane e dostoevskiane, parole che possono essere estese a tutta l'opera narrativa deleddiana: \u00abL'intero romanzo \u00e8 una celebrazione del libero arbitrio. Della libert\u00e0 di compiere il male, ma anche di realizzare il bene, soprattutto quando si ha esperienza della grande capacit\u00e0 che il male ha di comunicare angoscia. Il protagonista che ha commesso il male non consente col male, compie un viaggio, doloroso, mortificante, ma anche pieno di gioia nella speranza di realizzare il bene, che resta la sola ragione in grado di rendere accettabile la vita\u00bb.\nNegli anni a cavallo tra Ottocento e Novecento, quelli in cui la scrittrice si dedica alla ricerca di un proprio stile, concentra la sua attenzione, sull'opera e sul pensiero di Tolstoj. Ed \u00e8 questo incontro che sembra aiutarla a precisare sempre meglio le sue predilezioni letterarie. In una lettera in cui comunicava il progetto di pubblicare una raccolta di novelle da dedicare a Tolstoj, Deledda scriveva: \u00abAi primi del 1899 uscir\u00e0 La giustizia: e poi ho combinato con la casa Cogliati di Milano per un volume di novelle che dedicher\u00f2 a Leone Tolstoi: avranno una prefazione scritta in francese da un illustre scrittore russo, che far\u00e0 un breve studio di comparazione fra i costumi sardi e i costumi russi, cos\u00ec stranamente rassomiglianti\u00bb. La relazione tra Deledda e i russi \u00e8 ricca e profonda, e non \u00e8 legata solo a Tolstoj ma si inoltra nel mondo complesso degli altri contemporanei: Gor'kij, Anton \u010cechov e quelli del passato pi\u00f9 recente, Gogol', Dostoevskij e Turgenev.\nAltre voci di critici.\nAttilio Momigliano in pi\u00f9 scritti sostiene la tesi che Deledda sia \"un grande poeta del travaglio morale\" da paragonare a Dostoevskij.\nFrancesco Flora afferma che \u00abLa vera ispirazione della Deledda \u00e8 come un fondo di ricordi dell'infanzia e dell'adolescenza, e nella trama di quei ricordi quasi figure che vanno e si mutano sul fermo paesaggio, si compongono i sempre nuovi racconti. Anzi, poich\u00e9 i primi affetti di lei si formano essenzialmente con la sostanza di quel paesaggio che ella disegnava sulla vita della nativa Sardegna, \u00e8 lecito dire, anche per questa via, che l'arte della Deledda \u00e8 essenzialmente un'arte del paesaggio\u00bb.\nTestimonianze di scrittori stranieri.\nSu di lei scrisse prima Maksim Gor'kij e, pi\u00f9 tardi, D. H. Lawrence.\nMaksim Gor'kij raccomanda la lettura delle opere di Grazia Deledda a L. A. Nikiforova, una scrittrice esordiente. In una lettera del 2 giugno del 1910 le scrive: \u00abMi permetto di indicarle due scrittrici che non hanno rivali n\u00e9 nel passato, n\u00e9 nel presente: Selma Lagerlof e Grazia Deledda. Che penne e che voci forti! In loro c'\u00e8 qualcosa che pu\u00f2 essere d'ammaestramento anche al nostro \"mu\u017eik\"\u00bb.\nDavid Herbert Lawrence, nel 1928, dopo che Deledda aveva gi\u00e0 vinto il Premio Nobel, scrive nell'Introduzione alla traduzione inglese del romanzo \"La Madre\": \u00abCi vorrebbe uno scrittore veramente grande per farci superare la repulsione per le emozioni appena passate. Persino le Novelle di D'Annunzio sono al presente difficilmente leggibili: Matilde Serao lo \u00e8 ancor meno. Ma noi possiamo ancora leggere Grazia Deledda, con interesse genuino\u00bb. Parlando della popolazione sarda protagonista dei suoi romanzi la paragona a Hardy, e in questa comparazione singolare sottolinea che la Sardegna \u00e8 proprio come per Thomas Hardy l'isolato Wessex. Solo che subito dopo aggiunge che a differenza di Hardy, \u00abGrazia Deledda ha una isola tutta per s\u00e9, la propria isola di Sardegna, che lei ama profondamente: soprattutto la parte della Sardegna che sta pi\u00f9 a Nord, quella montuosa\u00bb. E ancora scrive: \u00ab\u00c8 la Sardegna antica, quella che viene finalmente alla ribalta, che \u00e8 il vero tema dei libri di Grazia Deledda. Essa sente il fascino della sua isola e della sua gente, pi\u00f9 che essere attratta dai problemi della psiche umana. E pertanto questo libro, \"La Madre\", \u00e8 forse uno dei meno tipici fra i suoi romanzi, uno dei pi\u00f9 continentali\u00bb.\nAnche il poeta, scrittore e traduttore armeno Hrand Nazariantz collabor\u00f2 alla diffusione dell'opera della Deledda in lingua Armenia occidentale traducendone due racconti che furono pubblicati sulla rivista Masis nel 1907, si tratta di \"\u057e\u0531\u0546\u0531\u053f\u0531\u0546\u0538\" apparso sul numero 12 e \"\u054d\u0531\u0550\u054f\u053b\u0546\u053b\u0548\u0545 \u0536\u0531\u054f\u053b\u053f\u0538\" pubblicato sul numero 35. ;.\nL\u2019avversione di Pirandello.\nLuigi Pirandello non nascose la sua avversione per Grazia Deledda, tanto da ispirarsi a lei e al marito per la composizione del romanzo \"Suo marito\", come traspare dalla corrispondenza con Ugo Ojetti e poi dal rifiuto dell'editore Treves di pubblicarlo.\nPoetica.\nI suoi temi principali.\nI suoi temi principali furono l'etica patriarcale del mondo sardo e le sue atmosfere fatte di affetti intensi e selvaggi.\nIl fato.\nL'esistenza umana \u00e8 in preda a forze superiori, \"canne al vento\" sono le vite degli uomini e la sorte \u00e8 concepita come \"malvagia sfinge\".\nIl peccato e la colpa.\nLa narrativa di Deledda si basa su forti vicende d'amore, di dolore e di morte sulle quali aleggia il senso del peccato, della colpa, e la coscienza di una inevitabile fatalit\u00e0.\n\u00abLa coscienza del peccato che si accompagna al tormento della colpa e alla necessit\u00e0 dell'espiazione e del castigo, la pulsione primordiale delle passioni e l'imponderabile portata dei suoi effetti, l'ineluttabilit\u00e0 dell'ingiustizia e la fatalit\u00e0 del suo contrario, segnano l'esperienza del vivere di una umanit\u00e0 primitiva, malfatata e dolente, 'gettata' in un mondo unico, incontaminato, di ancestrale e paradisiaca bellezza, spazio del mistero e dell'esistenza assoluta\u00bb.\nIl bene e il male.\n\u00abNelle sue pagine si racconta della miserevole condizione dell'uomo e della sua insondabile natura che agisce - lacerata tra bene e male, pulsioni interne e cogenze esterne, predestinazione e libero arbitrio - entro la limitata scacchiera della vita; una vita che \u00e8 relazione e progetto, affanno e dolore, ma anche provvidenza e mistero. Deledda sa che la natura umana \u00e8 altres\u00ec - in linea con la grande letteratura europea - manifestazione dell'universo psichico abitato da pulsioni e rimozioni, compensazioni e censure. Spesso, infatti, il paesaggio dell'anima \u00e8 inteso come luogo di un'esperienza interiore dalla quale riaffiorano ansie e inquietudini profonde, impulsi proibiti che recano angoscia: da una parte intervengono i divieti sociali, gli impedimenti, le costrizioni e le resistenze della comunit\u00e0 di appartenenza, dall'altra, come in una sorta di doppio, maturano nell'intimo altri pensieri, altre immagini, altri ricordi che agiscono sugli esistenti. La coscienza dell'Io narrante, che media tra bisogni istintuali dei personaggi e contro-tendenze oppressive e censorie della realt\u00e0 esterna, sembrerebbe rivestire il ruolo del demiurgo onnisciente, arbitro e osservatore neutrale delle complesse dinamiche di relazione intercorrenti tra identit\u00e0 etiche trasfigurate in figure che recitano il loro dramma in un cupo teatro dell'anima\u00bb..\nSentimento religioso.\n\u00abIn realt\u00e0 il sentimento di adesione o repulsione autorale rispetto a questo o a quel personaggio, trova nella religiosit\u00e0 professata e vissuta, una delle discriminanti di fondo. Di fronte al dolore, all'ingiustizia, alle forze del male e all'angoscia generata dall'avvertito senso della finitudine, l'uomo pu\u00f2 soccombere e giungere allo scacco e al naufragio, ma pu\u00f2 altres\u00ec decidere di fare il salto, scegliendo il rischio della fede e il mistero di Dio. Altri tormenti vive chi, nel libero arbitrio, ha scelto la via del male, lontano dal timor di Dio e dal senso del limite, e deve sopportare il peso della colpa e l'angoscia del naufrago sospeso sull'abisso del nulla\u00bb..\nPersonaggi.\n\u00abLe figure deleddiane vivono sino in fondo, senza sconti, la loro incarnazione in personaggi da tragedia. L'unica ricompensa del dolore, immedicabile, \u00e8 la sua trasformazione in vissuto, l'esperienza fatta degli uomini in una vita senza pace e senza conforto. Solo chi accetta il limite dell'esistere e conosce la grazia di Dio non teme il proprio destino. Portando alla luce l'errore e la colpa, la scrittrice sembra costringere il lettore a prendere coscienza dell'esistenza del male e nel contempo a fare i conti col proprio profondo, nel quale certi impulsi, anche se repressi, sono sempre presenti. Ma questo processo di immedesimazione non conosce catarsi, nessun liberatorio distacco dalle passioni rappresentate, perch\u00e9 la vicenda tragica in realt\u00e0 non si scioglie e gli eventi non celano alcuna spiegazione razionale, in una vita che \u00e8 altres\u00ec mistero. Resta la \"pietas\", intesa come partecipazione compassionevole verso tutto ci\u00f2 che \u00e8 mortale, come comprensione delle fragilit\u00e0 e delle debolezze umane, come sentimento misericordioso che induce comunque al perdono e alla riabilitazione di una comunit\u00e0 di peccatori con un proprio destino \"sulle spalle\". Anche questo avvertito senso del limite e questo sentimento di piet\u00e0 cristiana rendono la Deledda una grande donna prima ancora che una grande scrittrice\u00bb.\nUna Sardegna mitica.\nDeledda esprime una scrittura personale che affonda le sue radici nella conoscenza della cultura e della tradizione sarda, in particolare della Barbagia.\n\u00abL'isola \u00e8 intesa come luogo mitico e come archetipo di tutti i luoghi, terra senza tempo e sentimento di un tempo irrimediabilmente perduto, spazio ontologico e universo antropologico in cui si consuma l'eterno dramma dell'esistere.\u00bb\nLingua e stile.\n\u00c8 stata la stessa Deledda a chiarire pi\u00f9 volte, nelle interviste e nelle lettere, la distanza tra la cultura e la civilt\u00e0 locali e la cultura e la civilt\u00e0 nazionali. Ma anche questo suo parlare liberamente del proprio stile e delle proprie lingue ha suscitato e suscita soprattutto oggi interpretazioni fuorvianti, e tuttavia ripropone senza posa l'intenso rapporto tra civilt\u00e0-cultura-lingua come una equazione mal risolta.\nIn una sua lettera scrive: \u00abLeggo relativamente poco, ma cose buone e cerco sempre di migliorare il mio stile. Io scrivo ancora male in italiano - ma anche perch\u00e9 ero abituata alla lingua sarda che \u00e8 per se stesso una lingua diversa dall'italiana\u00bb. La lingua italiana \u00e8 quindi, per lei sardofona, una lingua non sua, una lingua che deve conquistarsi. La composizione in lingua italiana, per uno scrittore che assuma la materia della narrazione dal proprio vissuto e dal proprio universo antropologico sardo, presenta numerose e sostanziali difficolt\u00e0 e problemi. N\u00e9 il dibattito recente sul bilinguismo \u00e8 riuscito ancora a chiarire questo rapporto di doppia identit\u00e0. Doppia identit\u00e0 per questa specie particolare di bilinguismo, e di diglossia che \u00e8 stata per secoli la \"condizione umana degli scrittori italiani non toscani; ma anche dei toscani, quando non componevano in vernacolo\".\nL'attivit\u00e0 epistolare e autocorrettoria di Grazia Deledda \u00e8 ben ponderata, cosa che non le imped\u00ec di scrivere in lingua italiana questa lettera del 1892 sull'italiano: \u00abIo non riuscir\u00f2 mai ad avere il dono della buona lingua, ed \u00e8 vano ogni sforzo della mia volont\u00e0\u00bb. Dall'epistolario e dal suo profilo biografico si evince un distinto senso di noia per quei manuali di lingua italiana che avrebbero dovuto insegnarle lo stile e che sarebbero dovuti esserle di aiuto nella formazione della sua cultura letteraria di autodidatta, di contro emerge una grande abitudine alla lettura e una grande ammirazione per i maestri narratori attraverso la lettura dei loro romanzi.\nQuella di Deledda era una scrittura moderna che ben si adattava alla narrazione cinematografica, infatti dai suoi romanzi vennero tratti diversi film gi\u00e0 nei primi anni dieci del XX secolo. Nel 1916 il regista Febo Mari aveva incominciato a girare \"Cenere\" con l'attrice Eleonora Duse, purtroppo a causa della guerra il film non fu mai concluso.\nNel pi\u00f9 recente dibattito sul tema delle identit\u00e0 e culture nel terzo millennio, il filologo Nicola Tanda ha scritto: \u00abLa Deledda, agli inizi della sua carriera, aveva la coscienza di trovarsi a un bivio: o impiegare la lingua italiana come se questa lingua fosse stata sempre la sua, rinunciando alla propria identit\u00e0 o tentare di stabilire un ponte tra la propria lingua sarda e quella italiana, come in una traduzione. Comprendendo per\u00f2 che molti di quei valori di quel mondo, di cui avvertiva imminente la crisi, non sarebbero passati nella nuova riformulazione. La presa di coscienza, anche linguistica, della importanza e dell'intraducibilit\u00e0 di quei valori, le consente di recuperare termini e procedimenti formali del fraseggio e della colloquialit\u00e0 sarda che non sempre trovano in italiano l'equivalente e che perci\u00f2 talora vengono introdotti e tradotti in nota. Nei dialoghi domina meglio l'ariosit\u00e0 e la vivacit\u00e0 della comunicazione orale, di cui si sforza di riprodurre l'intonazione, di ricalcare l'andamento ritmico. Accetta e usa ci\u00f2 che \u00e8 etnolinguisticamente marcato, imprecazioni, ironie antifrastiche, risposte in rima, il repertorio di tradizioni e di usi, gi\u00e0 raccolto come materiale etnografico per la Rivista di tradizioni popolari, che ora impiega non pi\u00f9 come reperto documentario o decorativo ma come materiale estetico orientato alla produzione di senso. Un'operazione tendenzialmente espressionistica che la prosa italiana, malata di accademismo con predilezione per la forma aulica, si apprestava a compiere, per ricavarne nuova linfa, tentando sortite in direzione del plurilinguismo o verso il dialetto\u00bb.\nAlcuni studiosi asseriscono che Deledda, bench\u00e9 sardofona, abbia deciso di scrivere in lingua italiana, in risposta al clima di italianizzazione e omogeneizzazione culturale, per raggiungere un pi\u00f9 ampio mercato.\nOmaggi.\nLa scrittrice sarda \u00e8 il personaggio protagonista del film \"Viaggio a Stoccolma\"."}
{"id": "1341460", "revid": "889336", "url": "https://it.wikipedia.org/wiki?curid=1341460", "title": "Giuseppe Moro", "text": "Durante la sua carriera \u2014 discussa e controversa per la sfrontatezza con cui stava tra i pali, per i difficili rapporti con allenatori e dirigenti e per fatti legati alla presunta o effettiva vendita di partite \u2014 vest\u00ec le maglie di nove squadre di club e fece parte della nazionale italiana al .\nConsiderato uno dei portieri pi\u00f9 estrosi e spettacolari della storia del calcio italiano, molto apprezzato per la classe e l'appariscenza dei suoi interventi, era dotato di indubbie capacit\u00e0 fisiche e psicologiche che culminavano nei calci di rigore, la sua specialit\u00e0: in Serie A riusc\u00ec a neutralizzarne 16 su 44. \u00c8 anche ricordato per il suo rendimento altalenante e per le sue inspiegabili \"papere\".\nBiografia.\nInfanzia e adolescenza.\nGiuseppe Moro, figlio di Mos\u00e8 e Luigia Callegher, nacque il 16 gennaio 1921 a Carbonera, nella periferia di Treviso. Primo di nove figli, di cui una sola femmina, da bambino odiava tutto ci\u00f2 che riguardava la scuola, tranne un quaderno sulla cui copertina c'era un disegno di Franti\u0161ek Pl\u00e1ni\u010dka in tuffo. Tifoso juventino sin da piccolo, con le prime monetine messe da parte compr\u00f2 un pallone per la somma di dieci lire; and\u00f2 solo e compiaciuto, visto che nessuno dei compagni volle seguirlo, a calciarlo nel campo del paese.\nFrequent\u00f2 i quattro anni di elementari a Carbonera; poi fu iscritto all'Istituto San Francesco, dove venne bocciato, perch\u00e9 la sua attenzione non era rivolta a quanto avveniva in aula, bens\u00ec alle partite di calcio che si svolgevano nel cortile della scuola; inoltre, anzich\u00e9 fare i compiti per casa, si dedicava alla lettura della \"Gazzetta dello Sport\", di cui era appassionato; fu quindi mandato al Collegio Turazza, dove chiuse il secondo ciclo di studi. Terminati gli studi, si iscrisse in una scuola per corrispondenza e prese lezioni di armonio \u2014 attivit\u00e0 che trascur\u00f2 per impegnarsi esclusivamente nel calcio \u2014 per volont\u00e0 del nonno, un importante commerciante del posto.\nIl padre, come molti dei suoi compaesani, possedeva dei frutteti. Moro, non appagato dagli spazi dei suoi campi, si divertiva girando per gli altri frutteti, rubando frutta, inseguito dai contadini furibondi. Si era procurato una pertica con cui praticava una specie di salto con l'asta sui vigneti: gli stessi contadini, che venivano depredati, lo chiamavano \"cavalletta\" per i danni che faceva e per i suoi balzi spericolati. Un giorno Giuseppe Moro combin\u00f2 un guaio e suo padre, furioso, lo insegu\u00ec, finch\u00e9 il figlio si trov\u00f2 bloccato in una stanza, senza possibilit\u00e0 di scappare; erano al secondo piano e c'era la finestra aperta: Bepi si gett\u00f2 nel vuoto, senza riportare alcun graffio, mentre suo padre, emulandolo, si ruppe il femore e rimase immobile per diverse settimane.\nLa seconda guerra mondiale.\nQuando scoppi\u00f2 la seconda guerra mondiale Moro fu chiamato alle armi e nel 1942 venne destinato all'Autocentro di Alessandria, svolgendo la mansione di autista aggregato in un reggimento di artiglieria. A pochi mesi dall'inizio del conflitto mondiale lasci\u00f2 la caserma di Cristo, dove si trovava, e venne spostato in Sicilia, rimanendovi fino allo sbarco degli alleati. A Licata faceva l'autista di un camion dell'officina mobile pesante di assistenza ai carri armati. Gli attacchi aerei dei caccia erano frequenti, anche quando si trovava al volante; cos\u00ec Moro inchiodava il camion, gettandosi dalla cabina e facendo voli improvvisi di diversi metri per mettersi al riparo. A distanza di tanti anni lui stesso reput\u00f2 questa miscela di terrore, riflessi e atletica un allenamento fondamentale per la sua carriera.\nIl 9 settembre 1943, giorno seguente all'armistizio, scapp\u00f2 da Alessandria, dove era rientrato, travestendosi in borghese e indossando un cappellino per coprire i capelli rasati. Salt\u00f2 su un treno, ma fu riconosciuto da alcuni tedeschi a Mortara, durante una sosta; mentre i tedeschi, distratti, raggruppavano altri italiani, lui si allontan\u00f2 e balz\u00f2 sul treno non appena questo ripart\u00ec, senza che i tedeschi se ne accorgessero. Grazie all'aiuto di un ferroviere arriv\u00f2 prima a Milano, da dove successivamente raggiunse una famiglia di conoscenti a Lissone, trovando nascondiglio per un mese e mezzo. Quando si decise ad abbandonare il rifugio si vest\u00ec come gli operai addetti allo scarico dei pacchi di giornali alle stazioni e con il treno giunse a Treviso.\nLa famiglia e le altre attivit\u00e0.\nNel 1944 Giuseppe Moro si fidanz\u00f2 con Maria Tolot, una ragazza di Vittorio Veneto che l'anno successivo divenne sua moglie e dalla quale ebbe tre figli maschi e una femmina. La primogenita Mirella, nacque nel 1945; i figli Alberto e Maurizio, nati rispettivamente nel 1947 e nel 1952, sono stati calciatori a livello dilettantistico. L'ultimo figlio Flavio, nacque nel 1967. Suo cugino Ruggero Moro \u00e8 stato \nciclista professionista tra la fine degli anni trenta e l'inizio degli anni quaranta.\nTrasferitosi a Roma nel 1953, si rovin\u00f2 la vita, cadendo nelle tentazioni che la citt\u00e0 gli offr\u00ec. Si compr\u00f2 una fuoriserie, cominci\u00f2 a frequentare i \"night\" e a giocare a poker, sperperando molti soldi. A Porta Pia compr\u00f2 per otto milioni e lire un bar, la cui gestione fu fallimentare: trovatosi costretto a lasciarlo in conduzione a un amministratore, perch\u00e9 rientrato in Veneto, la vigilia di Natale 1956 scopr\u00ec che l'immobile era stato affittato e poco dopo il locale chiuse per una truffa, portando a Moro un buco complessivo di oltre quindici milioni.\nIl suo uso poco accorto del denaro lo port\u00f2 a ritrovarsi, poco dopo il termine della carriera professionistica, con soli cinque o sei milioni di lire e una casa a Treviso, che fu costretto a vendere, dovendo mantenere moglie e figli senza un lavoro. Nello stesso periodo trov\u00f2 una squadra di terza divisione fuori Treviso dalla quale percepiva lire mensili, ricoprendo i ruoli di giocatore (attaccante) e allenatore. Nel 1958 Arturo Silvestri, allenatore del Treviso, gli propose di fare il suo secondo per lire mensili, incarico che accett\u00f2. Nella stessa stagione 1958-1959 fece anche l'osservatore per il compaesano Gipo Viani, direttore tecnico del , su concessione del presidente del Treviso Tesser; esperienza che non dur\u00f2 a lungo per alcune incomprensioni sugli acquisti.\nNuovamente senza lavoro, si rassegn\u00f2 a vendere caramelle nei paesini della provincia; in quel periodo gioc\u00f2 anche per il Matteotti, squadra dilettantistica di Ponte di Piave, dove par\u00f2 l'ultimo rigore della sua vita. Nel 1960, tramite amicizie, and\u00f2 a Porto Sant'Elpidio, nelle Marche, per allenare il San Crispino in quarta serie, scendendo in campo in tredici occasioni, percependo lire mensili. La stagione successiva gli fu raddoppiato lo stipendio. Al termine della seconda annata non fu riconfermato. Quindi nell'estate 1962 decise di dare l'esame per allenatore al Centro tecnico di Coverciano.\nDopo la prova di educazione fisica, pass\u00f2 a quella tecnica, dove trov\u00f2 Alfredo Foni, suo allenatore alla , mentre all'esame di medicina non si fece trovare preparato e fu rimandato. Moro, depresso, in grandi difficolt\u00e0 economiche, pens\u00f2 al suicidio: scrisse una lettera ad Aldo Bardelli, confidandogli di volersi sparare; quest'ultimo gli rispose subito, scongiurandolo di non fare pazzie, promettendogli che avrebbe parlato con il presidente della federazione. Nel frattempo il San Crispino, dopo quindici giorni di sommosse dei tifosi e firme raccolte, decise di reingaggiare Moro per altri due anni; non godendo di ottimi rapporti con giocatori e dirigenti, Moro accett\u00f2 controvoglia, solo per estrema necessit\u00e0 di denaro. Nell'agosto 1964, in preda alla disperazione, si rivolse alla Federazione a Roma e alla stessa AS Roma, in cerca di lavoro, senza fortuna.\nIl segretario federale Bertoldi, comprendendo le sue difficolt\u00e0, gli don\u00f2 subito lire, con cui pag\u00f2 l'albergo e sped\u00ec un contributo per la famiglia. Nei giorni successivi la moglie, tramite missiva, lo inform\u00f2 che in Tunisia erano disposti a offrirgli un posto da allenatore; Monaldi, allenatore italiano a Kef, aveva fatto il suo nome. Ricevuta la conferma dalla Tunisia, Moro fece ritorno a casa, grazie ad altre lire avute da Bertoldi. Il 28 settembre 1964 si ripresent\u00f2 da Bertoldi che gli consegn\u00f2 lire e il biglietto per il viaggio aereo. Allen\u00f2 per un anno la squadra locale di Ebba Ksour, piccolo villaggio di abitanti, per 150 dinari al mese, pari a circa lire di allora, dovendo soffrire la solitudine.\nAl secondo anno in Africa pass\u00f2 all'Olympique B\u00e9ja, dove incontr\u00f2 molti italiani e si trov\u00f2 meglio. Teneva gli allenamenti della prima squadra e anche delle quattro giovanili, fino ai pi\u00f9 piccoli, per un totale di 120 giocatori al suo seguito; inoltre si occupava anche delle pratiche societarie: per il suo grande impegno e sacrificio venne apprezzato e seguito da tutti. Nel 1965 fece ritorno in Italia, nelle Marche, riprendendo la professione di rappresentante di dolciumi, mentre in seguito lavor\u00f2, insieme alla moglie, anche in uno stabilimento per la produzione di scarpe. Mor\u00ec il 28 gennaio 1974, a 53 anni, nella sua casa di Porto Sant'Elpidio, a causa di una malattia incurabile di cui soffriva da oltre un anno.\nUna vita disperata.\nNell'autunno 1965, di ritorno dalla Tunisia, Moro si present\u00f2 alla redazione del \"Corriere dello Sport\" per incontrare il direttore Antonio Ghirelli, che lo affid\u00f2 a Mario Pennacchia, il quale accolse il suo sfogo. Per giorni narr\u00f2 la sua vita e la sua carriera, nel bene e nel male, svelando parecchi particolari scomodi, molti dei quali riguardanti la facilit\u00e0 con cui le partite venivano truccate negli anni cinquanta. Da questi incontri lo stesso Pennacchia pubblic\u00f2 conseguentemente un racconto autobiografico in dieci puntate, fra il 16 novembre e il 1\u00ba dicembre, dal titolo \"Una vita disperata\", uscito in terza pagina sullo stesso quotidiano, che riscontr\u00f2 l'apprezzamento da parte dei lettori, i quali dimostrarono solidariet\u00e0 nei confronti dell'ex portiere; tutte le puntate furono riprese fedelmente e racchiuse nella biografia \"La vita disperata del portiere Moro\", uscita nel 2011.\nCaratteristiche tecniche.\nRitenuto uno dei portieri pi\u00f9 estrosi e spettacolari della storia del calcio italiano, Moro disponeva di un repertorio inconfondibilmente personale, non ispirandosi a nessun altro collega italiano del passato. Il suo particolare stile coniugava acrobazie e teatralit\u00e0: nei suoi interventi non si limitava all'efficacia del gesto tecnico, ma cercava gli applausi delle platee, anche sulle palle pi\u00f9 insidiose. Quando i tiri non erano troppo impegnativi, invece, compiva salti vistosi, facendo apparire le sue parate pi\u00f9 difficili di quanto non fossero realmente.\nCalma, coraggio, sicurezza, freddezza, intuito, senso di posizione e rapidit\u00e0 di riflesso gli consentivano di opporsi con grande efficacia anche ai tiri pi\u00f9 insidiosi. Talvolta, fidandosi troppo delle proprie abilit\u00e0, eccedeva nella sua spavalderia, compiendo errori e sviste clamorose. A tal proposito Silvio Piola, che ebbe modo di sfidarlo in parecchie occasioni, disse di lui: \u00abMi impressiona la sua sicurezza quando sbaglia\u00bb. Non era portato per le uscite sugli attaccanti lanciati a rete, circostanze in cui frequentemente mostrava indecisione, sbagliando la scelta dei tempi.\nLe sue prestazioni erano anche frutto di meticolosa applicazione; infatti, studiava approfonditamente gli attaccanti e il loro modo di calciare, prestando attenzione a quale fosse il loro punto preferito della porta dove indirizzare il pallone. Durante un allenamento in Nazionale dimostr\u00f2 ripetutamente di conoscere le intenzioni di quasi tutti i migliori tiratori, come se fosse lo stesso portiere a \u00abcomandare i loro piedi\u00bb, disse scherzando. Moro aveva un fisico strano, in quanto soffriva di un'anomalia costituzionale che al minimo graffio o disturbo gli faceva venire la febbre.\nLa \"marionetta\".\nNon erano rare le occasioni in cui assumeva atteggiamenti stravaganti, sconfinanti, secondo la stampa sportiva, nella follia. Quando decideva di voler umiliare gli attaccanti si esibiva nelle vesti della \"marionetta\" (o \"burattino\") \u2014 come lo avevano nominato gli stessi giornalisti, notando indifferenza e impassibilit\u00e0, per i movimenti che eseguiva simulando quelli di un pupazzo \u2014 le cui leziose abitudini erano bloccare i tiri violenti con una sola mano ed evitare tutti i tuffi che non fossero indispensabili; altres\u00ec, rimaneva spregiatamente fermo, con aria distratta, mentre l'avversario si trovava a pochi metri di distanza, non muovendosi nemmeno dopo che il tiro era partito se aveva calcolato \u2014 ed era bravissimo in questo \u2014 che il pallone avrebbe sfiorato il palo. Altre volte, invece, le scene erano opposte: il frenetico ed eccentrico Moro si impegnava in gesti irrazionali, il principale dei quali era recuperare il suo berrettino da ciclista che perdeva durante le uscite, dimenticandosi del gioco.\nI calci di rigore.\nLa caratteristica per la quale divenne famoso era la sua bravura nel parare i rigori. Avvalendosi della sua eccezionale muscolatura e del suo singolare sistema nervoso, riservava situazioni stupefacenti. Moro sosteneva che se i rigoristi segnano, ingannando i portieri con le finte, allora i portieri possono parare se sono loro a ingannare con le finte i rigoristi; e cos\u00ec faceva sul campo, quando si gettava da un lato per ricadere dall'altro. Anche gli specialisti dagli undici metri erano oggetto di studio e preparazione, conoscenza che sfruttava al momento dei tiri.\nInoltre, la componente psicologica non era un aspetto secondario: con la sua audace personalit\u00e0 sapeva suggestionare i tiratori dal dischetto e quando ci\u00f2 non bastava cercava di distrarli, attraverso atteggiamenti provocatori, facendoli innervosire e inducendoli a sbagliare. Riguardo a questo, secondo quanto affermato dal portiere trevigiano, \u00abin Italia si era diffusa una sorta di psicosi che fin\u00ec per favorirlo, a volte in modo decisivo\u00bb. A suo dire \u00abper avere molte probabilit\u00e0 di neutralizzare un rigore bisogna innanzitutto conoscere a fondo le caratteristiche del giocatore chiamato a batterlo, saperne la base tecnica e conoscerne gli spostamenti del tronco e delle gambe. Poi occorrono intuizione e uno scatto tremendo da fermo\u00bb.\nCarriera.\nClub.\nLe giovanili (1933-1937).\nNelle partitelle tra amici d'infanzia Moro, non particolarmente dotato con i piedi, si trovava sempre in porta, perch\u00e9 costretto dai compagni. Resosi conto dei suoi limiti e non essendo portato per nessun altro ruolo, decise quindi di fare il portiere. All'et\u00e0 di dodici anni cominci\u00f2 a giocare nella Fortitudo, una squadra di Treviso, che chiedeva ai propri giovani calciatori una quota di una lira a settimana, regolarmente pagata dal nonno. Una volta arrivato al Treviso, dopo qualche anno in cui milit\u00f2 nelle giovanili, fece il debutto in prima squadra nel 1937, a soli sedici anni, nella partita Treviso Riserve- (5-1) di Prima Divisione, gara in cui fu anche promosso capitano.\nGli anni al Treviso, le parentesi a Padova, Alessandria e Venezia (1938-1947).\nNella stagione 1938-1939, arrivato nella squadra maggiore, nonostante le poche presenze, fu uno dei migliori giovani portieri del campionato di Divisione Nazionale. Nell'agosto 1941 Moro, senza apporre nessuna firma, venne ceduto, in cambio di tre calciatori e un conguaglio di 30\u00a0000 lire, al Padova che, trovandosi in abbondanza di portieri, lo rigir\u00f2 in prestito alla squadra trevigiana.\nMentre si trovava ad Alessandria per ragioni militari, con la squadra locale disput\u00f2 il suo primo campionato di Serie B: fu un'esperienza breve, terminata con lo spostamento di natura bellica impostogli in Sicilia. Fece il suo debutto in Coppa Italia il 20 settembre 1942 nei sedicesimi di finale -Alessandria (2-0), mentre esord\u00ec in Serie B il 4 ottobre nell'1-1 sempre contro il Modena, gara in cui si mise in luce per diversi salvataggi. Di seguito, nelle restanti undici gare, fu protagonista, parando tre rigori.\nNel 1944, nel pieno svolgimento della guerra, non essendo vincolato a nessuna squadra per sua scelta, ritorn\u00f2 a giocare con il Treviso il campionato dell'Italia Settentrionale, che per i veneti termin\u00f2 anzitempo a seguito del bombardamento di venerd\u00ec Santo 7 aprile. La devastazione del capoluogo trevigiano rese impossibile praticare ogni tipo di sport e quindi Moro si spost\u00f2 a Venezia per giocare con i neroverdi alcune partite amichevoli, tra le quali la Coppa Petron contro il Padova.\nNella stagione 1945-1946, con la ripresa effettiva dei campionati, Moro torn\u00f2 a Treviso e in tutte le gare casalinghe fu battuto solamente due volte, in entrambe le occasioni da autoreti dei suoi compagni. Al termine del campionato era intenzionato a lasciare il Treviso, tra il dispiacere della societ\u00e0 e dei tifosi. Tuttavia, avendo personalmente falsificato alcuni documenti societari per suoi capricci, fu costretto a rimanere con i trevigiani per un'altra stagione, accordandosi per lire totali, in cambio del silenzio dei dirigenti. Fu questo il primo contratto della sua carriera.\nI rapporti non idilliaci con il Treviso si ruppero definitivamente il 6 aprile 1947, quando si gioc\u00f2 Treviso-Lucchese (1-2). Pochi giorni prima uno zio di Mario Barluzzi inform\u00f2 Moro circa l'interessamento della Lucchese nei suoi confronti e la sera della vigilia lo present\u00f2 ad Aldo Olivieri, allenatore della squadra toscana; questi manifest\u00f2 il suo apprezzamento per il portiere veneto e gli confid\u00f2 che l'anno venturo lo avrebbe voluto in squadra; Moro rispose che il trasferimento sarebbe stato di suo gradimento, anche perch\u00e9 la Lucchese, prima in classifica, era fortemente indiziata a giocare in Serie A la stagione successiva ed ebbe la promessa di un premio di lire, dietro assicurazione \u2014 da lui stesso ribattezzato \u00abacconto del disonore\u00bb \u2014 che sarebbe andato a giocare a Lucca. I suoi compagni seppero immediatamente del colloquio \u2014 Moro non riusc\u00ec mai a spiegarsi come e da chi \u2014 cos\u00ec lo stesso 5 aprile si sparse la voce che Moro si era venduto la partita del giorno dopo. La sconfitta casalinga del Treviso, che era imbattuto nel proprio campo da quasi sei anni, secondo lo stesso Moro fu l'episodio dal quale inizi\u00f2 la sua fama di giocatore corrotto che lo accompagn\u00f2 per tutta la sua vita.\nL'esordio in A con la Fiorentina (1947-1948).\nLa Lucchese, con cui era in parola, non si fece pi\u00f9 viva; Moro ebbe quindi dal Treviso il nulla osta per cercarsi una squadra, purch\u00e9 fosse disposta a sborsare sei milioni di lire. Un giorno venne a Treviso Duilio Rallo per definire la pratica del passaggio, avvenuto l'anno precedente, di Raoul Bortoletto dai biancocelesti alla Fiorentina. Rallo convinse anche il portiere: a met\u00e0 luglio 1947 i due partirono per Milano, dove Moro si accord\u00f2 con il presidente Ardelio Allori per un ingaggio di due milioni, oltre ai sei pattuiti con la societ\u00e0 trevigiana.\nCon i suoi nuovi compagni e con l'allenatore Ferrero ebbe subito ottimi rapporti, invece non entr\u00f2 nelle simpatie del direttore sportivo Ugolini. L'esordio con i viola, il 14 settembre in Fiorentina-Roma 1-0, coincise con il debutto assoluto in Serie A, in cui fu determinante ai fini della vittoria. Moro apparve subito un acquisto indovinato, spesso figurando il migliore in campo e colpendo per il suo stile esteticamente piacevole; una delle rivelazioni del campionato e uno dei migliori portieri in assoluto della A, al punto di entrare nel giro della Nazionale a dicembre.\nNella seconda parte della stagione, pur continuando a fornire prestazioni molto pregevoli, alle volte superlative, Moro mostr\u00f2 in alcune circostanze la sua propensione verso inspiegabili amnesie e incertezze, che costarono punti alla sua squadra. Il 6 giugno 1948, allorch\u00e9 la Fiorentina perse in casa 4-2 contro la , fu autore di una papera inverosimile: su un colpo di testa di Kincses blocc\u00f2 agevolmente la palla, per poi lasciarsela sfuggire dentro la propria porta. Moro, insultato in occasione del primo gol bianconero da Ugolini, che era appostato dietro la porta, dichiar\u00f2 di aver volutamente scagliato il pallone in rete pochi minuti dopo, ancora irritato dalle insolenze ricevute. La societ\u00e0 lo mise fuori rosa e gli commin\u00f2 una multa di lire per il suo evidente calo di forma e il suo comportamento, ritenuto sospetto. Il procedimento, giudicato eccessivo dai quotidiani, per il quale il portiere present\u00f2 ricorso alla Federazione, dur\u00f2 una sola settimana e Moro rientr\u00f2 tra i pali il 20 giugno nella partita Lazio-Fiorentina 5-0, palesando deconcentrazione e una pessima condizione, manifestatesi in interventi goffi.\nA stagione conclusa, nonostante l'incompatibilit\u00e0 con Ugolini, la societ\u00e0 gli prolung\u00f2 il contratto di un anno, per la somma di un milione e lire. I rapporti erano sempre tesi e, nonostante la conferma, la Fiorentina tent\u00f2 di sostituirlo, cercando di trarne vantaggio economico. Una volta saputa la possibilit\u00e0 di uno scambio con Leonardo Costagliola, a pochi giorni dall'inizio del nuovo campionato, Moro si trasfer\u00ec al per l'ingaggio di lire promessogli per la stagione 1948-49.\nL'affermazione a Bari (1948-1949).\nCon i pugliesi, Moro termin\u00f2 il campionato al terzultimo posto, dando un contributo fondamentale alla salvezza della squadra, attraverso numerose prestazioni esemplari, apprezzate dal pubblico e omaggiate altres\u00ec dalle ovazioni dei sostenitori delle squadre avversarie. Nelle 36 partite disputate, con 47 reti al passivo, non mancarono le indecisioni e gli svarioni, com'era sua consuetudine.\nMise subito in mostra la sua dote di pararigori, neutralizzandone tre consecutivi nelle prime tre giornate. Fece il suo esordio con la squadra biancorossa al primo turno di campionato, il 19 settembre 1948, nella gara Bari-Milan (0-2), in cui ben figur\u00f2, non solamente per aver parato un rigore calciato da Annovazzi. A distanza di sette giorni il copione fu lo stesso: Bari battuto nuovamente, a Genova contro la , e una gara da protagonista per il portiere veneto, che chiuse la sua ottima partita negando la rete dagli undici metri a Giuseppe Baldini, sulla cui violenta esecuzione riusc\u00ec a deviare in angolo grazie a un volo formidabile. Infine, complet\u00f2 la serie il 3 ottobre, quando nemmeno Blason fu capace di trasformare il penalty in -Bari (2-0).\nIl 3 aprile 1949 disput\u00f2 una gara memorabile nella vittoria per 2-1 contro la Juventus, al punto che la stampa sportiva lo decretava superiore al suo rivale Sentimenti IV, allora in forza proprio ai bianconeri. Furono due gli interventi considerevoli; il primo quando svent\u00f2 un calcio di punizione di Rava indirizzato nell'angolo basso con un volo che, secondo Giuseppe Melillo, \u00abdi umano aveva ben poco\u00bb e con un notevole scatto di reni, guadagnandosi due minuti di incessanti applausi dal pubblico, che aveva in un primo momento avuto la percezione del gol; il secondo, a pochi minuti dalla fine, quando respinse in tuffo un rigore molto teso, calciato sempre da Rava.\nNel turno successivo, nonostante avesse la febbre a 39, scese in campo e fu decisivo nello 0-0 contro il , parando un rigore a Maino Neri. Nel finale di campionato fece un'altra ottima partita contro il Grande Torino, il 24 aprile a Bari, opponendosi da solo agli attacchi dei granata, che non andarono oltre l'1-1, pochi giorni prima della tragedia di Superga; per la sua prova lodevole fu scelto a difendere i pali del Torino Simbolo, la selezione dei migliori calciatori del campionato italiano, nella sfida commemorativa del 26 maggio contro il River Plate.\nL'interesse da parte delle societ\u00e0 sul portiere trevigiano aumentava sempre pi\u00f9, anche grazie alle sue prime due pregevoli apparizioni in Nazionale. A partire dal mese di maggio Moro fu oggetto di un'asta, tra Lazio, Roma e Torino \u2014 le cui quotazioni, inizialmente fissate a 30 milioni di lire, salirono fino a superare i 50 milioni \u2014 conclusasi il 25 giugno, giorno in cui il presidente granata Novo, seguendo i consigli del direttore tecnico Copernico, si accord\u00f2 con il collega Annoscia sulla cifra complessiva di 53 milioni, un sacrificio finanziario che non aveva precedenti nel calcio italiano, sul quale la stampa espresse indignazione e disgusto.\nNella sua unica stagione al Bari, Moro riusc\u00ec a neutralizzare 5 rigori in campionato, stabilendo un record che resister\u00e0 per oltre 60 anni: dapprima eguagliato da Renato Gandolfi e Luca Marchegiani, verr\u00e0 battuto da Samir Handanovi\u010d, capace di pararne 6 nella stagione 2010-2011.\nAl Torino per il dopo Superga (1949-1950).\nDelle tre possibilit\u00e0 presentategli, l'opzione granata era la meno desiderata da Moro, perch\u00e9 era chiamato a prendere il posto del compianto Valerio Bacigalupo nella stagione post-Superga, compito per il quale non si riteneva all'altezza. Esord\u00ec il 3 luglio 1949 a Barcellona, nella finale per il 3\u00ba posto della Coppa Latina Torino-Stade de Reims (5-3), disputando una buona gara, nonostante le tre reti subite. Di ritorno dalla Spagna, appena integrato in squadra, ebbe modo di creare attriti con Copernico e l'allenatore Bigogno per futili motivi. L'ingaggio di Moro, che pretendeva dieci milioni, fu definito solamente pochi giorni prima dell'inizio del campionato: quattro milioni e mezzo.\nL'inizio di stagione, simile a quello dell'annata precedente a Bari, fu caratterizzato dalla parata di due penalty consecutivi nelle prime due partite. L'11 settembre 1949 il Torino vinse di misura per 1-0 contro il , allo Stadio Sant'Elena, grazie anche al rigore che Moro respinse a Pietro Degano, il quale fu messo in imbarazzo dalla pantomima del portiere: Moro cominci\u00f2 buttando via il berretto; poi, appoggiato a un palo, si sfreg\u00f2 accuratamente le scarpe sul terreno; infine, esegu\u00ec gesti propiziatori con le dita rivolte al pallone, scandendo parole poco comprensibili. Il suo intervento fu molto difficile, nonostante il tiro dell'attaccante fosse centrale; infatti, essendo scattato alla sua sinistra, Moro, dovette sfruttare a pieno i suoi riflessi e il suo colpo di reni per bloccare lo scatto, piegarsi sulla destra e, aiutandosi con la mano e il piede, sventare il pericolo. Nella gara successiva, Torino-Novara (5-1), Piola si present\u00f2 dal dischetto e riusc\u00ec a spiazzare Moro grazie a una finta, ma quest'ultimo, alzando istintivamente la gamba, devi\u00f2 il tiro con il ginocchio. Nei giorni seguenti alla gara contro il Novara, Moro, seduto a un tavolino del Bar Vittoria, blocc\u00f2 la circolazione di via Roma, nel centro di Torino, tale fu la partecipazione dei torinesi. Si discuteva di rigori parati e se fossero merito dei portieri o demerito dei tiratori: a tal proposito il trevigiano disse quanto segue. \nSecondo i racconti del portiere, avvenuti a distanza di tanti anni, fu accusato dai dirigenti granata di essersi venduto due partite, la prima delle quali il 30 ottobre 1949, Roma-Torino (3-1). In quel periodo Moro si svegliava spesso la mattina presto, perch\u00e9 gli risultava difficile dormire a lungo durante la notte; cos\u00ec quella domenica, levatosi alle sei, and\u00f2 a fare una passeggiata, non volendo disturbare i compagni di stanza Santos e Nay, i quali invece informarono il presidente Novo della fuga di Moro. L'esito negativo della gara e un suo errore, derivato dalla sua voglia di strafare su una palla rischiosa, che origin\u00f2 uno dei gol, indussero Novo a pensare che il suo portiere fosse andato a trattare la vendita dell'incontro. Il 19 febbraio 1950, quando il Torino perse 6-1 a Busto Arsizio, contro la Pro Patria, fu Copernico a colpevolizzarlo. Al quarto minuto, con gi\u00e0 due gol al passivo, fu offeso dal direttore tecnico, collocato dietro la porta, esattamente come avvenne due anni prima con Ugolini a Firenze. Si vendic\u00f2 a modo suo, smettendo completamente di giocare e prendendo altre quattro reti, anche banali e secondo la stampa sportiva in maniera incomprensibile.\nMoro rivel\u00f2 di avere ricevuto due offerte per vendersi la partita Bari-Torino, all'andata e al ritorno. Prima della gara del 13 novembre venne a trovarlo un amico che aveva conosciuto a Bari l'annata precedente, proponendogli 600\u00a0000 lire per aggiustare l'incontro a favore dei pugliesi. Moro rifiut\u00f2 e il Torino vinse 5-1. Il 23 marzo, tre giorni prima della gara di ritorno, la cifra aument\u00f2, arrivando a un assegno pari a un milione di lire. Moro, ancora molto legato a Bari, si lasci\u00f2 tentare e si fece consegnare il denaro. La domenica mattina per\u00f2 ci ripens\u00f2; and\u00f2 da Copernico, chiedendo di essere tolto dalla formazione per ragioni affettive, evitando che, in caso di prova negativa, potessero nascere sospetti. La richiesta fu accolta e senza Moro il Torino pareggi\u00f2 1-1. Moro poi restitu\u00ec i soldi.\nInoltre, sempre nel periodo di permanenza a Torino, gli fu affidato il compito di rintracciare un giocatore del che abitava a Torino per offrirgli un premio affinch\u00e9 perdessero con il Bari nella sfida del 21 maggio 1950. Ci fu una vera e propria trattativa, progettata da altri e conclusa da Moro, che concretizz\u00f2 l'affare. Moro afferm\u00f2 di avere preparato una cresta da un milione e mezzo di lire, imbrogliando anche il giocatore. Tuttavia, l'accordo non si realizz\u00f2, visto che il Bari, andato in vantaggio, perse per 4-1.\nLa stagione fu segnata da continui alti e bassi; tra febbraio e aprile ebbe il periodo pi\u00f9 opaco, perdendo anche il posto di titolare in Nazionale, a favore di Sentimenti IV, con cui c'era un'accesa rivalit\u00e0. Il 19 marzo nel derby della Mole commise diversi errori da principiante, risultando, suo malgrado, il responsabile della sconfitta per 4-3. Quando Muccinelli deposit\u00f2 in rete nei primi minuti, deviando un tiro di Pr\u00e6st indirizzato fuori dallo specchio della porta, Moro fece da spettatore, sicuro che avrebbe rimesso dal fondo. La sua complicit\u00e0 fu decisiva nel terzo gol bianconero, quando blocc\u00f2 un tiro di Boniperti con una sola mano, per poi buttarlo dentro la propria porta con l'altra. La serie di interventi infelici, comprendente anche un paio di uscite sbagliate e rimediate solo grazie all'apporto dei difensori, termin\u00f2 al 67', allorch\u00e9 un tiro svirgolato, senza pretese, di un Boniperti che scivolava, oltrepass\u00f2 la linea di porta passando tra le gambe del portiere, mentre questi, anzich\u00e9 tentare la presa, lo fissava immobile.\nAl termine del campionato, concluso con un sesto posto, Novo radun\u00f2 tutti i suoi calciatori, per salutarli e ringraziarli; Moro \u2014 le cui brillanti prestazioni nel mese di maggio gli consentirono di mantenere uno dei tre posti per il in Brasile \u2014, a differenza dei compagni, non ricevette un trattamento benevolo, come regolarmente avvenne nel corso della stagione: fu aspramente criticato, reo, secondo le convinzioni del presidente, di aver rovinato la societ\u00e0. Fu deciso quindi di offrirne il trasferimento.\nLucchese (1950-1951).\nDi ritorno dal Brasile Moro cerc\u00f2 di accordarsi con la Juventus, trovandosi in prima persona con il presidente Gianni Agnelli, il quale per\u00f2 non era intenzionato a spendere i 15 milioni che il Torino chiedeva. Lasciatosi alle spalle l'idea bianconera, per il portiere veneto, dopo gli interessamenti non troppo convinti di Genoa e Milan, ci fu un'azione seria da parte del Palermo. Consapevole di essere gi\u00e0 stato ceduto alla societ\u00e0 siciliana, Moro, ricevute le disposizioni da Novo, si trov\u00f2 a Vicenza con il Principe Raimondo Lanza di Trabia e con il suo compaesano Gipo Viani, rispettivamente presidente e allenatore dei rosanero; poi si spostarono a Venezia, dove discussero e trovarono l'intesa, tralasciando solo alcuni dettagli da definire il giorno seguente, allorquando Viani raggiunse Moro a Treviso, comunicandogli per\u00f2 che nel frattempo Novo lo aveva venduto alla Lucchese. Era il 13 agosto 1950. Otto milioni al Torino e cinque milioni di ingaggio al calciatore.\nLa difesa della Lucchese, considerata una delle migliori del campionato, si rinforz\u00f2 significativamente, avendo in Moro l'elemento di spicco, il cui apporto risult\u00f2 fondamentale per la permanenza in Serie A della squadra. L'inizio di stagione del trevigiano fu contrassegnato da partite di pregevole livello, con un rigore parato al danese John Hansen; malgrado ci\u00f2 la Lucchese collezion\u00f2 un solo punto in tre gare, per le sconfitte con Genoa e Juventus e un pareggio con la Pro Patria. La sua serie di prestazioni positive s'interruppe presto; infatti il 1\u00ba ottobre 1950, nella quarta giornata, in Fiorentina-Lucchese (3-1), causa due grandi sviste, fu responsabile della sconfitta. L'estremo difensore torn\u00f2 in forma nei mesi di novembre e dicembre; il 26 novembre, nella partita Lucchese-Torino (2-0) si segnal\u00f2 per una parata da fuoriclasse: al 35' del primo tempo un veloce contropiede granata mise in seria difficolt\u00e0 la difesa rossonera; Moro, nel tentativo di liberare in extremis, usc\u00ec di porta, mentre Antonio Giammarinaro, precedendolo, serv\u00ec l'accorrente Carapellese che indirizz\u00f2 molto preciso e angolato nello porta, rimasta sguarnita. Dalla distanza di circa cinque metri Moro arrest\u00f2 la sua corsa e si tuff\u00f2 all'indietro, con uno slancio tale da farlo sbattere contro la base del montante, riuscendo a deviare in angolo.\nNella seconda parte di stagione commise altri errori decisivi nella sconfitta contro il Bologna, quando fu complice in entrambe le reti dei rossoblu, nel 5-1 subito dal Milan, palesando uno stato confusionale, e nella rete subita contro il Napoli. Complessivamente la stampa giudicava comunque pi\u00f9 che positiva la stagione di Moro e della retroguardia lucchese in generale.\nMoro asser\u00ec di essere stato direttamente coinvolto in due distinti tentativi di combinare la partita Roma-Lucchese del 29 aprile 1951, rifiutandosi in entrambe le occasioni: nel primo episodio, verificatosi circa due settimane prima dell'incontro, gli venne proposta da un compagno la possibilit\u00e0 di guadagnare la somma di cinque milioni di lire, pari al suo stipendio annuale; il secondo frangente, avvenuto il giorno precedente alla partenza della squadra per Roma, riguardava invece favori sessuali che alcuni calciatori ricevettero, fatto denunciato dallo stesso Moro e dal compagno Bortoletto.\nSampdoria (1951-1953).\nCome accaduto l'estate precedente, Moro cerc\u00f2 nuovamente di trovare un'intesa con l'avvocato Agnelli, andando a Torino sin dalla fine di maggio, mentre la sua squadra cercava gli ultimi punti per la salvezza, e svolgendo anche degli allenamenti con la Juventus. Le trattative con la societ\u00e0 bianconera durarono una ventina di giorni, finch\u00e9 il 22 giugno 1951 venne ufficializzato il suo passaggio alla , che pag\u00f2 20 milioni alla Lucchese, garantendone quattro e mezzo come ingaggio annuale al calciatore.\nIl 9 settembre 1951 Moro fece l'esordio con i blucerchiati nel 4-0 interno contro la Lazio. Nella prima parte di stagione altern\u00f2 diverse ottime prestazioni a partite in cui i suoi errori costarono la sconfitta alla squadra: su tutte, le pi\u00f9 negative furono Milan-Sampdoria (2-1) e Atalanta-Sampdoria (2-1). Nei mesi successivi pales\u00f2 un ottimo stato di forma, al punto da essere considerato il migliore portiere italiano; fece anche ritorno stabile in Nazionale, da cui mancava dai mondiali brasiliani.\nIl 3 febbraio 1952 allo Stadio Nazionale, con il risultato fermo sullo 0-0, la Lazio ebbe la possibilit\u00e0 di sbloccare la partita con un tiro dal dischetto di cui si incaric\u00f2 il turco \u015e\u00fckr\u00fc G\u00fclesin. Moro, percependo il nervosismo e la fretta a calciare dell'attaccante, tergivers\u00f2 deliberatamente per aumentarne l'irritazione e la rabbia cominciando una sceneggiata: butt\u00f2 i guanti in fondo alla rete e poi li riprese, dopo gett\u00f2 il berrettino e fece lo stesso, mentre \u015e\u00fckr\u00fc scalpitava e si innervosiva; per tre o quattro volte Moro fece finta di essere pronto, girando invece le spalle all'attaccante; quando anche l'arbitro Carpani non ne pot\u00e9 pi\u00f9, gli impose di stare in porta, \u015e\u00fckr\u00fc prese una rincorsa di una decina di metri e scagli\u00f2 il pallone altissimo. Da quel giorno per il turco inizi\u00f2 un vistoso calo di rendimento, dal quale non riusc\u00ec pi\u00f9 a riprendersi. Il 20 aprile 1952 nella gara Sampdoria-Bologna (2-1), a undici minuti dallo scadere, venne concesso un calcio di rigore ai rossoblu, i quali potevano quindi pareggiare. Nessuno voleva assumersi la responsabilit\u00e0 di sfidare Moro dagli undici metri, nemmeno lo specialista Gino Cappello, e quindi si misero a fare la conta. L'incombenza tocc\u00f2 a Ballacci che calci\u00f2 abbondantemente fuori, mentre Moro non si era nemmeno mosso. In quest'ultima gara Moro confess\u00f2 di aver percepito il suo primo premio \"illecito\" \u2014 promessogli per vincere la partita \u2014 corrispondente a lire, recapitategli per conto di una squadra impegnata nella lotta salvezza, diretta concorrente della societ\u00e0 rossoblu.\nPochi giorni prima della partita Sampdoria-Lucchese (1-1) dell'11 maggio 1952, Moro fu raggiunto da un suo amico, conosciuto la stagione precedente a Lucca, che gli chiese di aiutare la societ\u00e0 toscana, in forte difficolt\u00e0. Il portiere veneto, a sette giorni esatti dall'impegno azzurro contro l'Inghilterra, declin\u00f2 ogni proposta, non volendo rischiare nulla.\nUn altro episodio d'illecito, durante il periodo blucerchiato, narrato da Moro \u00e8 quello consumatosi nel quart'ultimo turno di campionato, in Padova-Sampdoria (2-1) del 1\u00ba giugno. Qualche sera prima della partita, mentre Moro si trovava a Treviso da giorni, si present\u00f2 a casa sua un amico che lo convinse a recarsi in un ristorante della zona, dove lo attendevano alcuni padovani. Essi chiesero al portiere di favorire i loro prossimi avversari, offrendo la somma di mezzo milione di lire per ognuno dei cinque sampdoriani che si sarebbero resi complici, quattro dei quali scelti dallo stesso Moro. Tornato a Genova, Moro coinvolse quattro compagni, che vollero in pegno quattro assegni da lire, prontamente consegnati dallo stesso portiere. Sempre seguendo il racconto di Moro, egli disput\u00f2 un'ottima partita e fu insultato dai suoi quattro compagni per aver parato anche un rigore; la sua prova non fu comunque sufficiente a evitare la sconfitta e il Padova vinse per 2-1. In passivo di lire, si ripresent\u00f2 dai padovani, i quali prima si opposero duramente e poi diedero solamente due milioni di lire a Moro, sotto la minaccia che quest'ultimo avrebbe rivelato i loro nomi. Un altro milione dovette darlo all'amico: tornato a Genova con solo un milione, lo spart\u00ec con i suoi compagni che si accontentarono delle lire gi\u00e0 ricevute. Per la penultima gara Udinese-Sampdoria venne a sapere che c'erano dei premi da mezzo milione di lire che alcune societ\u00e0 avrebbero elargito qualora i blucerchiati avessero battuto i friulani, impegnati nella lotta per non retrocedere. I compagni di Moro rifiutarono, ma fu ricompensato con lire, nonostante la vittoria dei bianconeri per 2-0, per evitare che potesse parlare.\nLa stagione per la Sampdoria si concluse con un settimo posto in campionato e Moro disput\u00f2 tutte le 34 partite. Nella seconda stagione doriana Moro raggiunse un livello notevole di classe e di forma, meravigliando ripetutamente il pubblico, primeggiando nonostante la concorrenza di molti validi portieri, quali Giorgio Ghezzi (), Giovanni Viola (Juventus), Lorenzo Buffon (Milan), Giuseppe Casari (Napoli), Leonardo Costagliola (Fiorentina), Ottavio Bugatti (SPAL) e Sentimenti IV (Lazio). Tra le tante partite, memorabile fu Sampdoria-Napoli (0-0) del 21 settembre 1952: in quella gara, la seconda del campionato, Moro comp\u00ec diverse parate in situazioni compromesse, annullando il centravanti svedese Hasse Jeppson, che il Napoli aveva appena acquistato per la cifra record di 105 milioni, tra lo stupore degli spettatori che lo omaggiarono a lungo al termine dell'incontro.\nMoro fu incaricato di addomesticare la partita Sampdoria-Milan (2-1) del febbraio 1953: doveva fare perdere il Milan, avendo a sua disposizione un milione e mezzo di lire. Nessuno dei suoi amici rossoneri volle collaborare, ma assicur\u00f2 comunque che la combine era fatta. Nonostante la sconfitta del Milan, al momento di riscuotere il denaro concordato, gli fu contestato il fatto che gli avversari ce l'avevano messa tutta e quindi non ricevette nulla.\nIl 3 maggio 1953, nella gara Sampdoria-Udinese, si rese protagonista di una stravaganza, trasformatasi in prodezza, inventandosi attaccante. A pochi minuti dallo scadere, con l'Udinese avanti per 1-0, stanco della sterilit\u00e0 offensiva dei suoi compagni, anzich\u00e9 battere la rimessa da fondo campo, chiam\u00f2 a gran voce il centravanti Alberto Galassi, per dargli la sua maglia nera da portiere e indossare la numero 9, posizionandosi ala destra; subito dopo fu proprio Moro a propiziare, con un'azione personale, la rete del pareggio di Oliviero Conti. Dopodich\u00e9, fra gli applausi del pubblico, ritorn\u00f2 fra i pali.\nTra le tante rivelazioni di Moro c'\u00e8 anche un premio girato agli avversari. Il 31 maggio 1953, all'ultima giornata, fu promesso ai sampdoriani un premio salvezza, i quali di loro iniziativa lo proposero ai loro avversari del Palermo, affinch\u00e9 li lasciassero vincere. Termin\u00f2 4-1 per la Sampdoria che evit\u00f2 il rischio della Serie B.\nCome avvenuto nella stagione precedente, non manc\u00f2 a nessuna delle 38 gare di campionato.\nRoma (1953-1955).\nA fine giugno 1953 il trentaduenne Moro pass\u00f2 alla Roma per 40 milioni di lire, trovando un accordo con la societ\u00e0 capitolina per un contratto biennale da nove milioni complessivi. Appena arrivato, part\u00ec con i nuovi compagni per il Venezuela, dove disputarono una breve tourn\u00e9e contro Corinthians, Caracas e Barcellona. Moro, gi\u00e0 conosciuto in Sudamerica per aver partecipato ai mondiali brasiliani, fu molto apprezzato, aumentando la sua popolarit\u00e0 grazie anche a queste partite. Ottimo fu il suo inizio di campionato: par\u00f2 un rigore a Pl\u00f8ger (Udinese) e uno a Busnelli (Spal), fornendo prestazioni di spessore. La retroguardia romanista appariva molto pi\u00f9 sicura: era nuovamente il miglior portiere del campionato.\nIl 7 febbraio 1954, in Roma-Fiorentina (1-2), disput\u00f2 la sua 108\u00aa partita consecutiva di campionato. Quel giorno\u00a0\u2013 dopo diverse partite opache in cui si dimostr\u00f2 incerto e inaffidabile per i suoi atteggiamenti spavaldi e troppo confidenziali, che costarono punti alla squadra \u2013 la serie si interruppe, perch\u00e9 l'allenatore Carver decise di metterlo fuori squadra, preferendogli il giovane Albani; fu esplicitamente accusato di essersi venduto la partita. La stessa notte di Roma-Fiorentina, mentre era a letto, gli fu rubata l'Alfa 1900 che aveva appena comprato; svegliato da una telefonata, si mise alla ricerca con un amico a bordo di un'altra vettura, riuscendo anche a trovarla, ma il tentativo di inseguimento dei due ladri fu vano. Demoralizzato dalla sua esclusione per sette partite consecutive, valut\u00f2 anche la possibilit\u00e0 di ritirarsi dal calcio professionistico per passare al Chinotto Neri, squadra romana di categorie inferiori, potendosi anche occupare del bar che aveva aperto a Roma. Moro rivel\u00f2 che in realt\u00e0 non si era trattato di un'esclusione cos\u00ec prolungata, ma di un suo rifiuto di giocare, perch\u00e9 affranto da diverse delusioni, tra le quali anche il furto dell'automobile.\nGiuseppe Moro fu chiamato in causa nel tentativo di truccare l'incontro Roma-Juventus (1-1) del 25 aprile 1954. Prima della partita la classifica vedeva i bianconeri al comando con 41 punti, seguita da Inter e Fiorentina a quota 40. Con un successo la Juventus avrebbe potuto allungare, poich\u00e9 i nerazzurri avevano una trasferta difficile a Udine, occasione ideale per una frode sportiva. Pochi giorni prima che i bianconeri partissero, un certo signor Bianchi si present\u00f2 a Gianni Agnelli, qualificandosi come il cognato di Moro, dicendo che il portiere aveva urgente bisogno di denaro per coprire le spese del bar che aveva appena avviato. Assicur\u00f2 che per un milione e lire il portiere veneto avrebbe cercato di favorire gli avversari. Al momento della proposta era presente, invitato in qualit\u00e0 di testimone, il signor Zambelli, membro della Lega. Agnelli, che precedentemente si era finto interessato all'interlocutore, si affrett\u00f2 a denunciare il fatto alla Lega e alla Roma. La domenica, negli spogliatoi della Roma, poco prima del calcio d'inizio, entr\u00f2 improvvisamente il presidente Sacerdoti, esprimendosi cos\u00ec ai suoi giocatori: \nMoro gioc\u00f2 la partita in modo da annullare ogni sospetto, risultando tra i migliori in campo. Nei giorni seguenti Sacerdoti radun\u00f2 tutti a casa sua, rivelando che l'indiziato era proprio Moro, tra lo stupore del diretto interessato. Dopo alcuni mesi e approfondite indagini, la vicenda fu archiviata dalla Lega, non ritenendo colpevole nessun tesserato, attribuendo la responsabilit\u00e0 dell'accaduto a elementi estranei che non agivano per conto di societ\u00e0. Moro rivel\u00f2 in seguito di ricordarsi che durante quella settimana, sia lui in ritiro, sia la moglie a casa, ricevettero diverse strane telefonate, alle quali non diede importanza, da parte del segretario della Lega Pierangeli, che chiedeva loro: \u00abMoro, c'\u00e8 un tuo cognato che vuole un biglietto per la partita. Debbo darglielo?\u00bb Solamente dopo comprese che era sotto controllo.\nMoro confess\u00f2 di aver ricevuto due offerte per vendersi i due derby Roma-Lazio della stagione 1953-1954, rispettivamente per un milione e mezzo e per due milioni di lire, ma non intasc\u00f2 nulla perch\u00e9 in entrambe le occasioni la Lazio non vinse. All'andata fu ricompensato comunque di lire, a suo dire per il timore che potesse aprire bocca. Analogamente fall\u00ec il tentativo di truccare Roma-Sampdoria (3-1) del 2 maggio 1954, avanzato da due calciatori sampdoriani che gli avevano fatto visita.\nMoro non godeva pi\u00f9 della fiducia della societ\u00e0 e quindi cercava un'altra sistemazione. Secondo i suoi racconti la Lazio era disposta a ingaggiarlo, cos\u00ec la Roma lo conferm\u00f2, temendo il suo passaggio in biancoceleste. Nella stagione 1954-1955 Carver decise di tenere in competizione i suoi due portieri Moro e Albani, preferendo alle volte quest'ultimo. Tra le sue prodezze contro i rigoristi si ricordano il rigore parato al capitano del Bologna Ballacci, che non riusc\u00ec quindi a riscattarsi dall'errore di tre anni prima, e il secondo rigore parato a Liedholm del Milan in meno di un anno. Il 15 maggio 1955 nella partita Udinese-Roma (1-0) sub\u00ec l'unico infortunio della sua carriera e fu costretto ad abbandonare il campo a venti minuti dalla fine per uno strappo muscolare.\nL'ultima apparizione di Moro con i colori giallorossi fu Roma-Vojvodina (4-5) del 4 luglio 1955, valida per la Coppa Mitropa, partita in cui la difesa forn\u00ec una pessima prestazione. Nel secondo tempo la Roma, in vantaggio per 4-1, sub\u00ec nell'ultima mezz'ora quattro reti da Zdravko Rajkov, un attaccante intelligente che aveva capito che quel giorno nella porta di Moro si poteva tirare da tutte le posizioni. Su tutti, evidente fu la responsabilit\u00e0 del portiere che fu fischiato e assalito da lancio di proiettili dai tifosi e multato dalla societ\u00e0 per lire. Nel frattempo era stato acquistato dal Modena il portiere Luciano Panetti, facendo intendere che Moro non avrebbe giocato la stagione seguente.\nIl ritorno in B con il Verona (1955-1956).\nLasciata Roma, Moro firm\u00f2 un contratto di due anni con il Verona, in Serie B, per cinque milioni annui, ma dopo la prima stagione in cui fu impiegato poco non venne riconfermato, ricevendo una buona uscita di un altro milione. Termin\u00f2 quindi l'attivit\u00e0 agonistica, totalizzando complessivamente 271 presenze in Serie A e 67 in Serie B.\nNazionale.\nMoro ricevette la prima convocazione in Nazionale A in occasione di una seduta di allenamento tenutasi il 5 dicembre 1947 a Vercelli. Vittorio Pozzo lo convoc\u00f2 per la prima volta nell'Italia B nel febbraio 1948, allorch\u00e9 la selezione azzurra disput\u00f2 un'amichevole contro il Bellinzona. Diverse furono le chiamate nella Nazionale cadetta anche nel 1949, quando per lo pi\u00f9 partecip\u00f2 ad allenamenti e partite non ufficiali.\nL'esordio in maglia azzurra fu il 12 giugno 1949 a Budapest, Ungheria-Italia (1-1). Alla vigilia fu diramata la formazione, con la novit\u00e0 Moro tra i pali, scelta che fu dettata dall'ottimale stato di forma del portiere, ritenuto dai componenti della Commissione Tecnica in grado di compiere gesti tecnici pregevoli. Il portiere del Bari si mise in mostra, risultando il migliore in campo e facendo parlare di s\u00e9 positivamente.\nIl 30 novembre 1949 fu la volta della seconda partita in azzurro, contro l'Inghilterra, considerata in quel momento la squadra nazionale pi\u00f9 forte del mondo. A Londra Moro resistette per 76 minuti ai numerosi e pericolosi attacchi dei britannici, capitolando solo nel finale quando, complice la scarsa visibilit\u00e0 dovuta all'oscurit\u00e0 e alla nebbia improvvisa, fu battuto due volte. Lo stesso portiere raccont\u00f2 di avere compiuto, secondo il suo parere, la parata pi\u00f9 \"inverosimile\" della sua carriera, respingendo un tiro violento e preciso di Stan Mortensen eseguito a pochi metri dalla linea di porta.\nNegli appuntamenti successivi, validi per la preparazione al mondiale sudamericano, causa la non brillante condizione, fece la riserva di Sentimenti IV. Sentimenti fu titolare anche in Brasile, ma dopo la prima sconfitta contro la Svezia e con l'Italia gi\u00e0 eliminata alla prima fase fu schierato Moro nella seconda, ultima e ininfluente gara contro il Paraguay. Dopo il Brasile i componenti della Commissione Tecnica, i quali nutrivano dubbi sulla moralit\u00e0 del portiere trevigiano, preferirono puntare sul pi\u00f9 giovane Casari.\nGrazie alle ottime prestazioni con la maglia blucerchiata ritorn\u00f2 regolarmente il portiere titolare, finch\u00e9 nell'ottobre 1953 un suo rifiuto alla convocazione del commissario tecnico Czeizler per l'Italia B ne decret\u00f2 l'addio in azzurro."}
{"id": "1341464", "revid": "66387", "url": "https://it.wikipedia.org/wiki?curid=1341464", "title": "Codice Civile", "text": ""}
{"id": "1341470", "revid": "791279", "url": "https://it.wikipedia.org/wiki?curid=1341470", "title": "High on Fire", "text": "Gli High on Fire sono un gruppo musicale statunitense di genere stoner/doom metal.\nFormati da Matt Pike nel 1998 dopo lo scioglimento degli Sleep insieme al batterista Den Kensel e all'amico chitarrista George Rice (che pass\u00f2 al basso), il contratto con la Relapse Records li ha portati all'attenzione del pubblico mondiale divenendo in breve tempo uno dei gruppi principali dell'etichetta.\nBiografia.\nGli High on Fire sono stati formati nel 1998 dal chitarrista Matt Pike (ex Sleep) assieme al batterista Des Kensel e al bassista George Rice (dei Dear Deceased, aveva partecipato a un provino per il ruolo di cantante). Il primo album della band, \"The Art of Self Defense\", \u00e8 stato pubblicato dalla 12th Records e dalla Man's Ruin Records nel 2000. Nel 2001 l'album \u00e8 stato ristampato con due bonus track dalla Tee Pee Records in seguito alla chiusura della Man's Ruin.\nNel 2001 gli High On Fire hanno firmato per la Relapse Records. Il 28 maggio 2002 esce \"Surrounded by Thieves\". Una volta concluso il tour di supporto all'album, il bassista George Rice ha abbandonato la band ed \u00e8 stato sostituito da Joe Preston (ex-Melvins/Thrones).\nNel 2005 \u00e8 uscito \"Blessed Black Wings\", composto principalmente da Pike e Kensel e prodotto da Steve Albini. Per il brano Devilution \u00e8 stato prodotto un video musicale. Durante il tour promozionale dell'album insieme a Goatwhore e Watch Them Die, Joe Preston ha abbandonato la band ed \u00e8 stato rimpiazzato temporaneamente da Jeff Matz, bassista degli Zeke. Matz ha concluso il tour con gli High on Fire ed \u00e8 entrato stabilmente nella band durante le registrazioni dell'album successivo, \"Death Is This Communion\". L'album \u00e8 stato pubblicato il 18 settembre 2007 (10 settembre in Europa).\nDopo la pubblicazione di \"Death is This Communion\" gli High On Fire hanno intrapreso un tour promozionale in Nord America nei mesi di settembre e ottobre del 2007. Le band di supporto del tour sono stati i giapponesi Mono, oltre a Panthers e Coliseum. Hanno partecipato al Gigantour 2008, a cui \u00e8 seguito un tour Nord Americano assieme a Opeth, Baroness e Nachtmystium.\nIl 17 dicembre 2008 gli High on Fire hanno firmato un contratto con la Koch Records. Il primo agosto 2009 \u00e8 stato annunciato che il nuovo album sarebbe stato prodotto da Greg Fidelman. Nello stesso mese \u00e8 stato annunciato un tour con Mastodon, Dethklok e Converge dal 2 ottobre al 21 novembre.\nSempre durante l'agosto 2009 la band si \u00e8 occupata della post-produzione del seguito di \"Death Is This Communion\" presso i The Pass Studios a Los Angeles. L'artwork dell'album \u00e8 stato rivelato il 7 gennaio 2010. Il 15 gennaio \u00e8 stato pubblicato il brano Frost Hammer sulla pagina MySpace della band. Il video del brano \u00e8 stato pubblicato il 16 marzo 2010. \"Snakes for the Divine\" \u00e8 stato pubblicato il 23 febbraio 2010.\nNel marzo 2010 \u00e8 stato annunciato un tour in Nord America per promuovere l'album, assieme a Priestess, Black Cobra e Bison B.C. Il 6 aprile 2010 la band ha annunciato che avrebbe aperto per i Metallica in otto concerti in Europa.\nNel 2010 gli High on Fire hanno partecipato alla colonna sonora del remake del gioco Splatterhouse di Namco Bandai Games.\nIl 3 aprile 2012 gli High on Fire hanno pubblicato il sesto album in studio, \"De Vermis Mysteriis\". L'album \u00e8 uscito per E1 Music, nuovo nome della Koch Records, ed \u00e8 stato prodotto da Kurt Ballou, chitarrista dei Converge e gi\u00e0 produttore di Cave In, Isis, Genghis Tron, Torche e molti altri.\nLa band avrebbe dovuto partecipare al Primavera Sound Festival e al Mayhem Festival nel 2012, ma le esibizioni sono state annullate a causa di problemi di salute di Matt Pike, che \u00e8 stato costretto a entrare in clinica di riabilitazione. Matt Pike ha ripreso le attivit\u00e0 della band alcuni mesi dopo e nel novembre 2012 il tour \u00e8 ripreso."}
{"id": "1341471", "revid": "144796", "url": "https://it.wikipedia.org/wiki?curid=1341471", "title": "Famiglie principesche romane", "text": ""}
{"id": "1341475", "revid": "287204", "url": "https://it.wikipedia.org/wiki?curid=1341475", "title": "Eber Finn", "text": ""}
{"id": "1341484", "revid": "1711941", "url": "https://it.wikipedia.org/wiki?curid=1341484", "title": "Mac Cuill", "text": "Nella mitologia irlandese Mac Cuill dei T\u00faatha D\u00e9 Danann, era figlio di Cermait, figlio di Dagda.\nLui e suoi fratelli Mac Cecht e Mac Gr\u00e9ine uccisero L\u00fag come vendetta per loro padre. I tre fratelli divennero re supremi d'Irlanda, regnando a rotazione per un totale di 29 o 30 anni. Furono gli ultimi T\u00faatha D\u00e9 Danann a regnare prima della conquista milesia dell'Irlanda. Mac Gr\u00e9ine prese il suo nome dal dio Coll, la Corylus avellana. Sua moglie era Banba."}
{"id": "1341489", "revid": "767487", "url": "https://it.wikipedia.org/wiki?curid=1341489", "title": "Five Lessons Learned", "text": "Five Lessons Learned \u00e8 il quinto album della punk band statunitense $wingin' Utter$ pubblicato per la Fat Wreck Chords nel 1998."}
{"id": "1341500", "revid": "119884046", "url": "https://it.wikipedia.org/wiki?curid=1341500", "title": "Frans Pourbus il Giovane", "text": "Biografia.\nFiglio di Frans il Vecchio e nipote di Pieter, fu un ritrattista apprezzato in tutta Europa: il suo stile denuncia sia l'influenza del padre che dei grandi ritrattisti della corte spagnola, come Juan Pantoja de la Cruz.\nLa sua opera fu apprezzata e richiesta da molte corti europee. Fu dapprima al servizio a Bruxelles dei governatori asburgici dove fu apprezzato da Vincenzo Gonzaga in visita a Bruxelles nel settembre 1599. Al seguito del duca, si trasfer\u00ec a Mantova dove risiedette fino al 1609, contemporaneamente a Pieter Paul Rubens che visse alla corte gonzaghesca dal 1601 al 1609. Nel frattempo opera anche a Innsbruck, Napoli e Torino. \nDal 1609 fu a servizio della corte di Francia, dove venne chiamato dalla regina Maria de' Medici, sorella della duchessa di Mantova Eleonora de' Medici: per i re Enrico IV e Luigi XIII esegu\u00ec numerosi ritratti ufficiali, molti dei quali oggi conservati al Museo del Louvre. Ebbe una figlia con Elisabetta Francken nel 1614. Nel 1618, gli fu assegnato un assegno annuo come pittore del re, e nello stesso anno fu naturalizzato francese. \nOpere di Frans Pourbus sono conservate presso il Prado di Madrid, il Rijksmuseum di Amsterdam ed il Metropolitan Museum of Art di New York.\nIl personaggio di Frans Pourbus compare nel racconto \"Il capolavoro sconosciuto\" di Honor\u00e9 de Balzac assieme al pittore Nicolas Poussin."}
{"id": "1341510", "revid": "131358", "url": "https://it.wikipedia.org/wiki?curid=1341510", "title": "Carnival Corporation", "text": ""}
{"id": "1341512", "revid": "1711941", "url": "https://it.wikipedia.org/wiki?curid=1341512", "title": "Fiacha mac Delba\u00edth", "text": "Nella mitologia irlandese Fiacha, a volte Fiachu, Fiachra o Fiachna), figlio di Delb\u00e1eth dei T\u00faatha D\u00e9 Danann, era un leggendario re supremo d'Irlanda. Secondo il \"Lebor Gab\u00e1la \u00c9renn\", prese il trono dopo che suo padre fu detronizzato da Caicher figlio di Nama, fratello di Nechtan, mentre per gli \"Annali dei Quattro Maestri\" e Goffredo Keating fu lui a detronizzare il padre. Sua madre era Ernmas e da costei ebbe tre figlie: Banba, F\u00f3dla ed \u00c9riu. Regn\u00f2 per dieci anni, prima di essere ucciso in battaglia contro \u00c9ogan di Inber insieme al nipote Aoi Mac Ollamain."}
{"id": "1341514", "revid": "767487", "url": "https://it.wikipedia.org/wiki?curid=1341514", "title": "They're Only Chasing Safety", "text": "They're Only Chasing Safety \u00e8 il quarto album degli Underoath, pubblicato nel 2004 dalla Solid State Records.\nIl disco.\nQuesto disco segna una svolta nel sound della band che abbandona la miscela di death metal, hardcore, melodiae elettronica che li ha contraddistinti finora per passare all'emocore. Scelta ineccepibile, da un punto di vista di merchandising, considerato che \"They're Only Cashing Safety\" ha venduto pi\u00f9 del suo predecessore \"The Changing Of Times\" solo nella prima settimana.\nQuesto disco ha fatto sollevare molte critiche nei confronti della band da parte dei fan di vecchia data ma, in compenso, le ha procurato una nuova sfilza di supporters. \u00c8 per\u00f2 innegabile un'immensa involuzione sotto il livello non tanto qualitativo ma soprattutto in termini di personalit\u00e0, di cattiveria e di fantasia.\nTracce.\n1 Solo nell'edizione speciale"}
{"id": "1341532", "revid": "1711941", "url": "https://it.wikipedia.org/wiki?curid=1341532", "title": "Mac Cecht", "text": "Nella mitologia irlandese dei T\u00faatha D\u00e9 Danann, Mac Cecht era figlio di Cermait figlio di Dagda. Lui e i suoi fratelli Mac Cuill e Mac Gr\u00e9ine uccisero L\u00fag come vendetta per loro padre. I tre fratelli regnarono insieme a rotazione come Re supremo dell'Irlanda per 29 o 30 anni. Furono gli ultimi sovrani dei T\u00faatha D\u00e9 Danann prima della conquista dei milesi. Il suo nome Mac Cecht viene dalla divinit\u00e0 Cecht, l'aratro. Sua moglie era F\u00f3dla."}
{"id": "1341540", "revid": "2033069", "url": "https://it.wikipedia.org/wiki?curid=1341540", "title": "GlaxoSmithKline", "text": "GlaxoSmithKline (GSK) \u00e8 una casa farmaceutica britannica con sede a Londra nel sobborgo di Brentford. \nNata nel 2000 per fusione di Glaxo Wellcome e SmithKline Beecham, nel 2016 era la 10\u00aa industria farmaceutica del mondo dopo Pfizer, Novartis, Roche, Sanofi, Merck, Abbott Laboratories, Allergan, AstraZeneca e McKesson.\nStoria.\nLe origini.\nIl commerciante ebreo inglese Joseph Nathan (1835-1912), emigrato in Nuova Zelanda, nel 1872 rilev\u00f2 un'attivit\u00e0 del commercio della lana di propriet\u00e0 del cognato Jacob Joseph a Wellington, la Jacob Joseph &amp; Co., che nel 1873 trasform\u00f2 in Joseph Nathan &amp; Co. Nel 1899, la Joseph Nathan &amp; Co. venne trasferita in Inghilterra, e Louis Nathan, uno dei figli di Joseph, diversi anni dopo entr\u00f2 nel \"business\" del latte in polvere prodotto in Nuova Zelanda, e assieme a Frank Debenham, nel 1903 fond\u00f2 a Londra la The Dried Milk Company.\nNel 1905, gli altri membri della famiglia Nathan si interessarono alla produzione e commercializzazione del latte in polvere, e diedero vita alla Imperial Dried Milk Company. Una fabbrica appositamente costruita a Bunnythorpe in Nuova Zelanda produceva latte in polvere che veniva venduto principalmente alla rinfusa per i clienti della ristorazione e militari.\nNascita di \"Glaxo\" (1906).\nAlec Nathan, uno dei figli di Joseph, voleva commercializzare il prodotto con il marchio \"Lacto\", ma poich\u00e9 non gli fu permesso dall'ufficio dei marchi registrati, in quanto ne esisteva gi\u00e0 uno, per eufonia invent\u00f2 il marchio \"Glaxo\", registrato nell'ottobre del 1906, che consent\u00ec alla azienda di famiglia di avere maggiore successo e di acquisire notoriet\u00e0. Il latte in polvere Glaxo veniva commercializzato all'interno di una scatola di metallo.\nNel 1908, la Joseph Nathan &amp; Co. cre\u00f2 a Londra la divisione Glaxo Department e diede alle pubblicazioni il \"Glaxo Baby Book\" (\"Libro Glaxo per l'infanzia\"). Il \"Glaxo Baby Book\" era una pubblicazione unica che mirava a rispondere alle domande delle madri sull'alimentazione e la cura dei neonati. L'opuscolo, che continu\u00f2 fino agli anni settanta, forniva consigli pratici da parte del personale infermieristico e rifletteva i progressi della scienza medica e nutrizionale. Lo slogan fu \"\"Glaxo - the Food that Builds Bonnie Babies\", che divenne molto familiare.\nAlla morte di Joseph Nathan nel 1912, la guida dell'azienda era stata assunta dai figli, i quali nel 1913 la registrarono come \"public company\", con un capitale sociale di 473 000 sterline. Grazie a un'importante campagna pubblicitaria, nel 1914, Glaxo divenne il marchio leader in Gran Bretagna, distribuito in oltre 9 000 farmacie e in 189 strutture sanitarie. Durante la prima guerra mondiale continu\u00f2 la rapida espansione del business Glaxo, grazie anche all'accordo con il ministro del controllo alimentare britannico per la distribuzione del latte in polvere tra la popolazione infantile.\nNel 1919 fu assunto il chimico e farmacista Harry Jephcott, che assieme ad Alfred Bacharach - proveniente dalla Burroughs, Wellcome &amp; Co. - e ad altri due membri dello staff, fond\u00f2 il laboratorio della Glaxo e introdusse le procedure di controllo della qualit\u00e0. Durante una visita negli Stati Uniti nel 1923, Jephcott si assicur\u00f2 la licenza per l'uso del procedimento sviluppato da Theodore Drucker della Columbia University per l'estrazione della vitamina D. Nel 1924, la Nathan &amp; Co. avvi\u00f2 la produzione della vitamina D, che lanci\u00f2 sul mercato, e fu il suo primo prodotto farmaceutico. Cinque anni pi\u00f9 tardi, nel 1929, l'azienda britannica ottenne la licenza, sempre dagli Stati Uniti, di un processo migliorato di produzione della vitamina D - processo di Steenbock - che consisteva nell'irradiamento dell'ergosterolo.\nLa Nathan &amp; Co. cominci\u00f2 a espandersi all'estero con la creazione in Italia, nel 1932, della prima consociata, la Societ\u00e0 Anonima Italiana Nathan Bompiani, fondata a Verona su iniziativa di Peter Gent, un rappresentante dell'azienda, e del conte Gugliemo Bompiani. Nel 1935, la Glaxo Department cre\u00f2 a Greenford, distretto del borgo londinese di Ealing, la Glaxo Laboratories, il cui stabilimento produsse alimenti per l'infanzia e farmaci. Nel 1940 il marchio Ostermilk sostitu\u00ec lo storico marchio \"Glaxo\" per i prodotti a base di latte in polvere.\nLa Glaxo Laboratories, assieme ad altre case farmaceutiche britanniche, la May &amp; Bakers Ltd., la British Drug House Ltd., la Burroughs Wellcome &amp; Co., \nBoots Pure Drug Co. Ltd., nel 1941, costituirono la Therapeutic Research Corporation of Great Britain, Ltd., un consorzio nazionale per promuovere la ricerca e lo sviluppo di nuovi farmaci. Nel 1942, alla TRC fu concesso il brevetto per la penicillina, di cui Glaxo avvi\u00f2 la produzione, e per questo apr\u00ec tre nuovi stabilimenti di produzione ad Aylesbury, Watford e Stratford. Nell'anno medesimo, produsse i primi vaccini.\nAllo scoppio della seconda guerra mondiale, dopo l'ingresso dell'Italia nel conflitto con la dichiarazione di guerra fatta da Mussolini alla Gran Bretagna nel 1940, la sussidiaria italiana di Verona, divenuta Societ\u00e0 Anonima Italiana Laboratori Glaxo, l'anno dopo venne posta sotto sequestro e nazionalizzata dalle autorit\u00e0 fasciste. Al termine del conflitto, nel 1945, la Laboratori Glaxo torn\u00f2 sotto la propriet\u00e0 dell'azienda britannica. Nello stesso periodo, Glaxo era riuscita a espandersi facendo ingresso nei mercati di USA e Sudamerica.\nGlaxo Laboratories Ltd (1947-1972).\nNel 1947, la Glaxo Laboratories divenne una \"public company\" e la societ\u00e0 Joseph Nathan and Co., cess\u00f2 di esistere. La \"Glaxo Laboratories Ltd\". assorb\u00ec la societ\u00e0 Joseph Nathan &amp; Co. e divenne la societ\u00e0 capogruppo. Nello stesso anno fece ingresso alla Borsa di Londra, e produsse le prime cefalosporine. I ricercatori di Glaxo Laboratories nel 1948 isolarono la vitamina B12 per il trattamento dell'anemia perniciosa, e produssero la streptomicina per il trattamento della tubercolosi. Altri importanti lavori fatti nei laboratori Glaxo furono, nel 1949, l'isolamento della L-tirosina, e nel 1950, quella dei corticosteroidi.\nNegli anni cinquanta-sessanta, la Glaxo acquis\u00ec il controllo di altre case farmaceutiche britanniche, come Dextran (1952), Murphy Chemical Co. (1956), Allen &amp; Hanburys (1958), Evans Medical Supplies (1961), Edinburgh Pharmaceutical Industries, New Apothecaries (1963), entr\u00f2 nell'azionariato della British Drug Houses (1967), e queste acquisizioni portarono alla creazione di un grande gruppo farmaceutico denominato \"Glaxo Group Ltd.\"\nNel 1956 la Glaxo Laboratories lanci\u00f2 il BCG liofilizzato per la prevenzione della tubercolosi; nel 1963, lanci\u00f2 una linea di corticosteroidi per patologie cutanee il cui capostipite \u00e8 il betametasone; nel 1964 lanci\u00f2 la cefaloridina; nel 1966, lanci\u00f2 il trattamento per l'asma bronchiale a base di salbutamolo, una molecola scoperta nel centro ricerche di Ware; nel 1969, fu lanciata la cefalexina.\nGlaxo Holdings plc (1972-1995).\nNel 1971, la casa farmaceutica Beecham Group tent\u00f2 di acquisire Glaxo Group, ma l'offerta, di 290 milioni di sterline venne respinta dall'azienda di Greenford e bloccata dalla UK Competition Commission. La stessa commissione imped\u00ec a Glaxo di acquisire l'azienda chimica Boots e di effettuare la fusione, e nel 1972 il Gruppo venne riorganizzato con la costituzione della \"Glaxo Holdings plc\", con sede a Londra, divenuta nuova societ\u00e0 capogruppo. \nNel 1972, i laboratori Glaxo lanciarono il beclometasone, un corticosteroide orale, e nel 1975 il beclometasone per la rinite allergica. Nel 1978, Glaxo rilev\u00f2 la statunitense Meyer Laboratories Inc., che a seguito di questa acquisizione nel 1980 assunse la denominazione \"Glaxo Inc.\", e lanci\u00f2 la cefuroxima. Altri nuovi prodotti furono la ranitidina nel 1979, la ceftazidima nel 1983, la cefuroxima axetil nel 1987.\nNel 1988, Glaxo apr\u00ec due centri in Carolina del Nord, a Zebulon e a Triangle Park. Nel 1990 venne inaugurato il Centro Ricerche di Verona; nello stesso anno, Glaxo lanci\u00f2 gli antiasmatici salmeterolo e fluticasone propionato, ondansetron contro il vomito da chemioterapia antineoplastica e l'antiemicranico sumatriptan. Nel 1991, inizi\u00f2 la produzione della lacidipina, una molecola contro l'ipertensione arteriosa scoperto nei laboratori Glaxo a Verona.\nDa Glaxo Wellcome (1995) a GlaxoSmithKline (2000).\nNel 1995, Glaxo rilev\u00f2 per 9 miliardi di sterline la Burroughs, Wellcome and Co., con cui venne attuata la fusione e diede vita a un nuovo gruppo farmaceutico, la \"Glaxo Wellcome plc\". La Glaxo Wellcome, nel 2000 rilev\u00f2 la casa farmaceutica anglo-americana SmithKline Beecham per 76 miliardi di dollari, e venne attuata un'altra fusione, che port\u00f2 alla creazione della \"GlaxoSmithKline plc\".\nNel 2009, GlaxoSmithKline si accorda con la statunitense Pfizer per la creazione di una controllata (da GSK per l'85% del capitale, da Pfizer per il 15%) che unisca le sinergie dei due gruppi nel campo delle molecole antivirali e - in particolare - della terapia antiretrovirale e dell'AIDS. La societ\u00e0, che riunir\u00e0 l'area antivirale di GSK e di Pfizer, prende il nome di \"ViiV Healthcare\".\nNel 2014 GSK brevetta RTS,S, il primo vaccino per combattere \"plasmodium falciparum\", l'agente della malaria; per venire incontro alle esigenze dei Paesi in via di sviluppo, il vaccino viene annunciato a un prezzo di vendita pari a quello di costo ricaricato del cinque per cento, maggiorazione reinvestita per ulteriore ricerca vaccinale.\nNel 2018, GSK crea una nuova joint venture con Pfizer, in cui GSK detiene il 68% delle azioni. L'accordo raggiunto tra le due aziende farmaceutiche prevede la divisione del business in due realt\u00e0, una per farmaci e vaccini con obbligo di prescrizione medica, l'altra per prodotti da banco.\nInformazioni e dati.\nGlaxoSmithKline (GSK) \u00e8 una multinazionale farmaceutica che produce e commercializza farmaceutici, vaccini e beni di consumo. Nata nel 2000 dalla fusione tra Glaxo Wellcome e SmithKline Beecham, la societ\u00e0 \u00e8 molto attiva nel settore della ricerca scientifica per lo sviluppo di nuovi prodotti.\nAl 2018, GSK contava 95 490 dipendenti, e realizzava un fatturato di miliardi di sterline e un utile netto di miliardi. La quota di fatturato pi\u00f9 alto di GSK proveniva dai farmaceutici con miliardi di sterline, a seguire vaccini e beni di consumo, rispettivamente con e miliardi. Oltre 15 000 sono i dipendenti impiegati nella ricerca e sviluppo, in cui ha investito miliardi di sterline. GSK \u00e8 presente in 150 paesi di Europa, Americhe, Africa, Asia e Oceania, con 68 filiali e 36 stabilimenti per la produzione e la ricerca e sviluppo.\nGSK produce in proprio numerosi farmaci considerati essenziali dall'Organizzazione Mondiale della Sanit\u00e0 quali amoxicillina (antibiotico), mercaptopurina (immunosoppressore), pirimetamina (antimalarico) e AZT (antiretrovirale HIV). Tra i prodotti sanitari e di igiene personale pi\u00f9 noti al pubblico, vi sono i dentifrici Aquafresh e Sensodyne, la gamma Parodontax, il surrogato del tabacco Nicorette, l'antidolorifico Voltaren e altri.\nQuotata primariamente alla Borsa valori di Londra (e secondariamente a quella di New York), del cui indice azionario FTSE 100 \u00e8 socio costitutivo, ad agosto 2016 GSK presentava una capitalizzazione azionaria di circa 81 miliardi di sterline.\nControversie.\nCondanna per frode nel 2012.\nNel luglio del 2012 la GlaxoSmithKline \u00e8 stata condannata per il pi\u00f9 grande caso di frode sanitaria negli Stati Uniti. In seguito a questo ha accettato di pagare un risarcimento di 3 miliardi di dollari, il quale costituisce il pi\u00f9 grande risarcimento pagato da una casa farmaceutica. L'accordo \u00e8 correlato alla promozione illegale di prescrizioni di farmaci da parte dell'azienda, al fatto di non aver riportato correttamente i dati di sicurezza di utilizzo, alla corruzione di medici e alla promozione di medicine per usi non autorizzati. I farmaci in questione sono Paxil (che ha raggiunto vendite pari a $ 11,6 miliardi al periodo dell'accordo), Wellbutrin ($ 5,9 miliardi), Avandia ($ 10,4 miliardi), Advair Lamictal e Zofran per usi non autorizzati. Questi farmaci, assieme a Imitrex, Lotronex, Flovent e Valtrex sono stati oggetto anche di schemi corruttivi. L'indagine governativa si \u00e8 basata grandemente sulle informazioni provviste da un informatore che ha agito secondo la legge statunitense \"False Claims Act\".\nRosiglitazone (Avandia).\nNel giugno 2007 una meta-analisi scritta da Steve Nissen, a capo della divisione di medicina cardiovascolare all'ospedale di Cleveland, pubblicata nel \"New England Journal of Medicine\", ha mostrato un aumento dell\"'odds ratio\" di infarto miocardico in pazienti sotto trattamento con rosiglitazone (Avandia). Il New York Times ha pubblicato un articolo con la trascrizione della conversazione di Nissen con i dirigenti della casa farmaceutica: la conversazione era stata registrata senza che i dirigenti ne fossero a conoscenza. Susseguentemente \u00e8 stata imbastita un'indagine del Congresso per determinare quali informazioni erano conosciute al momento dell'approvazione del farmaco e nei momenti successivi e se la GlaxoSmithKline abbia tentato di nascondere tali informazioni. Nel febbraio del 2010 la GlaxoSmithKline prov\u00f2 a bloccare la pubblicazione di un articolo critico sul rosiglitazone. Nel luglio una lettera del comitato finanziario statunitense dichiar\u00f2 che la GlaxoSmithKline deve pubblicare studi che indicano problemi concernenti il farmaco Avandia. Nel novembre 2007 un comitato del Congresso statunitense ha rilasciato una relazione che descrive come la GlaxoSmithKline abbia fatto delle intimidazioni al dott. John Buse (dell'Universit\u00e0 della Carolina del Nord) in seguito alle sue preoccupazioni sui rischi cardiovascolari associati al rosaglitazone\nParoxetina.\nLa paroxetina \u00e8 un anti-depressivo inibitore selettivo della ricaptazione della serotonina (SSRI) rilasciato dalla GlaxoSmithKline nel 1992. La campagna di promozione del farmaco diretta ai bambini \u00e8 alla base per la successiva condanna per frode nel 2012 negli USA. Per dieci anni il farmaco \u00e8 stato venduto come \"non inducente dipendenza\", dichiarazioni che numerosi esperti e almeno una corte giudiziaria hanno poi smentito come incorretta. Circa 5 000 cittadini statunitensi hanno fatto causa alla GlaxoSmithKline per l'uso della paroxetina, altre cause sono state intentate anche nel Regno Unito. Il motivo delle cause \u00e8 che la GlaxoSmithKline abbia mancato di informare i pazienti di possibili diversi gravi effetti collaterali. Nel 2001 l'Organizzazione Mondiale della Sanit\u00e0 ha dichiarato la paroxetina come l'antidepressivo del quale \u00e8 pi\u00f9 difficile poter sospendere l'uso. Nel 2002 la Food and Drug Administration ha pubblicato un nuovo avvertimento riguardo al farmaco e alla Federazione Internazionale delle Associazioni di Produttori di Farmaci ha dichiarato che la GlaxoSmithKline ha indotto il pubblico in inganno riguardo alla paroxetina e ha violato due codici di condotta dell'associazione.\nNel 2004 la GlaxoSmithKline ha accettato di patteggiare la condanna per frode ai consumatori pagando 2,5 miliardi di dollari; il farmaco a quel tempo aveva un ricavato di vendita annuale di 2,7 miliardi di dollari. Nel processo sono state inoltre mostrate prove di una deliberata e sistematica azione di soppressione dei risultati delle ricerche non favorevoli alla paroxetina. Uno dei documenti interni della GlaxoSmithKline riportava: \"sarebbe commercialmente inaccettabile includere una dichiarazione che l'efficacia [nei bambini] non \u00e8 stata mai dimostrata, poich\u00e9 ci\u00f2 inficerebbe il profilo [commerciale] della paroxetina\". Nel giugno 2004 la FDA ha pubblicato una lettera di violazione indirizzata alla GlaxoSmithKline in risposta agli spot televisivi \"falsi o fuorvianti\" per la paroxetina, scrivendo: \"questi spot sono preoccupanti dal punto di vista della salute pubblica perch\u00e9 inducono un allargamento dell'uso della paroxetina [oltre alle condizioni per le quali \u00e8 stata approvata], allo stesso tempo minimizzando i seri rischi associati al farmaco\". La GlaxoSmithKline ha risposto che gli spot erano stati inizialmente approvati dalla FDA e che, comunque, non sarebbero pi\u00f9 stati trasmessi.\nNel marzo 2008 l'Agenzia di Regolazione per i Medicinali e i Prodotti per la Salute statunitense ha concluso che la GlaxoSmithKline avrebbe dovuto avvertire i consumatori dei possibili effetti collaterali della paroxetina molto prima di quanto abbia effettivamente fatto.. La GlaxoSmithKline non poteva essere perseguita secondo la legislazione vigente in quel tempo. Nel 2008 le informazioni di prescrizione della paroxetina rilasciate dalla GlaxoSmithKline indicano per la prima volta che possono verificarsi \"seri sintomi di dipendenza\". I documenti giudiziari rilasciati nell'ottobre 2008 indicano che la GlaxoSmithKline \"e/o i ricercatori coinvolti potrebbero aver nascosto o soppresso dati riguardanti il rischio di suicidio durante le sperimentazioni cliniche\" della paroxetina. La soppressione dei risultati sfavorevoli delle ricerche e il processo della loro scoperta giudiziaria sono il soggetto del libro \"Effetti Collaterali\" (2008) di Alison Bass.\nRibena.\nLa GlaxoSmithKline \u00e8 stata dichiarata colpevole nel marzo 2007 da parte della corte distrettuale di Auckland di 15 reati collegati alla condotta fuorviante nei confronti del \"patto di libero scambio\" della Commissione del Commercio Neozelandese. I reati riguardano Ribena: un succo di frutti \"neri\" misti, il quale \u00e8 stato commercializzato al pubblico dall'azienda come contenente alte dosi di vitamina C, come parte di un progetto scientifico scolastico. Anna Devathasan e Jenny Suo, studenti quattordicenni del College Pakuranga di Auckland, hanno scoperto che Ribena contiene in realt\u00e0 basse dosi di vitamina C. La comunicazione dei risultati all'azienda non ha avuto seguito, pertanto, dopo che la scoperta venne comunicata a uno show, essa venne portata all'attenzione della Commissione del Commercio. I test commissionati da quest'ultima scoprirono che Ribena non conteneva nessuna traccia rilevabile di vitamina C e la compagnia ricevette una multa di 217 000 dollari. La GlaxoSmithKline dichiar\u00f2 che non intendeva ingannare i consumatori e che le frasi promozionali erano basate su procedure di test che sono state susseguentemente cambiate.\nSB Pharmco Puerto Rico.\nNell'ottobre 2010 Il dipartimento di Giustizia statunitense ha annunciato che la GlaxoSmithKline pagher\u00e0 150 milioni di dollari di multa (pi\u00f9 600 milioni di risarcimenti civili). Al quel tempo esso corrispondeva alla pi\u00f9 grande cifra mai pagata come multa da parte di un produttore di farmaci adulterati. La GlaxoSmithKline ha accettato l'accordo di pagamento in risposta alle accuse penali e civili derivanti dall'aver prodotto farmaci adulterati da parte della sua sussidiaria: SB Pharmco Puerto Rico Inc. a Porto Rico, la quale, a quel tempo, produceva farmaci per 5,5 miliardi di dollari all'anno. Il processo \u00e8 iniziato 2002 quando la GlaxoSmithKline mand\u00f2 un gruppo di esperti di qualit\u00e0 per risolvere i problemi citati da una lettera di ammonimento della FDA del precedente mese. Il controllo di qualit\u00e0 dello stabilimento si rivel\u00f2 essere \"un disastro: il sistema idrico era contaminato, il sistema di aerazione rendeva possibili le contaminazioni incrociate tra i prodotti, il magazzino era cos\u00ec affollato che i furgoni noleggiati venivano usati per lo stoccaggio. Lo stabilimento non poteva garantire la sterilit\u00e0 soluzioni iniettabili dei farmaci anti-cancro e pillole diverse erano talvolta mischiate nello stesso contenitore\". L'ispettore-capo si lament\u00f2 con i dirigenti e raccomand\u00f2 di ritirare dal mercato dei prodotti difettosi ma non avevano l'autorizzazione per farlo. Dopo la notifica alla FDA, nel 2005 le autorit\u00e0 confiscarono prodotti per 2 miliardi di dollari: la pi\u00f9 grande confisca della storia. Incapace di risolvere i problemi dello stabilimento, la GlaxoSmithKline lo chiuse nel 2009."}
{"id": "1341541", "revid": "108107", "url": "https://it.wikipedia.org/wiki?curid=1341541", "title": "GlaxoSmithKline plc", "text": ""}
{"id": "1341542", "revid": "1782831", "url": "https://it.wikipedia.org/wiki?curid=1341542", "title": "Palazzo dell'INA (Messina)", "text": "Il Palazzo dell'INA (Istituto Nazionale Assicurazioni) edificato su progetto dell'ingegnere Guido Viola nel 1935 tra il Palazzo della Dogana ed il Banco di Sicilia con la monumentale porta. \u00c8 l'unico palazzo rimasto come esempio della ricostruzione della Palazzata progettata dall'ingegnere Viola. Sorge sulla via Garibaldi, tra il Palazzo della Dogana ed il Banco di Sicilia, lato mare, nella citt\u00e0 di Messina.\nProfilo e storia dell'architettura.\nEdificato nel 1929, \u00e8 riconoscibile dalla propria monumentale porta. Il palazzo rappresenta il primo tratto del progetto per la ricostruzione della Palazzata di Giacomo Minutoli distrutta durante il terremoto del 1908, che prevedeva non pi\u00f9 la realizzazione di un edificio monumentale, ma di una serie di tredici edifici, stilisticamente omogenei, sviluppantisi tra il viale S. Martino e via S. Giovani di Malta in uno stile neoclassico sobrio e semplificato ad esclusione del terzo isolato che, di propriet\u00e0 del Banco di Sicilia, avrebbe costituito un corpo a s\u00e9 stante.\nGli edifici omogenei della Palazzata su progetto dell'ingegnere Guido Viola dovevano essere collegati da porte monumentali, ma in effetti la ricostruzione della Palazzata non fu mai portata a termine, e furono realizzati solo i primi due edifici (quelli dell'INA) con la relativa porta intermedia ad essere costruito secondo il progetto della ricostruzione della Palazzata di Messina. La Palazzta su progetto dell'ingegnere Guido Viola prevedeva una successione di tredici isolati che ricordavono la Palazzata di Simone Gull\u00ec.\nLa cornice spezzata che lo corona alleggerisce, insieme ai rettangoli che racchiudono le aperture su due livelli, il monolite ancorato a terra con possenti pilastri."}
{"id": "1341544", "revid": "79520", "url": "https://it.wikipedia.org/wiki?curid=1341544", "title": "Bobobo", "text": ""}
{"id": "1341550", "revid": "767487", "url": "https://it.wikipedia.org/wiki?curid=1341550", "title": "The Changing of Times", "text": "The Changing of Times \u00e8 il terzo album degli Underoath, pubblicato nel 2002 dalla Solid State Records.\nIl Disco.\nSi tratta di un disco atipico rispetto al canonico panorama metalcore e alle sue tematiche classiche: il pilastro portante del disco \u00e8 il sentimento desolante per l'aver causato involontariamente la morte di una persona cara, come \u00e8 successo a Dallas, per l'ultima volta cantante della band, e trovare la forza di andare avanti.\nRispetto a molte altre produzioni, in questo disco tutte le canzoni sono ben curate a partire dal singolo \"When the Sun Sleeps\". Riff abbastanza semplici, doppia cassa sempre presente e voce ipnotizzante sono le caratteristiche tecniche principali."}
{"id": "1341551", "revid": "1711941", "url": "https://it.wikipedia.org/wiki?curid=1341551", "title": "F\u00f3dla", "text": "Nella mitologia irlandese, F\u00f3dla (poi F\u00f3dhla, F\u00f3la), figlia di Ernmas dei T\u00faatha D\u00e9 Danann, era una delle dee patrone d'Irlanda. Suo marito era Mac Cecht. Con le sorelle Banba and \u00c9riu formava un'importante triade di dee. Quando i milesi giunsero dalla Spagna ciascuna delle tre sorelle chiese che al paese fosse dato il suo nome. \u00c9riu (visto \u00c9ire, '\u00c9irinn', in inglese \"Erin\") sembra aver vinto, anche se i poeti dicono che tutte raggiunsero e quindi Fodhla \u00e8 a volte usato come nome letterario dell'Irlanda, come anche Banba. Potrebbe trattarsi di un equivalente di M\u00f3rr\u00edgan.\nLa marina militare irlandese ha chiamato in suo onore la dragamine L\u00c9 Fola."}
{"id": "1341554", "revid": "1566286", "url": "https://it.wikipedia.org/wiki?curid=1341554", "title": "Umberto D'Orsi", "text": "Attivo nel cinema, in teatro e in televisione, \u00e8 apparso in oltre cento film imprimendo il suo volto nella memoria degli spettatori per l'aria bonaria. Alto e corpulento, \u00e8 stato un caratterista d'eccellenza nel cinema degli anni sessanta e settanta e il suo trasformismo gli ha consentito di interpretare ruoli sia brillanti (anche in musicarelli) sia drammatici, compresi alcuni poliziotteschi.\nBiografia.\nLaureatosi in legge nel 1953 era gi\u00e0 attivo nel mondo dello spettacolo da almeno tre anni come componente di formazioni dilettantistiche di prosa e di rivista e pure come organizzatore del centro teatrale universitario. La carriera d'attore \u00e8 decollata definitivamente quando Vittorio Gassman gli ha offerto una parte nel suo \"Riccardo III\". Nel dicembre 1954 fa la sua prima apparizione sugli schermi televisivi presentando assieme a Gianni Cajafa e Ettore Conti la trasmissione \"Altalena di canzoni\".\nSi \u00e8 dedicato quasi casualmente al cinema: nel 1962 fu scoperto da Luciano Salce, che lo diresse ne \"La cuccagna\"; nello stesso anno apparve ne \"Il processo di Verona\" di Carlo Lizzani, in cui era il gerarca fascista Luciano Gottardi.\nAttore versatile, a suo agio in ruoli drammatici e brillanti, lo si vide in molte commedie con Franco Franchi e Ciccio Ingrassia, nonch\u00e9 come \"antagonista\" di Pippo Franco nel film \"Quel gran pezzo dell'Ubalda tutta nuda e tutta calda\". Altri film sono \"I 2 vigili\" e \"Le tardone\". Tuttavia D'Orsi era principalmente conosciuto per la partecipazione a \"Fantozzi\", dove interpretava il conte Diego Catellani. \u00c8 stato scelto probabilmente anche per la sua corporatura, atta a vestire i panni dell'industriale arricchito o, come in questo caso, del direttore autoritario, ed \u00e8 uno dei ruoli in cui la sua voce leggera, a tratti nasale, con un timbro tipicamente settentrionale e per nulla grossolano, mal si addiceva al ruolo ed \u00e8 stata sostituita da quella del doppiatore Renato Mori.\nIn diversi film, probabilmente per i lineamenti del viso che lo identificavano come un uomo corpulento e tutto d'un pezzo, fu doppiato. Si possono ricordare il ruolo di Deville nel film \"I due sanculotti\", in cui \u00e8 doppiato da Carlo Romano, o del commendator Cazzaniga \"I due maghi del pallone\", in cui \u00e8 doppiato da Nando Gazzolo, o il gi\u00e0 citato severo conte Catellani nel primo film della saga di Fantozzi, in cui \u00e8 doppiato da Renato Mori, o ancora il sor Giovanni de \"I due assi del guantone\", doppiato da Pino Locchi.\nMolto attivo sui palcoscenici teatrali, dove ha lavorato con attori del calibro di Paolo Stoppa e Gabriele Lavia, fu anche nel campo degli spot pubblicitari, dove diede vita ad una celebre macchietta di Carosello, \"Belisario il confusionario\".\nLa morte prematura.\nSposato con l'attrice Milly Ristori e padre di tre figli (Patrizia, Antonella ed Emanuele), mor\u00ec improvvisamente nel 1976 a 47 anni all'Ospedale San Camillo di Roma, dove era in trattamento dialitico. Era da poco ritornato in teatro nella goldoniana \"Sior Todero brontolon\"."}
{"id": "1341560", "revid": "5456", "url": "https://it.wikipedia.org/wiki?curid=1341560", "title": "La morte di Carnevale", "text": ""}
{"id": "1341565", "revid": "729019", "url": "https://it.wikipedia.org/wiki?curid=1341565", "title": "Bernard Pierre Magnan", "text": "Biografia.\nInizi\u00f2 la carriera militare arruolandosi come soldato semplice nel 66\u00ba Reggimento fanteria il 29 dicembre 1809. Divenne rapidamente caporale ed ottenne i primi gradi nel medesimo reggimento; fu successivamente promosso sergente (1\u00ba gennaio 1810), sergente maggiore (7 ottobre dello stesso anno), sottotenente (20 giugno 1811), tenente (8 febbraio 1813), e capitano (6 settembre dello stesso anno).\nCombatt\u00e9 con distinzione nelle campagne del 1810, 1811, 1812 e 1813 in Spagna e Portogallo, in quelle del 1814 e 1815 in Francia ed in Belgio. Fu nominato cavaliere della Legion d'onore nel 1813.\nPassato ai \"tirailleurs\" della Guardia imperiale (1\u00ba Reggimento), il 13 gennaio 1814, fu nominato capitano aiutante maggiore al tempo della campagna dei sei giorni e fu ferito da un colpo di moschetto al basso ventre a Craonne, il 7 marzo 1814.\nA riposo al momento del ritorno di Luigi XVIII, ritorn\u00f2 al 4\u00ba Reggimento \"tirailleurs\" della Guardia per la campagna di Waterloo, dopodich\u00e9 pass\u00f2 al 6\u00ba Reggimento di fanteria della Guardia reale; qui ricevette la nomina a capitano aiutante maggiore il 23 ottobre 1815, e \"chef de bataillon de la ligne\" il 6 settembre 1817. L'8 agosto 1820 pass\u00f2 come \"chef de bataillon\" al 34\u00ba Reggimento fanteria di linea, quindi come tenente colonnello al 60\u00ba Reggimento fanteria di linea il 20 novembre 1822; divenne colonnello del 49\u00ba il 21 settembre 1827, e maresciallo di campo il 31 dicembre 1835.\nPartecip\u00f2 alla campagna di Catalogna nel 1823, fu all'ordine del giorno dell'esercito per la sua condotta ad Espuglas (9 luglio 1823) e venne decorato con l'Ordine reale e militare di San Luigi.\nNel 1830 represse la prima insurrezione di Lione, ma venne temporaneamente messo a riposo per aver trattato con gli insorti. Messosi a disposizione dell'esercito belga come generale di brigata, serv\u00ec per quel Paese dal 17 aprile 1832 al 30 giugno 1839.\nRicevette la decorazione a commendatore della Legion d'onore nel 1833 ed occup\u00f2 la funzione di comandante militare del dipartimento del Nord dal 1839 al 1845. Fu promosso al grado di generale di divisione il 20 ottobre 1845. Partecip\u00f2 agli eventi del 1848 a Lione dove venne ferito nel corso delle operazioni. Nel 1849 fu elevato alla dignit\u00e0 di grand'ufficiale della Legion d'onore.\nA partire dal 14 luglio 1849 ebbe il comando della 4\u00aa Divisione di Strasburgo. Fu deputato per il dipartimento della Senna nel 1849.\nFu nominato comandante in capo dell'Armata di Parigi nel giugno 1851. Fu tra i principali organizzatori del colpo di Stato del 2 dicembre 1851; fu nominato Maresciallo dell'Impero da Napoleone III nel 1852.\nNel 1862 lo stesso Napoleone III lo nomin\u00f2 Gran maestro del Grande Oriente di Francia per mettere da parte il principe Napoleone Luciano Carlo Murat, figlio di Gioacchino Murat. Ebbe l'iniziazione e ricevette i 33 gradi del Rito scozzese antico ed accettato in sole 48 ore."}
{"id": "1341568", "revid": "5456", "url": "https://it.wikipedia.org/wiki?curid=1341568", "title": "Nann\u00ec", "text": ""}
{"id": "1341570", "revid": "125067112", "url": "https://it.wikipedia.org/wiki?curid=1341570", "title": "Act of Depression", "text": "Act of Depression \u00e8 il primo album degli Underoath, pubblicato nel 1999 dalla Takehold Records.\nIl Disco.\nIl disco di esordio degli Underoath, band su cui a label Takehold Records ha riposto la propria fiducia, sfidando il mercato, producendo un disco che si avvicinava a generi abbastanza saturi e pieni di gruppi cloni e quindi ormai poco originali. Il disco viene stampato in sole mille copie ma trova in breve tempo una schiera di fan che segue la band e ne condivide la propria fede.\nUn album grezzo. Che per\u00f2 permette a questo gruppo di esser subito apprezzato da coloro che non ne potevano pi\u00f9 di un post-core che aveva perso molto di ci\u00f2 che era la sua caratteristica principale: l'innovazione. Anche se \u00e8 solo il disco d'esordio, \u00e8 molto ben accettato dalla critica e dai fan che lo considerano come un punto di partenza per la carriera della band di Tampa Bay\nRispetto agli altri gruppi metalcore, che di solito fanno canzoni che durano sui 2 minuti, gli Underoath scrivono pezzi che vanno dai 5 ai 10 minuti con riff piuttosto semplici, un'onnipresente doppia cassa ed una voce urlata che si alterna a toni pi\u00f9 pacati.\n\"A love so pure\" pu\u00f2 esser presa come esempio. Un concentrato di cristianit\u00e0 e tecnica. Quel \"Jesus Christ I love You\" che compare per tutta la durata della canzone fa capire molto il perch\u00e9, anzi il per chi, fanno musica."}
{"id": "1341573", "revid": "767487", "url": "https://it.wikipedia.org/wiki?curid=1341573", "title": "Cecrope Barilli", "text": "Biografia.\nSpinto dal padre, inizi\u00f2 giovanissimo a dedicarsi agli studi pittorici: partecip\u00f2 come volontario alla II guerra d'indipendenza, combattendo a Palestro.\nPer completare la sua formazione artistica, soggiorn\u00f2 lungamente a Firenze (dove studi\u00f2 i macchiaioli) e a Parigi, dove ebbe modo di frequentare Gustave Dor\u00e9, ma dovette tornare in patria dopo lo scoppio della guerra franco-prussiana (1870).\nAbile decoratore, la sua opera fu richiesta negli ambienti ufficiali romani e parmigiani (realizz\u00f2 affreschi per la prefettura e la sala consigliare del palazzo municipale).\nNel 1877 dipinse il sipario del nuovo Teatro Comunale di Montecarotto e nel 1885 la Sala Consiliare del palazzo del Comune di Parma con lo scenografo Girolamo Magnani. Nel 1889 venne nominato direttore dell'Accademia Parmense di Belle Arti, e l'anno seguente venne eletto consigliere comunale di Parma.\nLa maggior parte delle sue opere \u00e8 oggi conservata presso collezioni private: alcuni dipinti sono esposti nella Pinacoteca Stuard e nella Galleria Nazionale di Parma.\nEbbe tre figli: Latino divent\u00f2 un affermato pittore, Bruno un direttore d'orchestra e Arnaldo uno studioso di storia e arte locale."}
{"id": "1341574", "revid": "144796", "url": "https://it.wikipedia.org/wiki?curid=1341574", "title": "Michele Federico Althann", "text": "Discendeva da un'importante famiglia della nobilt\u00e0 imperiale.\nLa carriera ecclesiastica.\nFiglio del conte Michele Venceslao e di Anna Maria Aspermont, venne avviato alla carriera ecclesiastica e studi\u00f2 a Neuhaus, Praga e Roma, per poi diventare canonico di Praga, Olomouc, Varsavia e Breslavia e vicario generale a Obunzlau.\nNel 1714 ritorn\u00f2 a Roma in qualit\u00e0 di auditore della Sacra Rota. Il 4 gennaio 1718 venne nominato vescovo di V\u00e1c (diocesi comprendente la citt\u00e0 di Pest), dignit\u00e0 congiunta al titolo ed alla funzione di Vescovo-Conte. Althann, per\u00f2, continu\u00f2 a risiedere a Roma e nel 1719 divenne cardinale del titolo di Santa Sabina. In tale veste ricopr\u00ec i ruoli di coprotettore della Germania e dei paesi ereditari asburgici, ambasciatore d'Austria presso la Curia romana e consigliere dell'imperatore. Al conclave del 1721 coordin\u00f2 con successo le strategie dei cardinali asburgici che riuscirono a far eleggere al soglio pontificio Michelangelo Conti, figura ritenuta gradita alle cancellerie di tutte le principali potenze europee.\nPer la partecipazione intensa alla vita culturale romana, nel 1722 fu acclamato membro dell'Accademia dell'Arcadia, col nome di \"Teodalgo Miagriano\".\nVicer\u00e9 a Napoli.\nGrazie alla stima raggiunta presso la corte viennese nell'esercizio delle funzioni diplomatiche presso la Curia romana, il 19 maggio 1722 Althann fu nominato vicer\u00e9 di Napoli, dove giunse il 22 giugno dello stesso anno. La citt\u00e0 allora aveva circa 200.000 abitanti: sei anni dopo, al termine del mandato, ne avrebbe avuti 250.000.\nIl nuovo vicer\u00e9 si impegn\u00f2 con grande energia nel perseguire le riforme chiestegli dal re Carlo VI. Sin dall'insediamento a Napoli del 1713, il governo austriaco aveva cautamente intrapreso un programma di ammodernamento del regno e di rilancio dell'economia. Il viceregno di Althann comport\u00f2 una significativa accelerazione in questo processo: su istruzione di Carlo VI, il cardinale riordin\u00f2 lo stato limitando l'autonomia, sino ad allora eccessiva, delle magistrature locali e ne accrebbe la correttezza amministrativa. Sul piano diplomatico intraprese inoltre una normalizzazione dei rapporti con Roma.\nIn politica economica istitu\u00ec il pubblico Banco di San Carlo, per finanziare l'imprenditoria privata, liquidare la manomorta ecclesiastica e migliorare i conti pubblici del regno. Favor\u00ec l'incremento dei commerci interni ed esterni rivedendo le tariffe e il regolamento delle dogane. Tent\u00f2 una pi\u00f9 equa redistribuzione dei carichi fiscali a scapito della feudalit\u00e0 locale, che infatti non tard\u00f2 ad inimicarsi. Anche i ceti civili ebbero motivi di attrito con Althann, soprattutto a causa del suo tentativo di ridurre l'autonomia dei ministri e funzionari di corte, contrastarne la corruzione e migliorare il sistema giudiziario. Un peso rilevante fu anche dovuto all'atteggiamento filocuriale in politica estera.\nNel 1723 l'autorizzazione concessa alla pubblicazione di due opere d'avanguardia, la \"Istoria civile del regno di Napoli\", dell'anticurialista Pietro Giannone, e le \"Discussioni istoriche theologice e filosofice\" di Costantino Grimaldi scaten\u00f2 una violenta reazione contro il vicer\u00e9 anche tra i membri del clero, Gesuiti in testa, che riuscirono nell'intento di sobillare, come mostra la contestazione subita dal cardinale quando prese la parola il giorno di San Gennaro, all'annuale appuntamento con il miracolo del sangue.\nGradualmente, veniva meno anche la fiducia della corte viennese, sfavorevolmente colpita dai ripetuti tentativi di accentramento del potere e dalla sua accondiscendenza verso Roma. Nel 1726 si giunse cos\u00ec ad esautorarlo da una serie di importanti prerogative. Ciononostante Althann continu\u00f2 la sua politica contro i baroni, ai quali voleva togliere la giurisdizione criminale, da loro esercitata su tutto il territorio grazie ad anacronistici diritti feudali. Nel 1728 tent\u00f2 di riorganizzare la giustizia, contrastando la sovrapposizione di competenze tra i diversi tribunali, ritenuta \"una delle principali cause del disordine e della lentezza dell'attivit\u00e0 giudiziaria\", ma venne sollevato dall'incarico.\nIl 31 luglio 1728, con la consegna dei poteri interinali nelle mani dell'allora vicer\u00e9 di Sicilia Marques de Almenara, finiva il pi\u00f9 lungo viceregno di Napoli del periodo di Carlo VI, durante il quale - per la prima volta - si era conseguito il pareggio di bilancio.\nIniziative culturali.\nSotto il profilo culturale, a Napoli il periodo di viceregno dell'Althann fu altrettanto intenso quanto sul piano politico. Il vicer\u00e9, arcade e conoscitore d'arte, si sentiva a proprio agio in una Napoli in cui, nella vita culturale, prevalevano le tendenze classiciste. Gli austriaci avevano mostrato subito un notevole interesse verso la cultura napoletana e particolarmente per la pittura, come manifestavano le numerose commissioni per opere destinate alla madrepatria.\nNel 1724 Althann commission\u00f2 una straordinaria macchina pirotecnica \"di capricciosa e nuova invenzione all'uso tedesco\" per festeggiare, il 28 agosto il compleanno dell'imperatrice Elisabetta, moglie di Carlo VI. Lo stesso anno fece ingrandire il Teatro San Bartolomeo. Metastasio dedic\u00f2 al vicer\u00e9 il suo primo melodramma,\"Didone Abbandonata\" e un gruppo di poeti arcadi nel 1725 pubblic\u00f2 una raccolta in suo onore. Nel 1727 invece Althann commission\u00f2 all'artista romano Girolamo Pesci una tela raffigurante il \"Martirio di San Gennaro\", che fu inviata alla sua cattedrale di V\u00e1c.\nPrima di lasciare Napoli, nel 1728 fece eseguire a Francesco Solimena una tela raffigurante se stesso nell'atto di offrire a Carlo VI il catalogo della pinacoteca imperiale (oggi al Kunsthistorisches Museum di Vienna), che \"suscit\u00f2 un vero entusiasmo\".\nIl ritorno alla diocesi di V\u00e1c.\nNel giugno 1728 Althann, comunic\u00f2 al concistorio di V\u00e1c l'imminenza del suo ritorno. Sino ad allora l'amministrazione della diocesi e della citt\u00e0 era stata possibile mediante il concistorio e il vicario generale Andr\u00e1s Berkes.\nStrenuo difensore dell'ortodossia cattolica e solito a pratiche di penitenza, mise in pratica nella sua diocesi le idee della Controriforma, rafforzando le istituzioni cattoliche, curando la formazione dei sacerdoti, aprendo i conventi dei francescani e degli scolopi e portando diverse reliquie tra le quali quelle di San Vittore e San Tommaso d'Aquino. Contemporaneamente limit\u00f2 le pratiche di culto dei calvinisti e dei luterani presenti in citt\u00e0.\nAvvi\u00f2 lavori sul vecchio palazzo vescovile gravemente danneggiato da un incendio nel 1731 e cerc\u00f2 d'incrementare la biblioteca, con l'intento, comune a tutti i vescovi dell'epoca, di ricomporre la biblioteca di Mattia Corvino. Soprattutto, nel campo delle arti recuper\u00f2 la tradizione rinascimentale della citt\u00e0 (a suo tempo promossa dal predecessore Andrea B\u00e1thori) come forma di esaltazione della Chiesa cattolica. A lui si deve la traslazione da Praga a V\u00e1c della cosiddetta \"Madonna di Andrea B\u00e1thori\", realizzata da maestranze italiane.\nAnche durante gli anni trascorsi a V\u00e1c mantenne vive le relazioni con l'Italia: nel 1731 commission\u00f2 ad Agostino Cornacchini la scultura, oggi collocata a decorare il ponte Milvio di Roma, di \"San Giovanni Nepomuceno\", di cui era stato il principale promotore al processo di santificazione.\nDopo la sua morte, avvenuta il 20 giugno 1734, la sede vescovile di V\u00e1c pass\u00f2 al nipote Michele Carlo Althann, sino ad allora arcivescovo di Bari.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1341577", "revid": "1543377", "url": "https://it.wikipedia.org/wiki?curid=1341577", "title": "Lloyds Bank", "text": "Lloyds Bank plc (, fra 1999 e 2013 chiamata \"Lloyds TSB Group plc\") \u00e8 un gruppo bancario e assicurativo del Regno Unito. La sede centrale del gruppo \u00e8 in Gresham Street 25, Londra.\nLloyds Bank \u00e8 attualmente il quinto gruppo bancario del Regno Unito, operante in Inghilterra e Galles come Lloyds Bank e in Scozia come Lloyds Bank Scotland. Altre filiali del gruppo sono la banca Cheltenham and Gloucester (mutui), la compagnia Scottish Widows (assicurazione vita) e Blackhorse (finanza per la casa).\nStoria.\nLe origini come banca privata.\nLe origini della \"Lloyds Bank\" risalgono al 1765, quando il fabbricante di bottoni John Taylor ed il mercante di ferro Sampson Lloyd fondarono una banca privata nel Dale End di Birmingham. La prima filiale fu aperta ad Oldbury nel 1864.\nLa societ\u00e0 con la famiglia Taylor fin\u00ec nel 1852, e nel 1865 la ditta \"Lloyds &amp; Co.\" si trasform\u00f2 nella societ\u00e0 per azioni Lloyds Banking Company Ltd.\nDue figli dei soci iniziali seguirono le orme dei genitori, entrando a far parte della affermata banca privata \"Barnett, Hoares &amp; Co.\", che pi\u00f9 tardi divenne \"Barnetts, Hoares, Hanbury and Lloyd\") con sede in Lombard Street. Infine, questa banca fu incorporata nella \"Lloyds Banking Company\", che divenne \"Lloyds, Barnetts and Bosanquets Bank Ltd.\" nel 1884 e, infine \"Lloyds Bank Limited\" 1889.\nL'insegna usata da Taylors e Lloyds era un arnia, a simboleggiare l'industriosit\u00e0. L'insegna del cavallo nero risale al 1677, quando Humphrey Stokes la adott\u00f2 per il suo negozio: Stokes era un orefice ed un \"keeper of the running cashes\" (come si diceva allora in inglese per indicare un banchiere) e la sua attivit\u00e0 divenne parte della ditta \"Barnett, Hoares &amp; Co.\". Quando questa banca fu incorporata dalla \"Lloyds Bank\", fu mantenuta l'insegna del cavallo nero.\nLa \"Lloyds Bank Limited\".\nAttraverso una serie di fusioni, la pi\u00f9 importante delle quali fu quella della \"Capital and Counties Bank\", la \"Lloyds\" si afferm\u00f2 come una delle \"Big Four\" bancarie inglesi. Entro al 1923 la \"Lloyds Bank\" aveva rilevato circa 50 banche, fra cui un banco d'emissione, la \"Fox, Fowler and Company\".\nNel 1972 la \"Lloyds Bank\" fu un membro fondatore della \"Joint Credit Card Company\" (insieme alla National Westminster Bank, alla Midland Bank e alla National Commercial Bank of Scotland) che lanci\u00f2 la carta di credito Access (ora MasterCard). Nello stesso anno introdusse il \"Cashpoint\", il primo bancomat ad utilizzare la tessera di plastica con banda magnetica.\nCome risposta ai disastrosi prestiti ai paesi sudamericani, negli anni Ottanta l'attivit\u00e0 della Banca si focalizz\u00f2 sull'acquisizione di altri istituti di credito britannici. Nel 1988 la \"Lloyds Bank\" fuse alcune sue attivit\u00e0 con la Abbey Life Insurance Company, per creare la \"Lloyds Abbey Life\".\nLa \"Lloyds TSB\".\nLa Banca si fuse con la ex mutua edificatrice \"Cheltenham &amp; Gloucester Building Society\", poi con la TSB Group nel 1995.\nL'acquisizione della \"Cheltenham &amp; Gloucester\" diede alla \"Lloyds Bank\" un'ampia quota del mercato britannico dei mutui ipotecari.\nLa fusione con la TSB, dal canto suo, diede vita la pi\u00f9 grande banca britannica per quota di mercato, e la seconda dopo la \"Midland Bank\" per capitalizzazione di borsa. L'icona del cavallo nero fu conservata, ma modificata per indicare la fusione con la TSB.\nIl gruppo acquis\u00ec il controllo totale della \"Lloyds Abbey Life\" nel 1996. Nel 2007 la compagnia assicurativa fu ceduta alla \"Deutsche Bank\".\nNel 1999 il gruppo ha preso il controllo della \"Scottish Widows Fund and Life Assurance Society\".\nLa \"Scottish Widows\" era stata trasformata in societ\u00e0 di capitali da mutua assicuratrice nel 2000, poco prima del completamento dell'operazione.\nIl ritorno al \"Lloyds Banking Group\".\nNel 2008, dopo il salvataggio della Bank of Scotland, il gruppo \"Lloyds TSB Group\" \u00e8 tornato a chiamarsi \"Lloyds Banking Group\".\nNel 2009, in seguito alla crisi del 2008, il Governo britannico ha assunto una partecipazione del 43,4% nel \"Lloyds Banking Group\". La Commissione europea stabil\u00ec che il gruppo dovesse cedere una porzione delle proprie attivit\u00e0 in quanto l'acquisto della quota era ritenuto un aiuto di stato.\nNel 2013 le filiali scozzesi insieme ad alcune filiali inglesi e gallesi sono state separate per formare la \"TSB Bank plc.\", controllata del \"Lloyds Banking Group\". La nuova banca \u00e8 stata successivamente comprata dal Banco Sabadell."}
{"id": "1341579", "revid": "228587", "url": "https://it.wikipedia.org/wiki?curid=1341579", "title": "Isidoro di Chio", "text": "Agiografia.\nDella vita di sant'Isidoro esistono numerose versioni, con notizie agiografiche e non sempre concordanti. \nNato forse ad Alessandria d'Egitto e di religione cristiana, Isidoro fu chiamato alle armi nella Marina militare romana. Poco tempo dopo un editto dell'imperatore Decio stabil\u00ec che tutti i soldati dovevano adorare gli dei pagani, sotto pena di tortura e morte. Denunciato mentre si trovavano sull'isola greca di Chio nel mar Egeo, Isidoro proclam\u00f2 senza esitare la sua fede davanti al tribunale. Torturato e decapitato, il suo corpo fu gettato in un pozzo. \nSi narra che gli amici Sant'Ammone e Santa Mirope, che saranno entrambi martiri, abbiano poi rubato il corpo per seppellirlo. Mirope fu quindi sepolta accanto a Isidoro, e sulla loro tomba cominciarono ad essere testimoniate guarigioni miracolose. Vi fu quindi costruita una cappella e nel V secolo, grazie a , una chiesa, che potrebbe essere la stessa di cui rimangono alcune parti in localit\u00e0 Chora presso la citt\u00e0 di Chio. Il culto di sant'Isidoro si diffuse in tutto il Mediterraneo e divenne protettore dei marinai.\nNel 1125 le sue reliquie furono traslate a Venezia dal doge Domenico Michiel e su iniziativa del chierico Cerbano Cerbani (la vicenda \u00e8 narrata dettagliatamente nella \"Translatio mirifici martyris Isidori a Chio insula in civitatem Venetam\" di quest'ultimo). In seguito, nel 1627, la testa mancante di Sant'Isidoro che rimase a Chio, fu portata a Venezia da Pantaleo Risicari. Oggi si trovano in una cappella della basilica di San Marco."}
{"id": "1341584", "revid": "633110", "url": "https://it.wikipedia.org/wiki?curid=1341584", "title": "Classe Tritone", "text": "La classe Tritone, a volte denominata anche classe Flutto, fu un tipo di sommergili della Regia Marina, costruiti durante la seconda guerra mondiale per supplire alla mancanza sempre pi\u00f9 grave di sommergibili da impiegare nel Mediterraneo. I sommergibili della classe Tritone erano del tipo a doppio scafo parziale; questa classe di sommergibili era sostanzialmente uguale alla precedente classe Argo, con l'introduzione di alcune migliorie, quali l'adozione di una falsatorre di tipo tedesco, motori diesel pi\u00f9 potenti ed una maggiore autonomia. I battelli della seconda serie rispetto a quelli della prima serie avevano maggiore lunghezza e un dislocamento leggermente superiore.\nCostruzione.\nFurono ordinati 48 battelli da costruire nei cantieri CRDA di Monfalcone, ai cantieri di Muggiano e ai cantieri Tosi di Taranto. Le unit\u00e0 furono ordinate in tre serie, di cui la prima di 12 nel 1941, la seconda di 24, e la terza di 12 battelli; ma soltanto 8 battelli della \"Serie I\" entrarono in servizio nel 1942. Alcuni battelli della \"Serie II\" furono catturati dai tedeschi sugli scali, completati e successivamente affondati. Uno di essi, il sommergibile \"Bario\", venne recuperato nel dopoguerra, ricostruito e ribattezzato \"Calvi\", prestando quindi servizio nella Marina Militare; similmente, il \"Vortice\". Le due unit\u00e0, insieme al sommergibile \"Giada\", furono i soli sommergibili della Regia Marina a far parte anche della Marina Militare.\nSommergibili della Classe Tritone.\nUnit\u00e0 della Serie I.\nLa prima serie avrebbe dovuto essere composta da dodici unit\u00e0:\nI primi sei furono costruiti presso i CRDA di Monfalcone, mentre \"Murena\", \"Grongo\" e \"Sparide\" lo furono nei cantieri Odero-Terni-Orlando del Muggiano; gli ultimi tre furono invece impostati nei cantieri Tosi di Taranto.\nTutte le unit\u00e0 costruite a Monfalcone divennero operative, ad eccezione del \"Nautilo\", e tre di esse (\"Tritone\", \"Gorgo\", \"Flutto\") andarono perdute in combattimento, mentre \"Marea\" e \"Vortice\" sopravvissero alla guerra (il primo fu consegnato all'URSS, il secondo divenne invece uno dei pilastri della nuova arma subacquea della Marina Militare Italiana).\nLe tre unit\u00e0 di La Spezia e il \"Nautilo\" all'armistizio erano ormai prossime a divenire operative ma non ancora pronte a prendere il mare; furono tutte catturate dai tedeschi o si autoaffondarono.\nI tre sommergibili di Taranto, impostati molto pi\u00f9 tardi (lo \"Spigola\" il 10 giugno 1943, il \"Cernia\" il 12 luglio ed il \"Dentice\" il 23 agosto) non giunsero invece nemmeno al varo e con l'armistizio la loro costruzione fu sospesa; furono poi demoliti.\nUnit\u00e0 della Serie II.\nLa seconda serie sarebbe dovuta essere composta da 24 unit\u00e0:\nQuindici sarebbero stati costruiti nei CRDA di Monfalcone, sei negli OTO di La Spezia e tre nei Tosi di Taranto.\nI primi ad essere impostati furono i sei sommergibili di La Spezia (\"Alluminio\", \"Antimonio\", \"Fosforo\", \"Manganese\", \"Silicio\", \"Zolfo\"), tutti il 9 dicembre 1942, ma nessuno fu mai varato n\u00e9 tantomeno completato.\nI tre sommergibili di Taranto (\"Magnesio\", \"Mercurio\", \"Amianto\") non furono mai nemmeno impostati, cos\u00ec come sei di quelli di Monfalcone (\"Oro\", \"Ottone\", \"Cadmio\", \"Vanadio\", \"Iridio\", \"Rutenio\").\nDei rimanenti sommergibili, tutti impostati a Monfalcone (il \"Bario\" il 15 marzo 1943, il \"Litio\" il 31 marzo, il \"Sodio\" il 3 maggio, \"Rame\" e \"Ferro\" il 2 giugno, \"Zinco\" e \"Piombo\" il 2 agosto, \"Cromo\" il 1\u00ba settembre), tutti catturati dai tedeschi all'armistizio, solo tre furono varati (\"Bario\", \"Litio\" e \"Sodio\", rispettivamente il 23 gennaio, il 19 febbraio ed il 16 marzo 1944) con i rispettivi nomi di \"U. IT. 17\", \"U. IT. 18\" e \"U. IT. 19\", ma furono tutti resi inutilizzabili da un attacco aereo il 16 marzo 1945 (\"Litio\" e \"Sodio\" affondarono, il \"Bario\", danneggiato, rest\u00f2 inutilizzato sino al 1\u00ba maggio 1945, quando si autoaffond\u00f2). Il \"Bario\" fu poi recuperato e ricostruito per la Marina Militare Italiana con il nuovo nome di \"Pietro Calvi\".\nLa terza serie, composta da dodici unit\u00e0, rimase allo stadio di progetto.\nProblemi.\nSebbene progettualmente fossero buone unit\u00e0, i \u00abTritone\u00bb soffrirono del fatto di essere stati costruiti in tempo di guerra, quando le capacit\u00e0 dell'industria cantieristica erano andate progressivamente calando.\nSul \"Flutto\", difatti (ma questa situazione poteva valere un po' per tutte le unit\u00e0 della classe), le prove rivelarono velocit\u00e0 in immersione ed autonomia (sia in immersione che in emersione) inferiori alle aspettative, nonch\u00e9 maggiori consumi.\nPer i sommergibili della classe Tritone era stato previsto l'uso delle eliche a passo costante, ma queste diedero tali problemi (eccetto che sul \"Gorgo\") che nel febbraio 1943 si decise di sostituirle (sul \"Flutto\", sul \"Marea\", sul \"Vortice\" e sul \"Nautilo\") con eliche a passo variabile."}
{"id": "1341585", "revid": "108107", "url": "https://it.wikipedia.org/wiki?curid=1341585", "title": "Royal Bank of Scotland Group", "text": ""}
{"id": "1341587", "revid": "838137", "url": "https://it.wikipedia.org/wiki?curid=1341587", "title": "Michele Carlo Althann", "text": "Discendeva da un'importante famiglia della nobilt\u00e0 imperiale.\nBiografia.\nI genitori Ferdinando ed Eleonora Lazansky von Bukowa (\"La\u017eansk\u00e1 z Bukov\u00e9\") lo avviarono alla carriera ecclesiastica a partire dagli studi alla Universit\u00e0 Gregoriana di Roma, condotti ai tempi in cui lo zio, il cardinale Michele Federico Althann, si trovava a Roma (1718-22). Successivamente divenne canonico del capitolo di Boroszl\u00f3, arciprete di Oppeln, Santgallen, quindi prelato romano. Nel 1722 aveva accompagnato nel regno di Napoli, lo zio cardinale divenuto vicer\u00e9 nella citt\u00e0 partenopea e qui fu ammesso nell'ordine dei cavalieri di Malta.\nNel 1728, a soli 26 anni, Michele Carlo Althann venne nominato arcivescovo di Bari e Canosa e primate delle Puglie. Fu probabilmente in occasione di tale nomina che Michele Carlo venne acclamato anche membro dell'Accademia dell'Arcadia col nome di \"Adromene Inuntino\".\nIn seguito alla morte dello zio, avvenuta il 20 giugno 1734 ed al quasi contemporaneo passaggio di Napoli dalle mani della Casa d'Austria a quelle dei Borboni, giunse per Michele Federico Althann la nomina per \"traslazione\" dall'arcidiocesi di Bari e Canosa alla diocesi ungherese di V\u00e1c, di cui lo zio era stato fino alla morte vescovo-conte, dove si insedi\u00f2 (con titolo personale di arcivescovo) in qualit\u00e0 di vescovo-conte.\nSuperati i primi anni di difficolt\u00e0 nella nuova sede, causati non solo dai contrasti con il Capitolo, ma anche da calamit\u00e0 naturali come la peste del 1740-41, Michele Carlo Althann si prodig\u00f2 per lo sviluppo della citt\u00e0 di V\u00e1c, impiegando quasi tutti i proventi derivanti dal titolo di vescovo-conte. Per prima cosa fece restaurare il vecchio palazzo vescovile, uscito gravemente danneggiato da un incendio nel 1731. I contrasti con il capitolo li risolse dividendo la citt\u00e0 di V\u00e1c in citt\u00e0 vescovile e citt\u00e0 capitolare che costituiva un sesto del totale. Questo fu dovuto soprattutto a fattori economici, dal momento che si trattava di fatto di un feudo e come tale dava proventi al feudatario, ovvero al vescovo-conte, in questo modo fece che di tutta la diocesi solo un sesto della citt\u00e0 di V\u00e1c passasse sotto la giurisdizione temporale del capitolo. Si impegn\u00f2 quindi nella costruzione di nuove chiese e del convento dei padri scolopi, con annesse chiesa e della colonna della Santissima Trinit\u00e0. A lui si deve anche la realizzazione nei pressi di V\u00e1c di allevamenti ittici, oltre alla costruzione, tra 1753 e 1757, del ponte sul fiume Gomb\u00e1s, decorato con sculture di J\u00f3zsef Bechert.\nDal punto di vista della riforma della giurisdizione ecclesiastica, Althann cre\u00f2 a V\u00e1c una nuova parrocchia, nella \"citt\u00e0 bassa\" (\"Als\u00f3v\u00e1ros\"), ricavandola dal territorio dell'unica parrocchia esistente in quel periodo nella citt\u00e0. Per la nuova parrocchia decise di finanziare, con i suoi proventi feudali, la costruzione di una chiesa dedicata a San Nicola di Bari, i cui lavori ebbero termine nel 1748 (chiesa oggi distrutta). Nel 1752 cerc\u00f2, di avviare i lavori di ristrutturazione della cattedrale diocesana di San Michele secondo i progetti di Ign\u00e1c Oracsek, lavori che di fatto furono iniziati dal successore P\u00e1l Forg\u00e1ch, ma che risultarono subito catastrofici e la chiesa divenne inagibile, tanto che il successore di Forg\u00e1ch, K\u00e1roly Esterh\u00e1zy, decise di dislocare altrove la cattedrale che il successore Migazzi finalmente realizz\u00f2 e decise di demolire la vecchia cattedrale di San Michele lasciando spazio alla piazza principale.\nMichele Carlo Althan mor\u00ec a Vienna il 6 giugno 1756 e venne sepolto a V\u00e1c nel cimitero di San Rocco.\nGenealogia episcopale.\nLa genealogia episcopale \u00e8:"}
{"id": "1341593", "revid": "1926649", "url": "https://it.wikipedia.org/wiki?curid=1341593", "title": "Luca Anania", "text": "Biografia.\nIl fratello Matteo ha giocato come difensore.\nCarriera.\nCresciuto nell', passa al Lecco nel 1999. Dopo diverse stagioni tra Serie B e C nel 2004 arriva il momento del debutto in Serie A con il Lecce, in Atalanta-Lecce 2-2. In quel campionato da vice di Sicignano colleziona 3 presenze in campionato e 4 in Coppa Italia. Nel settembre 2005 passa al in serie B e successivamente contribuisce al salto di categoria del in cadetteria.\nDopo un breve passaggio nel , nel 2007 approda alla Pro Patria in cui viene schierato prima come titolare, poi come secondo. Nell'agosto del 2009 viene ingaggiato in prestito dal , ma nell'estate 2010 ritorna per fine prestito alla Pro Patria. Il 14 luglio 2011 viene ufficializzato il suo trasferimento al Pescara, e torna sotto le direttive di Zden\u011bk Zeman, che lo aveva gi\u00e0 allenato anni addietro sia nelle file dell' che in quelle del Lecce.\nCon il club abruzzese conquista la promozione in Serie A da titolare. Il 30 agosto 2012 viene ceduto al Padova in uno scambio con l'altro estremo difensore Ivan Pelizzoli. Il 2 settembre 2013 passa al Livorno a titolo definitivo in Serie A nell'operazione che ha portato Luca Mazzoni a vestire la maglia biancoscudata.\nIl 3 settembre 2014 viene messo sotto contratto dal Catania per sopperire all'infortunio di Pietro Terracciano, legandosi alla societ\u00e0 per mezzo di un contratto annuale. Esordisce con gli etnei il 13 settembre nell'incontro perso per 1-0 contro il Perugia, sostituendo Alberto Frison per infortunio. Nel corso dell'incontro respinge un calcio di rigore a Rodrigo Taddei.\nData l'impossibilit\u00e0 di poter essere schierato nel corso della stagione a causa di un trauma distorsivo subito al ginocchio sinistro, il 17 novembre 2014 si accorda con la societ\u00e0 per la rescissione consensuale del contratto. Poich\u00e9 non riesce pi\u00f9 a riprendere l'attivit\u00e0 agonistica, appende al chiodo guantoni e scarpini diventando allenatore.\nStatistiche.\nPresenze e reti nei club.\n\"Statistiche aggiornate al 17 novembre 2014.\""}
{"id": "1341594", "revid": "287204", "url": "https://it.wikipedia.org/wiki?curid=1341594", "title": "Federico II di Lotaringia", "text": "Origine.\nSecondo le \"Laurentii Gesta Episcoporum Virdunensium\" era il figlio primogenito del conte di Bar e poi duca dell'Alta Lorena (Lotaringia), Teodorico I e di Richilde di Bliesgau (moglie di Teodorico dal 985, figlia di Folmar I Conte Lun\u00e9ville e Metz e di Berta di cui non si conoscono gli ascendenti.Secondo la \"Chronica Albrici Monachi Trium Fontium\", Teodorico I di Lotaringia era figlio terzogenito del conte di Bar e poi duca dell'Alta Lorena (Lotaringia), Federico I e di Beatrice, figlia primogenita del marchese di Neustria \"demarcus\", conte d'Orleans e conte di Parigi (dal 936 chiamato duca dei Franchi) e futuro duca di Borgogna, Ugo il Grande, e della sua terza moglie Edvige di Sassonia, figlia del defunto re di Germania, Enrico I l'Uccellatore e sorella del re di Germania e futuro imperatore, Ottone I, come ci riporta, nelle sue cronache, Rodolfo il Glabro. Beatrice era la sorella del futuro re di Francia, Ugo Capeto, e del futuro duca di Borgogna, Enrico Ottone.\nBiografia.\nSecondo lo storico, Georges Poull, nel suo libro \"La Maison souveraine et ducale de Bar\" (1994) (non consultato), nel 1016, Federico, per conto del padre Teodorico I, si alle\u00f2 con il quarto conte di Angi\u00f2, Folco Nerra e sconfisse a Pontlevoy Oddone II di Blois, conte di Meaux, Chartres e Troyes.\nPoi, ancora secondo Georges Poull, nel 1019, Federico fu associato nella reggenza del ducato dal padre, Teodorico I, ed \u00e8 per questo che viene annoverato come duca dell'Alta Lorena (Lotaringia) e conte di Bar, anche se, sempre il Poul sostiene che non fosse ufficialmente investito dei titoli.\nAlla morte dell'imperatore del Sacro Romano Impero, Enrico II, nel 1024, assieme al padre, Teodorico, Federico si oppose fervidamente all'elezione a re di Germania di Corrado II, rifiutando di riconoscerlo; ancora secondo Georges Poull, cerc\u00f2 alleanze anche tra i nobili del nord Italia e strinse alleanza col duca di Svevia, Ernesto II, e stava organizzando un'altra rivolta quando mor\u00ec.Secondo le \"Laurentii Gesta Episcoporum Virdunensium\" Federico mor\u00ec prima del padre Teodorico; secondo le \"Die \u00e4lteren Urkunden des Klosters S. Vanne zu Verdun\" (non consultate), Federico mor\u00ec il 18 maggio 1026, mentre il padre, Teodorico, secondo le \"Obits m\u00e9morables tir\u00e9s de n\u00e9crologes luxembourgeois, r\u00e9mois et messins\" (non consultate), mor\u00ec circa un anno dopo, l'11 aprile 1027.Ad entrambi succedette il rispettivamente figlio e nipote, Federico, come Federico III.\nMatrimonio e discendenza.\nNel 1016, Federico, come ci viene confermato dal \"Alberti Miliolo Notarii Regini Liber de Temporibus, De Gestis comitisse Matildis suorumque antecessorum\", aveva sposato Matilde di Svevia(988\u20131031), figlia di Ermanno II, duca di Svevia, e cognata di Corrado II, che aveva sposato sua sorella, Gisella di Svevia, come risulta dal \"Chronicon Sancti Mich\u00e6lis, monasterii in pago Virdunensi\": Matilde era vedova di Corrado I di Carinzia, come ci viene confermato dal \"Thietmari Merseburgensis episcopi chronicon\".\nDopo essere rimasta vedova per la seconda volta, Matilde si spos\u00f2, in terze nozze col conte Esico di Ballenstedt, come ci viene confermato dall\"Annalista Saxo\", mentre le sue due giovani figlie, Sofia e Beatrice, sempre secondo il \"Chronicon Sancti Mich\u00e6lis, monasterii in pago Virdunensi\" furono educate dalla loro zia materna (Gisella di Svevia), moglie dell'Imperatore del Sacro Romano Impero, Corrado II, che le aveva adottate come proprie figlie..Federico da Matilde ebbe tre figli:"}
{"id": "1341602", "revid": "1747171", "url": "https://it.wikipedia.org/wiki?curid=1341602", "title": "Daniele de Strobel", "text": "Biografia.\nSecondogenito del naturalista e paletnologo Pellegrino Strobel, apparteneva ad una famiglia dell'aristocrazia tirolese (Str\u00f6bel von Haustadt und Schwanenfeld) giunta a Parma sotto il ducato di Maria Luigia. Dimostr\u00f2 sin dall'infanzia attitudini artistiche, tanto da spingere i genitori ad iscriverlo all'Accademia di Belle Arti di Parma, dove ebbe come maestro Cecrope Barilli.\nPer completare gli studi si trasfer\u00ec a Roma, dove frequent\u00f2 i corsi della scuola del nudo dell'Acad\u00e9mie de France e il Regio Istituto di Belle Arti, ed ebbe modo di stringere amicizia con il pittore Antonio Mancini e il suo conterraneo Amedeo Bocchi.\nAmava molto rappresentare le azioni, il movimento, la forza, la violenza; dipingeva con naturale tranquillit\u00e0 tele molto grandi. Usava pittura di tipo tendenzialmente realistico ma non di realismo sostanziale. I contenuti erano culturali, quasi mai diretti, evocativi. La tecnica che usava pi\u00f9 spesso era olio su tela.\nFu soprattutto un apprezzato ritrattista: alcuni dei suoi lavori sono presenti nelle collezioni della Cassa di Risparmio di Parma e Piacenza nel palazzo Bossi Bocchi di Parma, della Banca Monte Parma e della Pinacoteca Stuard.\nI soggetti preferiti di De Strobel sono gli animali, nello specifico il cavallo: nei suoi dipinti evidenzia in modo particolare la tensione sotto la pelle e l'energia trattenuta dall'animale che sembra sempre sul punto di esplodere. \u00c8 da evidenziare la novit\u00e0 della tipologia di dipinti: la pittura il cui soggetto \u00e8 quasi esclusivamente il cavallo non ha precedenti nella tradizione pittorica della citt\u00e0 di Parma.\nDe Strobel dopo \"Il ritratto della madre\" del 1892 e dopo le decorazioni del palazzo della Camera di commercio del 1925 fu chiamato ad insegnare all'Accademia di Brera cos\u00ec si trasfer\u00ec a Milano ma mor\u00ec a Camogli nel 1942.\nTra il 1925 e gli anni quaranta del Novecento lui non solo insegn\u00f2 ma anche fece i ritratti a tutti i cavalli vincitori di San Siro. Tra il 1904 e il 1908 realizz\u00f2 numerosi quadri di soggetto storico medievale quali: \"La leggenda di Teodorico\" e \"Faida in Comune\".\nIllustr\u00f2 la \"Storia di Parma\", di Tullo Bazzi e Umberto Benassi, edito da Battei, Parma, 1908.\nPartecip\u00f2 alla III Esposizione internazionale d'arte di Venezia del 1899."}
{"id": "1341603", "revid": "173469", "url": "https://it.wikipedia.org/wiki?curid=1341603", "title": "Maria Luigia d'Asburgo-Lorena", "text": ""}
{"id": "1341606", "revid": "24281", "url": "https://it.wikipedia.org/wiki?curid=1341606", "title": "TSOL", "text": ""}
{"id": "1341607", "revid": "287204", "url": "https://it.wikipedia.org/wiki?curid=1341607", "title": "Federico III di Lotaringia", "text": "Origine.\nSecondo i \"Documents et m\u00e9moire pour server \u00e0 l\u00b4histoire du territoire de Belfort\" (non consultati) era il figlio primogenito dell'erede della Contea di Bar e Ducato dell'Alta Lorena (Lotaringia), Federico II e di Matilde di Svevia (moglie di Federico II, secondo il \"Alberti Miliolo Notarii Regini Liber de Temporibus, De Gestis comitisse Matildis suorumque antecessorum\") (988\u20131031), che era figlia di Ermanno II, Duca di Svevia, e di Gerberga di Borgogna (\u2020 1018, come ci viene confermato dal \" Wiponis, Vita Chuonradi II Imperatoris\") ed era cognata del re di Germania di Corrado II, che aveva sposato sua sorella, Gisella di Svevia, come risulta dal \"Chronicon Sancti Mich\u00e6lis, monasterii in pago Virdunensi\".Federico II di Lotaringia, secondo le \"Laurentii Gesta Episcoporum Virdunensium\" era il figlio primogenito del Conte di Bar e poi Duca dell'Alta Lorena (Lotaringia), Teodorico I e di Richilde di Bliesgau (moglie di Teodorico dal 985, figlia di Folmar I Conte Lun\u00e9ville e Metz e di Berta di cui non si conoscono gli ascendenti.\nBiografia.\nSua madre, Matilde, nel 1016, al momento del matrimonio con suo padre Federico, era vedova di Corrado I di Carinzia, come ci viene confermato dal \"Thietmari Merseburgensis episcopi chronicon\".\nSecondo lo storico, Georges Poull, nel suo libro \"La Maison souveraine et ducale de Bar (1994)\" (non consultato), suo padre, Federico II, nel 1019, fu associato nella reggenza del ducato dal nonno, Teodorico I, ed \u00e8 per questo che viene annoverato come Duca dell'Alta Lorena (Lotaringia) e Conte di Bar, anche se, sempre il Poul sostiene che non fosse ufficialmente investito dei titoli.\nAlla morte dell'imperatore del Sacro Romano Impero, Enrico II, nel 1024, Teodorico I e Federico II si opposero fervidamente all'elezione a re di Germania di Corrado II, rifiutando di riconoscerlo, anche perch\u00e9 l'antagonista di Corrado II il Salico per l'incoronazione a re di Germania era stato il fratellastro di Federico III, Corrado II di Carinzia, figlio di primo letto di sua madre, Matilde di Svevia.\nSecondo le \"Laurentii Gesta Episcoporum Virdunensium\" suo padre, Federico II mor\u00ec prima del nonno, Teodorico I; secondo le \"Die \u00e4lteren Urkunden des Klosters S. Vanne zu Verdun\" (non consultate), Federico mor\u00ec il 18 maggio 1026, mentre il padre, Teodorico, secondo le \"Obits m\u00e9morables tir\u00e9s de n\u00e9crologes luxembourgeois, r\u00e9mois et messins\" (non consultate), mor\u00ec circa un anno dopo, l'11 aprile 1027.Ad entrambi succedette il rispettivamente figlio e nipote, Federico, come Federico III, prima affiancando il nonno e poi da solo.Di Federico III non si hanno molte informazioni, come risulta dal \"Chronicon Sancti Mich\u00e6lis, monasterii in pago Virdunensi\"; data la sua minor et\u00e0, ebbe un reggente di cui non si conosce il nome, perch\u00e9 la madre, Matilde, dopo essere rimasta vedova per la seconda volta, si spos\u00f2, in terze nozze col conte Esico di Ballenstedt, come ci viene confermato dall\"Annalista Saxo\".\nDi Federico si sa solo che mor\u00ec in giovane et\u00e0, e fu sepolto nell'abbazia di Saint-Mihiel, vicino a Verdun, mentre le sue due giovani sorelle, Sofia e Beatrice, sempre secondo il \"Chronicon Sancti Mich\u00e6lis, monasterii in pago Virdunensi\" furono educate dalla loro zia materna (Gisella di Svevia), moglie dell'Imperatore del Sacro Romano Impero, Corrado II, che le aveva adottate come proprie figlie.\nDopo la morte di Federico, secondo la \"Chronica Albrici Monachi Trium Fontium\" la contea di Bar and\u00f2 alla sorella Sofia, mentre, secondo le \"Laurentii Gesta Episcoporum Virdunensium\", il Ducato dell'Alta Lorena (Lotaringia) venne affidato a Gothelo I, gi\u00e0 Duca della Bassa Lorena (Lotaringia).\nDiscendenza.\nDi Federico non si conosce l'esistenza di un'eventuale moglie n\u00e9 di alcuna discendenza"}
{"id": "1341608", "revid": "547034", "url": "https://it.wikipedia.org/wiki?curid=1341608", "title": "Adrian Edmondson", "text": "A volte viene chiamato col diminutivo Ade Edmondson.\nEdmondson \u00e8 noto per la sua interpretazione del punk anarchico Vyvyan Basterd nella sitcom della BBC \"The Young Ones\" (1982\u20131984) e successivamente, per il suo ruolo come Eddie Hitler nella sitcom della BBC \"Bottom\" (1991\u20131995), che ha anche contribuito a scrivere. In tutti e due i ruoli ha recitato con il suo partner Rik Mayall.\nHa partecipato al reality show culinario \"Hell's Kitchen\"."}
{"id": "1341610", "revid": "57342", "url": "https://it.wikipedia.org/wiki?curid=1341610", "title": "Gianni Cavezzi", "text": "Carriera.\nGiocatore.\nIn Serie A ha vestito le maglie di Padova e Cagliari.\nIn carriera ha conquistato 3 promozioni in A con (1993-1994), (1996-1997) e Cagliari (1997-1998).\nAllenatore.\nDal 2008 al 2009 ha allenato nelle giovanili della Lazio. Successivamente ha guidato i ragazzi del 1997 nella formazione romana del Montespaccato."}
{"id": "1341611", "revid": "186518", "url": "https://it.wikipedia.org/wiki?curid=1341611", "title": "Calcio Cagliari", "text": ""}
{"id": "1341612", "revid": "15756", "url": "https://it.wikipedia.org/wiki?curid=1341612", "title": "Storia di Monteleone d'Orvieto", "text": "Le prime testimonianze storiche.\nLa prima testimonianza storica del territorio comunale di Monteleone d'Orvieto risale ad una scoperta avvenuta nel 1878, quando viene ritrovata, nelle vicinanze del capoluogo, una tomba contenente alcune urne, presumibilmente appartenente al periodo etrusco; in essa sono contenute iscrizioni in latino e tirreno.\nLa circostanza fa presupporre l'esistenza di una comunit\u00e0 etrusca nel territorio, risalente al II-III secolo a.C., soggetta alla lucumonia di Chiusi, dodecapoli etrusca molto vicina.\nIn realt\u00e0 gi\u00e0 dal VII secolo a.C., periodo in cui gli Etruschi raggiungono un notevole livello di sviluppo economico e culturale, il territorio \u00e8 parte integrante dell'Etruria (cfr. cartina a lato).\nNegli anni novanta viene fatto un altro importante ritrovamento: durante l'esecuzione dei lavori per la costruzione dei giardini pubblici nella frazione di Santa Maria, si scoprono gli antichi resti di una fornace e di una tomba del I\u2013II secolo d.C., che presenta uno stile costruttivo detto \"alla cappuccina\", con file di tegole spioventi come tetto.\nLa presenza della tomba, molto povera, sta a significare che nella zona dove adesso sorge la frazione di Santa Maria vi era in epoca romana un abitato probabilmente rurale; a questa conclusione si arriva anche tenendo conto di due importanti elementi:\nIn tale periodo, quindi, nella Valdichiana si produce molto grano ed attraverso le due vie di comunicazione, il Chiani navigabile e la via Cassia, \u00e8 anche facile trasportarlo a Roma. A tal fine, per\u00f2, occorre manodopera contadina organizzata in comunit\u00e0 che lavori in loco il terreno: per questa motivazione la tomba rinvenuta \u00e8 probabilmente di gente umile, organizzata in un villaggio, che lavora i terreni della Chiana.\nI secoli XI e XII e la fondazione del castello.\nLo storico cinquecentesco Cipriano Manente, nell'opera \"Historie\" (stampata in due libri a Venezia nel 1561 e 1566), senza citare documenti o fonti da cui trae le notizie, afferma che Monteleone, insieme al sopraponte di Carnaiola (Fabro), viene fondato e costruito da Orvieto nel 1052, a guardia dei suoi confini settentrionali e della Val di Chiana, verso i comuni di Chiusi, Perugia e Siena,\nIn tale periodo ad Orvieto sono consoli Bernardo Armati e Ranieri conte di Marsciano.\nMonaldo Monaldeschi della Cervara concorda con tale tesi e conferma nel '500 lo scritto del Manente affermando:\nLuigi Fumi (1848-1934), probabilmente riprendendo le fonti a cui hanno attinto i precedenti storici citati scrive:\nIl Bolletti \u00e8 sostanzialmente d'accordo con tali ricostruzioni e fa risalire il castello al 1053:\nQuindi, gi\u00e0 esistono nelle carte geografiche dell'epoca alcuni castelli vicini, compreso Castel Brandetto ricadente nel territorio monteleonese, ma non Monteleone, almeno secondo il Bolletti.\nLo studioso monteleonese Pietro Momaroni, non d'accordo con tale datazione, sposta la data di fondazione del castello a dopo il 1171 od, addirittura, a dopo il 1200. Egli infatti afferma\nLe motivazioni addotte dal Momaroni sono basate su dati storici reali, ma \u00e8 probabile che anche le altre ricostruzioni siano fondate; infatti \u00e8 possibile che la data fissata dal Manente non si riferisca al castello di Monteleone ma faccia riferimento proprio alla fondazione di Castel Brandetto, oggi Berneto, piccolo fortilizio posto di fronte al castello principale, il cui nome compare, come abbiamo visto sostenere il Bolletti, in alcune carte topografiche, nelle quali invece non si rileva ancora la presenza di Monteleone. Si tratta di un piccolo insediamento difensivo, da sempre propriet\u00e0 dei Bulgarelli o Conti di Marsciano Il nome \"Brandetto\" deriva probabilmente da successive storpiature del nome \"Aldobrandeschi\", alleati dei Bulgarelli e possibili fondatori del forte.\nLo stesso Momaroni ipotizza che i conti Bulgari o Bulgarelli di Chiusi, antichissima famiglia da cui successivamente trasse origine quella dei Conti di Marsciano, fondarono il\ne conclude maliziosamente:\nAl momento attuale non si hanno elementi per poter confutare o convalidare la validit\u00e0 dell'una o dell'altra tesi; \u00e8 noto, tuttavia, che tra il 1000 ed il 1200 il contesto storico della zona dell'alto orvietano - compresa tra l'Umbria e la Toscana - era caratterizzata da aspre lotte combattute tra i comuni di Orvieto e di Siena per il controllo dei territori di confine e soprattutto per il possesso dell'antico Ducato di Chiusi. Questo rende probabile l'ipotesi che Monteleone fu fondato dagli orvietani, a compimento di quella corona di castelli tra cui Cetona, Camporsevoli, Montegabbione, Fabro, Trevinano a guardia dei confini settentrionali dei propri territori a ridosso del nemico ghibellino rappresentato dalla citt\u00e0 di Siena.\nQuindi la fondazione del \"castrum\" \u00e8 da far risalire al comune di Orvieto che, in quel periodo, stava estendendo la propria sfera di influenza fino al mare, divenendo la citt\u00e0 principale, insieme a Viterbo, della Tuscia; necessariamente quindi, tale citt\u00e0, si trova nella condizione di dover difendere i propri confini settentrionali, verso Siena. A tale scopo sorge quindi il castello di Monteleone d'Orvieto insieme alle altre importanti fortificazioni citate.\nAppena si forma il primo nucleo cittadino viene anche costruita la chiesa, che \u00e8 elemento essenziale di ogni comunit\u00e0.\nA questo periodo, fine 1100, risale il dominio dello Stato della Chiesa sull'Umbria\nSe accettiamo il 1052 quale data di fondazione del castello proposto dal Manente, allora \u00e8 verosimile che dal punto di vista ecclesiastico, il \"castrum\" sia assoggettato all'antichissima diocesi di Chiusi, citt\u00e0 allora controllata da Orvieto: solo nel 1600 entra a far parte della nuova diocesi di Citt\u00e0 della Pieve.\nFino a qualche tempo fa si poteva affermare con certezza che il primo documento ufficiale in cui si legge il nome di Monteleone \u00e8 un atto di Federico II del 1243, dove l'imperatore fissa i nuovi confini di Castel della Pieve (Citt\u00e0 della Pieve) a lui fedele. Recentemente, per\u00f2, il Corgna scrive che, in una bolla pontificia di Celestino III del 1191 (la \"Misurati inopiam\"), vengono citate le parrocchie dipendenti dal vescovo di Chiusi in numero di venticinque Pievi; al confine con le diocesi di Perugia ed Orvieto il documento richiama \"Pozzuolo Umbro, Casamaggiore, Paciano, Panicale, Tavernelle, Piegaro, Castel della Pieve, Monteleone, Salci, Camporsevoli, Trevinano, Santa Fiora\". In realt\u00e0 non si cita espressamente Monteleone, ma la chiesa di San Pietro, probabilmente riferendosi alla chiesa dei Santi Pietro e Paolo, ma di questa ipotesi non vi \u00e8 certezza. Tale circostanza \u00e8 rafforzata dall'ipotesi realistica che tale chiesa ha origine antichissime, costruita con la nascita dello stesso castello, essendo stata edificata al centro dell'originario nucleo fortificato; non a caso del resto, come si legge nell'opuscolo \"Monteleone d'Orvieto - Chiese del territorio monteleonese - Museo Parrocchiale \", in alcune relazioni delle visite pastorali dei vescovi di Citt\u00e0 della Pieve del 1700 e del 1800 si pu\u00f2 leggere che l'edificio di culto sorse fin dal 1054.\nTale documento storico, se confermato nella sostanza, sarebbe il primo in cui viene richiamato il castello di Monteleone.\nInizialmente tale chiesa parrocchiale aveva probabilmente una sola navata a pianta rettangolare, l'altare era attaccato alla parete di fondo e la facciata era costituita da un portico con il tetto spiovente sul davanti, la cui costruzione era, peraltro prevista dall'antico statuto del castello (libro 1\u00ba, capitolo 43). Non vi era l'abside e pertanto nella parte posteriore alle mura castellane intercorreva una distanza di circa dieci metri, mentre oggi vi \u00e8 l'abside che \u00e8 attaccato a tali mura. Il campanile aveva modeste dimensioni. Di fronte alla chiesa vi era una piazza con in mezzo il pozzo civico (notizie tratte dall'opuscolo citato \"Monteleone d'Orvieto - Chiese del territorio monteleonese - Museo Parrocchiale\")\nXIII secolo.\nNel XIII secolo viene istituita la Collegiata dedicata ai SS. Apostoli Pietro e Paolo.\nBandino Bandini, valoroso e potente Signore di Salci, Fabro, Monteleone, Montegabbione e Ficulle, soccorre ripetutamente il pontefice Gregorio IX rifugiatosi a Perugia; Bandino scorta il Papa con molti uomini armati anche nel 1230, quando \u00e8 richiamato nella citt\u00e0 capitolina perch\u00e9 afflitta da una straordinaria inondazione del Tevere. Per questi suoi servizi \u00e8 onorato dal S. Padre di grazie e privilegi.\nIl 3 gennaio 1243, Federico II emana un Editto a Foligno: si riteneva fosse il primo atto ufficiale che facesse menzione del castello di Monteleone, nominandolo fra le zone che definiscono il confine con Citt\u00e0 de la Pieve (ved. tabella a lato).\nNel 1263 si compie il miracolo dell'eucaristia di Bolsena, che \u00e8 uno dei motivi della costruzione del Duomo di Orvieto.\nNel 1273 un documento indica la selva di Collelungo, fra Monteleone e Montegabbione, appartenente ai fratelli Bulgaruccio e Bernardino dei Conti di Marsciano; ricorda lo storico ecclesiastico Ughelli:\nNel 1278 Orvieto determina i confini dei propri castelli, comprendendovi 33 pivieri fra cui il castrum Montis Leonis; il castello, in quel periodo, \u00e8 nel pieno possesso degli orvietani, tant'\u00e8 che il 5 febbraio del 1278, Bertoldo Orsini podest\u00e0 di Orvieto, incarica Iacopo Saracini, suo Vicario, di effettuare una ricognizione delle propriet\u00e0 comunali nella Val di Chiana Romana. Sono quindi definiti i confini dei vari pivieri, tra i quali: Ficulle, Carnaiola, Monteleone, Fabro, Fichino, Castell'Orvietano.\nNel 1290 inizia la costruzione del Duomo di Orvieto, che \u00e8 una delle massime realizzazioni artistiche del Medioevo italiano. La cattedrale viene creato da Bonifacio VIII nel 1297 edificata durante un lungo periodo che va dal XIII al XVII secolo. I motivi della costruzione non sono solo religiosi ma anche politici, urbanistici, sociali, artistici; la tradizione, invece, lega la costruzione del Duomo al Miracolo di Bolsena del 1263.\nNel 1292, nel catasto del contado orvietano, alle carte 587-648, anche il \u201cPlebarium Montis Leonis\u201d \u00e8 descritto, con i relativi allibrati (stime) A questo proposito il Momaroni si chiede \nTra la fine del duecento e l'inizio del trecento Papa Bonifacio VIII impone una nuova forma di tassazione straordinaria denominata \u201cdecima\u201d che ha lo scopo di finanziare le crociate ed altre particolari necessit\u00e0 della Chiesa; a tal fine vengono istituiti i registri dei collettori diocesani, che attualmente sono conservati presso l'Archivio Segreto Vaticano.\nNelle \"Rationes Decimarum Italiae\" della regione \"Tuscia\" per gli anni 1295-1304, sono citate alcune chiese del territorio monteleonese: la \"\u201cEcclesia de Monteleone\u201d\", quella di \"Corciano\" e quella di \"Pineto\"; mentre la prima fa riferimento presumibilmente alla \"chiesa parrocchiale dei SS.mi Apostoli Pietro e Paolo\", delle altre due citate non si hanno altre notizie, mentre ancora oggi rimangono nel territorio i loro rispettivi toponimi: il primo \"Corciano\" all'interno dell'abitato della frazione di San Lorenzo, il secondo \"\u201cPineto\u201d\" nella campagna a ridosso della \"porta sud\" del centro storico.\nTale informazioni sono importanti anche perch\u00e9 testimoniano che la chiesa parrocchiale, a fine '200, \u00e8 gi\u00e0 da tempo esistente; si desume, inoltre, che il luogo dove \u00e8 posta corrisponde esattamente a quello dove \u00e8 ubicata attualmente la collegiata dei SS.mi Apostoli Pietro e Paolo.\nNel 1295, i Sette del comune di Orvieto, prendono iniziative a favore di coloro che costruiscono case nel castello di Monteleone.\nSempre nel 1295 e poi nel 1300 la chiesa parrocchiale di Monteleone compare negli elenchi dei collettori delle decime.\nA fine 1200 il comune di Orvieto raggiunge un'alta evoluzione anche di tipo istituzionale: il popolo \u00e9 saldo al potere e la magistratura dei Sette Signori diviene punto di riferimento della vita cittadina. In tale periodo iniziano i lavori per la costruzione del duomo simbolo anche di tale ritrovata unit\u00e0. Di tale situazione positiva risentono i vari comuni del contado; il castello di Monteleone ad esempio ha una crescita continua, fra la fine del 1200 inizi 1300, estendendosi entro le mura castellane lungo la via centrale. La situazione economica \u00e8 agevolata come si vedr\u00e0, dalla attivit\u00e0 d'eccellenza \"della fornace\" di Mastro Consiglio Dardalini che produce materiali musivi e vetri colorati al servizio della nuova cattedrale.\nLa popolazione aumenta e nuove forme di devozione impongono l'ampliamento laterale della chiesa parrocchiale.\nSempre a tale periodo risale la costruzione dell'antica fonte di Monteleone, sorgente del Nestore che l\u00ec nasce per sfociare nella riva destra del Tevere nei pressi di Marsciano, dopo aver attraversato i comuni di Piegaro e Panicale in provincia di Perugia.\nPrima met\u00e0 XIV secolo.\nLo statuto medievale e l'origine delle confraternite.\nFin da XIV secolo la vita interna del castello viene regolamentata da leggi raccolte in uno statuto, che \u00e8 insieme normativo di diritto pubblico, amministrativo, civile e penale.\nIl governo supremo dell'amministrazione pubblica \u00e8 nelle mani di un Vicario, rappresentante del nobile feudatario; egli \u00e8 anche giudice competente in materia civile e penale: lo statuto gli attribuisce un potere di giudizio insindacabile e la possibilit\u00e0 di comminare pene anche molto severe, fino alla morte. Nella gestione del castello il Vicario \u00e8 affiancato da un Balio (oggi diremmo segretario comunale), da un Camerario (tesoriere) e da un Consiglio.\nAl buon andamento della cosa pubblica sono preposti anche tecnici ed esperti: Periti, Estimatori, Massari, Esattori dei dazi ed un Rettore della \"Misericordia\", istituzione con fini assistenziali\nSempre in quel periodo ha origine\nTali istituzioni religiose sopravvivono per molti secoli fino agli anni cinquanta, quando vengono sciolte dalle autorit\u00e0 ecclesiastiche per motivi politici legati alla presenza di elementi iscritti a partiti di matrice marxista (PCI e PSI) all'interno delle stesse, cosa che la Chiesa non pu\u00f2 in quel periodo di guerra fredda evidentemente sopportare.\nDante Alighieri nel 1300 (anno giubilare) inizia a lavorare alla sua Divina Commedia; nel VI canto del purgatorio ricorda anche gli aspri e cruenti scontri fra le varie fazioni che si svolgono ad Orvieto fra Monaldeschi e Filippeschi:\nSempre nel 1300, viene indetto a Roma il primo Giubileo da \"Papa Bonifacio VIII\"; i castelli Umbri, Monteleone con venti soldati \u00e8 fra questi, inviano truppe in difesa dell'evento. Questo scrive dell'episodio Monaldo Monaldeschi della Cervara nel 1584:\nNel periodo compreso fra il 1305 ed il 1377, con lo spostamento della Sede Pontificia ad Avignone, il potere centrale si attenua e consente l'ascesa di potenti famiglie alla guida dei comuni pi\u00f9 grandi ed importanti. Pi\u00f9 volte dalla Francia i Papi tentano di inviare spedizioni armate senza per\u00f2 riuscire nell'intento di sopprimere le signorie locali.\nIn tutta Europa nel 1315 inizia la Grande Carestia, causa anche della piccola glaciazione; termina nel 1317 con milioni di morti.\n1321 - 1345: Consiglio Dardalini ed il \"Musaico\".\nPer volere dell'architetto Lorenzo Maitani, nella prima met\u00e0 del XIV secolo, viene costruita nel contado del castello una fornace a servizio della \"Fabbrica del Musaico\" volta alla realizzazione della straordinaria facciata del Duomo di Orvieto:\nMastro Consiglio Dardalini o Dardolino, applica l'oro e l'argento \"sopra gli smalti preparati da Puccio di Lotto\". Nel Duomo sono impegnati molti uomini di opifici ubicati in alcuni castelli del contado orvietano, ma\ne deve essere veramente valido poich\u00e9, pur licenziato dall'Opera del Duomo per aver partecipato ad una rapina in San Casciano, viene graziato, con sentenza del 22 febbraio 1328 dai Signori Sette supremi magistrati orvietani, su richiesta dello stesso Maitani e degli Uffiziali dell'Opera\nInfatti come ricorda Ludovico Luzi nel 1866, riportando per intero il\nQuindi \"Stopario\" viene \"richiamato\" dall'inspiegabile (almeno per il Bolletti) esilio ed al suo ritorno accetta anche di essere pagato un terzo in meno della sua normale parcella.\nViene anche confermata la sua abilit\u00e0, infatti senza la sua opera \"di capo e direttore degli altri artefici fatti venire da Spoleto\" \u00e8 difficile far avanzare quei lavori che hanno reso unica al mondo la facciata del Duomo di Orvieto ed i vari \"Tino d'Asisi, Angioletto da Gubbio, Meuzzo Sanese, e Lello da Perugia\", non sono in grado di sostituire validamente il Dardalini. La testimonianza del Bolletti \u00e8 importante anche perch\u00e9 cita fonti autorevoli e controllabili da cui trae le notizie\nL'artista viene ricordato anche da Gaetano Milanesi nel suo libro \"Documenti per la storia dell'arte senese\" nell'\"Indice degli artisti nominati ne' documenti e nelle note\"\ne sempre nello stesso libro, nella \"Tavola dei luoghi e delle cose pi\u00f9 notabili nominate ne' documenti e nelle note\" dopo i \"Capomaestri senesi'\" il primo dei quali ovviamente \u00e8 Lorenzo Maitani, vengono elencati gli altri \"Artefici che vi lavorarono\"; fra questi viene ricordato non solo\nIl tempo per\u00f2 distrugge anche le opere d'arte e non sempre i recuperi vengono fatti a regola d'arte, cos\u00ec Luzi nel 1866 racconta con preoccupazione la sorte di quella facciata di Maitani a cui da Monteleone da un cos\u00ec grande apporto:\n1331 - La comparsa dei Conti di Marsciano - Met\u00e0 XV\u00b0 secolo Orvieto cade sotto il dominio papale.\nNel 1328 il castello di Monteleone \u00e8 incendiato dai Filippeschi.\nDal \"Codice diplomatico di Orvieto\" si ricava che il 20 giugno 1331, in un palazzo di Ugolino discendente di Neri, viene stipulato un atto di giuramento e fedelt\u00e0 dei signori di Montemarano alla citt\u00e0 Orvietana; tra i testimoni compare il conte Tadeo \"Bindoli de Monteione\" appartenente alla casata dei Bulgarelli (ramo di Parrano). Nel suo \"Albero et istoria della famiglia de Conti di Marsciano\" Ughelli ricorda Bindo quale discendente diretto di Teveruccio/Tiberuccio di Lamberto; ma su questa parentela vi \u00e8 qualche dubbio.\nIl 10 dicembre 1339 il comune di Orvieto affida al Conte Nerio Bulgarello di Parrano dei Conti di Marsciano la custodia di Monteleone e Montegabbione con 50 soldati esperti.. Il fatto avviene dopo la soluzione, data dal comune di Orvieto, delle discordie insorte per questioni di confine tra i Marsciano e i Visconti di Campiglia. feudatari toscani molto potenti. L'Ughelli tuttavia non cita la fonte da dove proviene l'informazione.\nCos\u00ec racconta l'Ughelli:\ned ancora\nMa l'Ughelli aggiunge anche un altro tassello:\nEd ancora sempre l'Ughelli:\nQuesto evento si inserisce all'interno delle lotte orvietane all'interno dei Monaldeschi; Cipriano Manente cos\u00ec ricostruisce gli avvenimenti: \nQuindi Nerio, insieme a Binolo, Iacopo (Giacomo Bulgarelli) ed al conte Baldino Bulgarelli difendono i due castelli, ma hanno in cambio, l'esenzione da tutte le imposte; a riprova di ci\u00f2 il Fumi ricorda: \nQuindi i conti citati - il 9 settembre 1346 - vengono obbligati a difendere il Patrimonio della citt\u00e0 di Orvieto dalle incursioni; si attrezzano per le azioni difensive dei castelli di Montegiove ed assicurano la guarnigione nei castelli di Monteleone e Montegabbione. Portano a termine bene il loro lavoro, impiegano potenza militare, solerzia e spendono molto; nell'incarico usano intelligenza e capacit\u00e0, tanto da ottenere pubblici riconoscimenti di benemerenza, encomi e, cosa ancor pi\u00f9 importante in quei tempi difficili, l'esenzione dalle imposte comunali.\nI documenti dell'Archivio storico di Orvieto, pur ricordando nella sostanza l'accaduto, non sono coincidenti con quanto sostenuto dall'Ughelli: essi riportano il 13 dicembre 1340 e non il 1339 quale data del primo incarico affidato ai vari conti. In tali atti \u00e8 scritto che Nerio Nardi, Baldino Celli, Teveruccio Lamberti e Taddeo Binoli (cio\u00e8 Taddeo di Bindo) sono nominati quali custodi dei castelli di Monteleone e Montegabbione.\nSono anni importanti per la cristianit\u00e0: l'Antipapa Clemente VII, viene eletto a Fondi il 20 settembre del 1378 dai cardinali francesi, che avevano cessato di riconoscere il legittimo pontefice Urbano VI: \u00e8 il primo dei papi dello scisma d'Occidente che durer\u00e0 fino al 1417.\nA met\u00e0 XIV secolo la peste nera desola le citt\u00e0 italiane; il Muratori ad esempio riferisce che muoiono nove persone su dieci. Orvieto e l'orvietano vengono indebolite non sfuggendo a tale calamit\u00e0 e diviene preda dell'arcivescovo Visconti, poi del signore di Viterbo Giovanni, Prefetto di Vico. Orvieto perde anche parte dei suoi possedimenti: Chiusi, Cetona e Sarteano vengono cedute a Perugia, mentre Chianciano, Abbadia San Salvatore, Pian Castagnaio, la Val d'Orcia e la Val di Paglia sono cedute a Siena.\nPer far fronte al disastro viene stipulata una lunga tregua fra le varie fazioni e comuni contrapposti.\nNel 1350 gran parte dell'Umbria cade sotto l'autorit\u00e0 papale con il legato pontificio cardinale Egidio Albornoz, che viene incaricato di recuperare le terre pontificie. Alla morte di papa Innocenzo VI, nel 1367, Orvieto si arrende incondizionatamente, con tutto il suo territorio alla Chiesa.\n1350 - La guerra di Orvieto al Conte Bulgaro.\nNella met\u00e0 del XIV secolo domina il paese un certo conte Bulgaro che appartiene ad un ramo collaterale dei Bulgarelli. Viene descritto come uomo valoroso, coraggioso e deciso: organizza anche \"cavallate\" - vere e proprie spedizioni armate nelle quali vengono uccise persone e predati animali - contro i castelli del contado orvietano.\nNel 1350 i Monaldeschi inviano al Conte Bulgaro un'ingiunzione minacciosa a cui segue una \u201ccavallata\u201d da parte di Orvieto, per ordine dei Priori, con l'incarico di distruggere Castel Brandetto nel territorio Monteleonese, da dove partono le azioni contro le terre orvietane.\nIl bando dei Priori di Orvieto emesso contro il Bulgaro cos\u00ec dispone:\nCon il decreto il Bulgaro viene anche bandito da tutto il territorio orvietano.\nIl 13 luglio 1350 i Monaldeschi muovono contro i castelli dei Bulgarelli: con 130 cavalieri e 3000 fanti (sull'attendibilit\u00e0 di tali cifre si veda la nota) gli orvietani prendono Parrano e \u201ccominzarono a dar guasto\u201d; il giorno successivo arrivano a Monteleone ed occupano Castel Brandetto o Berneto e la Badia di S.Pietro d'Acqualta o Castel di Fiori ubicata vicino a Montegabbione.\nDopo la conquista di Castel Brandetto non \u00e8 chiaro se gli orvietani danno seguito alla distruzione del castello, come ordinato nel bando: su tale punto le fonti storiche non sono concordi; ad esempio Francesco di Montemarte, alleato di Orvieto, tende a sostenere che tale distruzione sia in effetti avvenuta, infatti cos\u00ec racconta:\nIl Bulgaro, ormai circondato, raggiunge un accordo di pace con Orvieto: \u00e8 obbligato a pagare 1000 fiorini d'oro ed a lasciare in ostaggio suo fratello Ugolino, fino al totale pagamento della rilevante somma. L'ostaggio per\u00f2 ha la malaugurata idea di fuggire: per ritorsione i Monaldeschi costringono Bulgaro a pagare anticipatamente e per intero quanto pattuito. Torna in tal modo la pace ed al nobile viene perfino revocato il bando con tutti gli onori del caso.\nSeconda met\u00e0 XIV secolo.\nNell'ottobre 1358 il Prefetto di Roma Giovanni di Vico (Signore di Viterbo, Orvieto, Bolsena e di altri castelli nel ternano, viterbese e reatino) in guerra al fianco di Perugia contro Siena, entra a Monteleone con 300 soldati e preda circa 700 capi di bestiame.\n1366 - La compagnia degli inglesi.\nIl Papa, nel marzo 1366, mette insieme molte truppe (addirittura 15.000 uomini racconta Francesco di Montemarte) fra cui una forte compagnia di inglesi, al fine di riconquistare Vetralla nelle mani di Messer Anichino (Anecchino).\nRaggiunta la pace gli inglesi non se ne vanno e saccheggiano ed attaccano molti territori fra Orvieto e Perugia mietendo molte vittime; sono fatti prigionieri a \"Peroscia\", ma una volta liberati tornano nell'orvietano, fra cui a Monteleone, provocando scontri, saccheggiando e prendendo altri prigionieri; questo il racconto di Francesco di Montemarte:\n1369 e seguenti - Monteleone ad Ugolino di Montemarte.\nIl Castello rimane sotto il diretto controllo di Orvieto fino al 1373 quando l'imperatore Carlo IV di Boemia dona a Guglielmo di Beaufort (visconte di Turenna detto il Villata) la citt\u00e0 di Chiusi ed i castelli, ville, terre e paesi che fanno parte della diocesi chiusina: Monteleone, Sarteano, Cetona, Chianciano, Piegaro, Panicale, Paciano, Monticchiello, Camporsevole, Castiglione del Lago, oltre a tutte le terre che appartengono alla giurisdizione di Cortona.\nIl Fumi ricorda che Monteleone viene dato nel 1375, al conte Ugolino di Corbara grazie anche all'appoggio ricevuto dai Mercorini, fazione dei Monaldeschi che domina in quel periodo Orvieto: i diritti del castello sono ceduti dal Signore di Chiusi insieme a quelli su Montegabbione. Il Montemarte non ha la vita facile in quanto il castello \u00e8 sempre conteso dai Bulgarelli che gi\u00e0 possiedono il vicinissimo Castel Brandetto.\nSe il passaggio di Monteleone ai Montemarte in quel periodo \u00e8 un fatto certo, quella appena prospettata \u00e8 solo l'ipotesi pi\u00f9 attendibile, ma dai documenti si ricavano almeno quattro tesi alternative su come avviene effettivamente l'acquisizione:\nNel dicembre 1376 Ugolino riceve una lettera di encomio dal Papa per il modo con il quale conduce la lotta contro i ribelli della Chiesa. Riacquisisce anche le terre della Val di Chiana al Conte Ludovico di Bindo Brandetto, suo parente.\n1377: le tasse di Ludovico e la \"Confederazione\" del Bulgaro.\nDopo il dominio di Ugolino, Monteleone passa a Ludovico Bulgarelli dei Marsciano, nominato Vicario da Ugolino stesso e gi\u00e0 proprietario di Montegabbione.\nSempre in quell'anno l'abate conte Nicol\u00f2 (conti di Montegiove altro ramo dei Bulgarelli), oppresso dalle esose imposte orvietane, solleva in merito forti contestazioni di fronte al tribunale ma, il comune di Orvieto, non attende la sentenza richiesta dal nobile; Nicol\u00f2 \u00e8 cos\u00ec costretto a richiedere aiuto al comune di Perugia. Per rafforzare la richiesta di protezione e di soggezione si confedera con i suoi nipoti Bulgaro di Tiberuccio, Federico di Baldino conte di Parrano, Ludovico di Bindo Signore di Brandetto e Bernardino di Azzo, tutti della famiglia Bulgarelli.\nIl conte Bulgaro cerca di concretizzare quanto progettato dai nobili chiedendo ai Priori di Perugia di poter trattare la costituzione di una confederazione fra quel comune ed alcuni territori e fortilizi fra i quali: Montegiove, Parrano, Monteleone, Castel Brandetto, Corniolo, Abbazia di Monte Orvietano, Abbazia di Acqualta (Castel di Fiori), situati nel territorio di Orvieto; chiede anche che tali castelli godano degli stessi diritti e giurisdizione gi\u00e0 vantati nei territori ricadenti nel territorio di Perugia di propriet\u00e0 dello stesso Bulgaro.\nNel \"Libro della Cancelleria di Perugia,\" dell'Anno 1377 si conferma memoria dell'accaduto con le seguenti parole, di stima verso il Bulgaro:\nQuindi il conte Bulgaro ottiene realmente udienza, ma non si conosce l'effettivo esito delle richieste formulate.\n1377: la cacciata di Ludovico da Marsciano.\nSempre nel 1377 Ludovico, tradito da alcuni suoi uomini e da Ranuccio di Petruccio da Migliano (anche lui dei Marsciano), viene cacciato dal castello. Il conte di Brandetto cede allora definitivamente i suoi diritti su Monteleone a Ranuccio nonostante la promessa di quest'ultimo di restituire il castello dopo un anno. Nel 1379 muore il nobile Bulgaro, lascia sei figli: Bindo, Tiberuccio, Guido, Ugolino, Uguccione e Contessa.\nIn quell'anno molte truppe perugine muovono guerra contro Francesco di Montemarte a Cetona, Monteleone ed in altri luoghi della Valdichiana. Il Conte Francesco ordina quindi una spedizione contro Chiusi posta a controllo di Perugia; a tale azione militare partecipano anche Ugolino di Montemarte, Ranuccio di Giovanni e Ridolfo, nipote di Ugolino: la coalizione sconfigge i Perugini. Nel 1380 Francesco di Montemarte mette a guardia di Monteleone Ludovico, Piergiovanni, e Ranuccio da Migliano.\n1382/1388 - I Montemarte ed i Marsciano di nuovo in guerra - La morte di Ugolino.\nNel 1380 Orvieto viene occupata dalle truppe dell'Antipapa Clemente VII\u00b0 e si ritrova coinvolta nelle vicende dello Scisma d'Occidente.\n1382: Ugolino da Corbara, con l'aiuto della cavalleria di Giovanni Azzo degli Ubaldini e Simonetto Orsini, tutti al servizio della Chiesa contro l'Antipapa, riconquistano Monteleone, Montegabbione, bruciano Castel di Fiori e cacciano i Bulgarelli (Ranuccio e Piergiovanni di Marsciano che avevano occupato nuovamente Monteleone e Montegabbione nel 1381 con il favore dei Muffati).\nNel 1387 i conti di Corbara, entrano di nuovo in lite con i Bulgarelli i quali, aiutati da Pietro Farnese (parente dei Montemarte), tradiscono la fiducia loro accordata, distruggono il molino di Monte Orvietano e bruciano tutte le case di Monteleone.\nA queste azioni militari segue una forte reazione; i Montemarte distruggono e bruciano le ville e case di propriet\u00e0 dei Bulgarelli a Castel di Fiori e Parrano: quest'ultimo castello, in particolare, \u00e8 messo a ferro e fuoco dagli abitanti di Monteleone, Montegabbione e Cetona.\nA 63 anni, nel 1388, muore il Conte Ugolino di Montemarte, certamente il maggiore esponente della casata, uomo politico, d'arme, di cultura, valido ingegnere, guelfo, fedele e potente alleato dei Monaldeschi e del cardinale Albornoz. Questo il ricordo suo fratello Francesco:\nFine 1300 - La controversia con il Pellino - Monteleone va a Francesco di Montemarte.\nNel 1393 Pellino Baglioni, che ha la propriet\u00e0 di Castel della Pieve, pone a saccheggio Piegaro, fa uccidere molti fra i migliori uomini e ne caccia 40; la maggior parte dei fuoriusciti ripara nel castello di Monteleone.\nFrancesco di Montemarte racconta di aver ricevuto i fuggitivi perch\u00e9 i piegaresi sono suoi amici; al Baglioni per\u00f2 l'ospitalit\u00e0 offerta non piace ed invia al Corbara una minacciosa missiva in cui lo si intima di cacciare gli ospiti. L'ordine non viene eseguito ed il Pellino, insieme ad altri, dichiara la sua aperta inimicizia al Montemarte.\nUn'altra versione dei fatti, parzialmente differente, ci viene data dal Bolletti:\nQuindi viene preso Piegaro, ma vi sono alcune differenze sostanziali fra le due ricostruzioni degli avvenimenti:\nNel 1399 (o 1397) il Papa Bonifacio IX affida definitivamente il feudo al Conte Francesco di Montemarte di Corbara dietro il pagamento.\nLa richiesta di un falcone all'anno in cambio di un castello \u00e8 all'epoca prassi normale.\nTale donazione, secondo l'enciclopedia Treccani.it, \u00e8 da farsi risalire ad una ricompensa per i servizi resi infatti\nXV secolo.\nAgli inizi del XV secolo Braccio da Montone sottomette quasi tutta l'Umbria ma, nel 1424, cade in un sanguinoso scontro con le truppe Pontificie. Nel periodo successivo, per pi\u00f9 di un secolo, si alternano continue lotte intestine fino al 1540.\nNel XV secolo sorgono i palazzi attorno alla piazza centrale del castello.\nSempre durante il Quattrocento, nella campagna intorno a Monteleone, si formano alcuni villaggi: Perumpetto, Santa Maria Maddalena, Colle Alto, San Lorenzo. Ciascuno di essi si costruisce la propria chiesetta che dipende dalla chiesa parrocchiale e dai suoi cappellani.\n1400 - Il cambio di alleanze: i Montegiove con i Corbara, Manno con i melcorini.\nNel 1400 vi \u00e8 un radicale capovolgimento di alleanze: gli uomini di Montegiove, castello di propriet\u00e0 dei Marsciano, si alleano con Francesco di Corbara contro Manno Bulgarelli, mentre quest'ultimo si allea alla fazione Monaldesca dei Malcorini, generalmente schierata con i Montemarte, quando da sempre \u00e8 stata seguace dei Muffati (altra fazione dei Monaldeschi).\nA seguito di tali cambiamenti Francesco di Montemarte entra a Montegiove (roccaforte dei Marsciano) e gli uomini di quel castello, passati ai suoi ordini, bruciano nella piazza di Monteleone due scatole chiuse di scritture attinenti alla loro casata, per dimostrare disprezzo verso Manno; tra i documenti bruciati vi sono quattro antichi e nobili Privilegi. Scrive dell'episodio l'Ughelli:\nNel 1401 muore Francesco di Corbara, senza aver presentato mai il censo (uno sparviere nella festa di san Pietro e Paolo) ed i suoi figli decadono nell'investitura del \"Castrum Montis Leonis\", ma un suo figlio Ugolino, ne ottiene la rinnovazione dal Papa per s\u00e9 e per i suoi discendenti. Nel 1408 \"quattro boni e provvidi hommini\" monteleonesi sono chiamati ad apportare aggiunte e modifiche allo statuto stilato nel XIV secolo.\nNel 1418 Cherubino degli Ermanni da Perugia, signore di Citt\u00e0 della Pieve e parente di Braccio da Montone, conquista i castelli di Monteleone e Montegabbione,\nstrappandoli al Conte Ugolino da Montemarte, figlio di Francesco e nipote del pi\u00f9 famoso Ugolino di Corbara.\nDopo essere stato ferito a L'Aquila ed aver rifiutato tutte le cure, nel 1424 muore Braccio da Montone.\n1434: Manno Bulgarelli, insieme ai Muffati o Monaldeschi della Cervara (ramo principale della casata di stretta osservanza guelfa), conquista i castelli di Monteleone e Montegabbione. Questo ricorda l'Ughelli:\nNel 1437 i due castelli, per l'interposizione del Cardinal Vitelleschi, vengono restituiti ad Orvieto.\nManno Bulgarelli nel 1439, a 79 anni, muore nel suo castello di Parrano: lascia 15 figli di cui 4 maschi e 11 femmine.\n1442 - I monteleonesi in soccorso di Francesco da Carnaiola.\nIl 20 agosto 1442, Francesco da Carnaiola raduna alcuni uomini ed assalta Citt\u00e0 della Pieve e Paciano; prende prigionieri e preda animali, ma lui stesso cade in mano pievese. Nel frattempo alcuni uomini di Castel della Pieve che stazionano a Monteleone accorrono in soccorso della citt\u00e0, mentre gli uomini di Monteleone soccorrono Francesco che viene liberato ma deve, a sua volta, lasciare liberi i prigionieri ed il bestiame. Vi sono molti morti e prigionieri e rimangono uccisi anche 40 cavalli. Cos\u00ec racconta l'episodio il \"Diario del Graziani\":\nLo stesso episodio viene raccontato anche dal Bolletti che per\u00f2 lo pone nel 1449:\n1443 - Niccol\u00f2 Piccinino ed il sacco di Monteleone e Montegabbione.\nMaggio e giugno 1443: Niccol\u00f2 Piccinino assedia a Monteleone e Montegabbione Andrea Corso (Andrea Corsi) e Ugolino da Montemarte; i due castelli, ridotti alla fame dopo un mese, vengono conquistati e saccheggiati. Il Piccinino salva gli abitanti ed i difensori; Ugolino ed Andrea lasciano non solo Monteleone e Montegabbione, ma anche la fortezza di Carnaiola.\nDopo appena due mesi nell'agosto del 1443 Sarpellione o Ciarpellone (Antonio Attendolo o da San Severino, Ciarpellone da Parma) provenendo da Monticchiello nel senese (bassa Toscana), caccia i soldati perugini del Piccinino che presidiano Monteleone d'Orvieto e fa rientrare Ugolino di Montemarte nei due castelli.\nRiacquisiti Monteleone e Montegabbione, Nicol\u00f2 figlio di Ugolino, promette i due castrum a Papa Eugenio IV.\n1459: Papa Pio II ordina che la remissione del sussidio della camera apostolica, fatta da Ugolino, sia spesa per la riparazione delle mura difensive di Monteleone e Montegabbione; stabilisce inoltre che i due paesi debbano continuare a godere dei privilegi concessi dai suoi predecessori, Niccol\u00f2 V e Papa Callisto III.\nSecondo il Grossi dal 1460 gli uomini di Camporsevoli giurano obbedienza ai Priori della citt\u00e0 di Orvieto obbligandosi a pagare un cero di 10 libbre il giorno dell'Assunta. A Monteleone d'Orvieto esistono ricevute del pagamento nell'archivio.\nNel 1480 Niccol\u00f2 detto il Fracassa, uno dei figli di Ugolino da Corbara, muore senza prole ed il \"Castrum\" viene concesso da papa Sisto IV a suo nipote il conte Bartolomeo della Rovere insieme ad altri feudi. Il Corgna ritiene che\nNel 1481 Monteleone viene riacquisito dagli orvietani per 4000 ducati: il della Rovere, infatti, riconosce il castello, \"per diritto di compera\", come feudo del comune di Orvieto.\n1491/1497 - La lunga guerra dei Bandini ed il \"Trattato per Monteleone\".\nLa pace non dura a lungo a causa dei Bandini di Castel della Pieve: la loro \u00e8 una signoria al servizio delle armate della Repubblica di Firenze e della Serenissima.\nCesario Bandini \u00e8 la figura pi\u00f9 notevole ed illustre della sua casata: nel 1491 sposa Donna Marsilia, (o Manfilia) dei Conti di Montemarte da Corbara figlia di un fratello del Fracassa.\nLa Contessa pretende dai fratelli il castello di Monteleone: tale richiesta apre una vicenda che decreta, questa non potesse pi\u00f9 vantare diritti di carattere feudale sui possedimenti, tuttavia poteva mantenere quelli cosiddetti Alloidali, cio\u00e8 legati alla propriet\u00e0 dei beni immobili.\nMa, anche a causa delle lungaggini giudiziarie, la lite finisce in un lungo conflitto (1491-1497).\nIn quell'anno, il marito Cesario ed il figlio Bandino, forti anche dell'aiuto degli Orsini, con la cui famiglia vantano parentela, non esitano a passare alle vie di fatto ed occupano il territorio orvietano.\nNel 1491, quindi, i condottieri di ventura pievesi, penetrano nell'orvietano con Guido e Rodolfo Baglioni e conquistano anche Montegabbione, Fabro e Salci.\nNel novembre 1493 interviene Papa Alessandro VI che, da Orvieto, ordina a Bandino di abbandonare Monteleone e le altre terre occupate.\nNell'estate del 1495 Bandino apre di nuovo le ostilit\u00e0 con continue minacce ad Orvieto;\nGiulio e Paolo Orsini, su incarico di Cesare Borgia, detto Il Valentino, premono inutilmente nei suoi confronti per farlo desistere dall'offensiva.\nL'azione di Bandino contro Orvieto volta a recuperare Monteleone prosegue anche nel 1496.\nSempre in quell'anno Camillo Vanvitelli (Citt\u00e0 di Castello 1459 \u2013 1496) e suo fratello Paolo (1461 \u2013 1499 ottobre) sono assoldati dai francesi contro gli aragonesi; i due persuadono anche Virginio Orsini (1445 circa - 1497 gennaio) a seguirli nell'impresa: nelle loro azioni saccheggiano Monteleone - perch\u00e9 gli abitanti negano loro le vettovaglie - ed ottengono con l'uso della forza gli alloggiamenti per le truppe. Camillo Vanvitelli piomba anche sulla vicina Castel di Fiori (Montegabbione), la espugna ed uccide tutti gli abitanti, compresi i bambini.\nSempre in quell'anno Vitellozzo Vitelli genero di Paolo Orsini, provenendo da Citt\u00e0 di Castello con 200 uomini d'arme e 1800 fanti umbri, conquista Monteleone per il Bandino, prende i castelli di Ficulle e della Sala e mette sotto assedio anche la citt\u00e0 di Orvieto. L'esperienza fatta con i francesi, gli permette di apportare nelle sue schiere ed artiglierie alcune importanti innovazioni; ha inoltre carri pi\u00f9 maneggevoli, picche pi\u00f9 lunghe di 70 centimetri ed addestra i suoi uomini al combattimento in quadrato, come gli svizzeri.\nNell'aprile 1497 Bandino perde Fabro ed inizia altre trattative di pace fino a giugno e, grazie al Baglioni, arriva una tregua che non viene rispettata da Orvieto. Dietro ordine del Papa Alessandro VI, le truppe pievesi subiscono un attacco a Monteleone dall'esercito guidato da Gentile Monaldeschi della Cervara che pu\u00f2 contare su 66 cavalli leggeri, 160 fanti ed alcuni uomini d'arme fra cui: Michelotto Coreglia (Spagnolo di Valenzia), Paolo Albanese, Pirro e Mario dei Conti di Marsciano.\nNel 1497 anche Ludovico dei Conti di Marsciano cerca inutilmente di mediare nel conflitto.\nIl comune di Orvieto riconquista cos\u00ec il castello della Sala e sconfigge Ippolito Bandini, vicino a Ficulle.\nDi Mario dei Conti di Marsciano Ferdinando Ughelli ricorda:\ne questo scrive su di lui il Bolletti:\nGli orvietani, forti delle vittorie conseguite, si accampano nei pressi di Citt\u00e0 della Pieve, vicino alla chiesa di Sant'Angelo e pongono un assedio che dura un mese; le artiglierie dei difensori per\u00f2 li costringono ad allontanarsi verso Montegabbione. Il Bandino ha cos\u00ec la possibilit\u00e0 di uscire dal castello con 20 cavalli e 30 fanti ed inseguire i propri nemici; cattura Paolo Albanese, che viene subito liberato mentre le altre truppe, alla cui testa vi \u00e8 Pirro dei Conti di Marsciano, sono sorprese e messe in fuga.\nDopo la vittoria, Bandino, si sposta ad Allerona con 25 cavalieri e 60 fanti, d\u00e0 alle fiamme alcune case e razzia numerosi capi di bestiame; arriva fino a sotto Orvieto, depreda ancora bestiame, prende qualche prigioniero e sorprende in un'imboscata carri con vettovaglie diretti a Ficulle. Corrado Monaldeschi gli si fa incontro e Bandino si vede costretto a ripiegare.\nLa situazione militare orvietana comunque non \u00e8 delle migliori tant'\u00e8 che si fanno avanti compagnie di ventura che si propongono quali risolutrici della guerra. Fra queste vi \u00e8 la compagnie di un certo Brandolino (a nome di Antonello) che mette a disposizione di Orvieto una quantit\u00e0 notevole di truppe; prova ne \u00e8 una lettera dell'8 luglio 1497, indirizzata ai conservatori della pace e scritta da Giulio, Prurito, Vispisiano e Pierfrancesco (si firmano solo con il nome) i quali informano:\nLa guerra si conclude l'11 luglio 1497 con il \u201cTrattato di Pace di Monteleone\u201d, che contiene pesanti condizioni per Orvieto e Monteleone. In particolare, Salci entra definitivamente a far parte del territorio dei Bandini e di Citt\u00e0 della Pieve. Gli orvietani si assicurano, invece, proprio il castello di Monteleone, causa della guerra scatenata dai Bandini, quale feudo riservato al dominio Vaticano.\nOrvieto riprende possesso di Monteleone il 13 luglio 1497 appena due giorni dopo il \"trattato di pace\"\nIn questo stesso periodo il comune di Orvieto provvede a restaurare e rinforzare la rocca fortificata e le costruzioni difensive del castrum Montis Leonis: i lavori sono commissionati all'architetto Belforte di Jacopo da Como. Viene ristrutturata la porta nord del paese, dove si crea una vera e propria rocca, con il cassero difeso da robuste mura di cinta di modo che\nViene anche costruito un fossato con ponte levatoio. Da una carta topografica del 1500 e da altri documenti si deduce che alla fine del Quattrocento, lungo la via centrale, l'abitato del castello giunge fino alla porta nord. Nel 1498 il castello viene dato da Alessandro VI a suo figlio Cesare Borgia.\nXVI secolo.\nAl XVI secolo risale il catasto di Monteleone, conservato presso l'Archivio storico del comune.\nAgli inizi del Cinquecento la Compagnia della SS.ma Annunziata raggiunge piena efficienza. Cos\u00ec pure la Confraternita del SS.mo Sacramento con sede nella Cappella della Chiesa Parrocchiale.\nSempre in tale periodo la chiesetta del Crocefisso riveste una certa importanza. Viene costruito, ai suoi lati e di fronte, un ampio portico ancora visibile. Tale aggiunta ha due scopi: uno di culto, per momenti di preghiera e per accogliere i devoti in occasione di solenni funzioni; l'altro \u00e8 quello di fornire la possibilit\u00e0 di rifugio ai viandanti e pellegrini che vanno a Roma o ad Assisi. \u00c8 da ricordare, a tal proposito, che Monteleone \u00e8 situato in un itinerario che dalla celebre Via Francigena porta alla Porziuncola d'Assisi.\n1503: non paga delle sanguinose lotte e delle varie pestilenze succedutesi, la sorte vuole che gli abitanti di Monteleone si trovino anche a dover ospitare, per 10 lunghi giorni ed a loro spese, le milizie del duca Valentino (Cesare Borgia Signore di Orvieto), riducendosi cos\u00ec alla fame.\nSempre in tale anno Bandino da Castel della Pieve ritorna in guerra contro lo Stato Pontificio ed Orvieto. Parte da Monteleone, preda a Carnaiola (castello vicino a Fabro) alcuni carri con rifornimenti inviati dal Coreglia ad Orvieto. Vengono uccisi anche 3 mulattieri.\nIntorno al 1511, come ricorda il Corgna, deve essere collocata la costruzione della chiesa di Perumpetto nel contado monteleonese. Infatti nel registro degli introiti e delle spese dell'anno 1881, in occasione del rifacimento del ceppo della campana, in fondo pagina \u00e8 scritta la seguente annotazione:\nTradotta\nLa campana, donata per essere posta nel campanile della Chiesa, evidentemente viene costruita nello stesso anno o poco prima.\n1515 - Il Perugino la sua scuola e il dipinto della collegiata di Monteleone.\nIntorno al 1515 Pietro Vannucci dipinge tele e tavole nella Collegiata di Citt\u00e0 della Pieve. Viene ordinata al maestro anche una tavola da mettere dietro l'altare maggiore della Collegiata di S.Pietro e Paolo a Monteleone. Sull'esecuzione dell'opera raffigurante \"Madonna con Bambino tra i Santi Pietro e Paolo; Piet\u00e0\" non vi \u00e8 molta chiarezza ma dovrebbe essere dipinta non dal Perugino ma da Giacomo di Ser Guglielmo da Castel della Pieve, uno degli allievi principali del pittore.\nAntonio Mezzanotte, nel 1836, in \"Pietro Vannucci da Castello della Pieve cognominato il Perugino -Commentario istorico\" ricorda\nIl Guardabassi nel 1872 segnala il dipinto nell'abside della Collegiata attribuendola a Pietro Vannucci. Lo Gnoli nel 1923 propone invece il nome di Giacomo di Guglielmo da Citt\u00e0 della Pieve che, secondo lui, collabora in tutte le opere del Perugino eseguite nella sua citt\u00e0 natale dopo il 1510. Secondo lo Gnoli i tratti distintivi di Ser Giacomo sono individuabili nelle \u201cforme larghe squadrate, specie nelle facce\u201d.\nScarsissime sono le notizie documentarie di Guglielmo di Ser Gherardo: dai documenti trovati dall'Orsini nel 1804 negli archivi di Citt\u00e0 della Pieve, \u00e8 Priore della cittadina dal 1529 fino al 1534 e nel 1521 un suo gonfalone, eseguito per la Chiesa di Santa Maria Maddalena, \u00e8 stimato da Tiberio d'Assisi e da Fiorenzo di Lorenzo.\n1533 - Il trattato di Monteleone per il disseccamento della Chiana.\nIl 19 novembre 1533 \u00e8 stipulato a Monteleone un importante atto in cui si prevede che\nIl contratto del disseccamento viene stipulato con gli architetti Bettino Ricasoli ed Antonio Sangallo\nNel 1540, Paolo III riesce a ricondurre sotto il suo dominio tutto il territorio umbro, dopo pi\u00f9 di un secolo di sanguinose lotte. Inizia cos\u00ec l'opera di costruzione di poderose roccaforti in molti centri, fra cui la celebre Rocca Paolina a Perugia.\nNel 1551 Ascanio della Corgna (1514 - 1571) di Castel della Pieve, passa al soldo degli spagnoli; nominato General Capitano di battaglia entra in Toscana con circa 3000 uomini ed occupa Chiusi, quindi si dirige a Sarteano che resiste a lungo. Passa poi alla difesa del Trasimeno; ma l'esercito imperiale venuto da Napoli, attraversato Monteleone, Carnaiola e Piegaro, costringe Ascanio alla ritirata.\nIl conflitto termina 3 anni dopo con la sconfitta di Ascanio che viene fatto prigioniero insieme ad altri mille soldati (ed altrettanti morti) il 23 marzo 1554 a Chiusi: la maggior parte degli uomini che prendono parte a quelle azioni sono pievesi.\nNel 1576 nasce il Ven. Padre Disma Tonelli \u00e8 un Carmelitano Scalzo; si trova traccia della sua famiglia a Monteleone fino al 1800. Viene mandato in Persia in qualit\u00e0 di missionario; converte molti infedeli ed \u00e8 nominato Vescovo di Babilonia nel 1620 da Urbano VIII.\nQuesto ricorda il Bolletti:\nLa Compagnia del Santo Rosario, fondata da P.Girolamo Mancini dell'Ordine dei Frati Predicatori il 24 settembre 1573, \u00e8 regolarmente istituita; in un promemoria del 1845 il Priore Muziarelli scrive:\nEssendo una Confraternita di culto sente subito la necessit\u00e0 di creare un luogo di preghiera: infatti il 28 marzo 1579 inizia la costruzione della nuova cappella, detta del SS. Rosario, collocata nella Chiesa Parrocchiale. La prima pietra \u00e8 posta da Padre Serafino di Lodi da Orvieto che, in quel periodo di Quaresima, predica a Monteleone.\nLa dedicazione di detta cappella alla Vergine del SS. Rosario avviene il 17 aprile del 1580, con l'autorit\u00e0 di Padre Sisto Fabri da Lucca Vicario generale dell'ordine; tutte queste informazioni il Priore Muziarelli le ha dedotte da 2 documenti pubblici rogati uno dal notaio Camosetti e l'altro dal notaio Lattanzio Striscia, di cui uno non \u00e8 pi\u00f9 rintracciabile.\nAl 1579 risale anche il primo documento ufficiale della Confraternita della Morte e del SS.mo Crocefisso, consistente in un atto notarile conservato presso l'archivio del Vicariato a Roma, con il quale i Confratelli chiedono l'aggregazione dell'Arciconfraternita della Morte ed Orazione di Roma\n1582/1603 - La rideterminazione territoriale ed il disseccamento della \"Palude\".\nNel 1582 si rivedono alcuni confini territoriali stabiliti nel 1243 da Federico II riguardanti alcuni castelli che hanno propriet\u00e0 nella Valdichiana: fra essi vi \u00e8 anche Monteleone.\nA seguito di tale rideterminazione territoriale la linea di confine di Citt\u00e0 della Pieve verso oriente, dalla parte di Panicale e Piegaro, rimane pressoch\u00e9 inalterata. \u00c8 invece modificata quella verso mezzogiorno: Castel della Pieve cede nella pianura una parte considerevole di terreno ad Orvieto, Monteleone e Ficulle.\nTali variazioni avvengono non solo per concessione del Pontefice Gregorio XIII ma soprattutto per la vendita, effettuata da Sisto V (il 26 giugno 1587), di alcuni terreni della Valdichiana da poco prosciugati.\nMonteleone ottiene da Sisto V (1585-1590) una tenuta detta il \"Salceto Rosso\" concesso in qualit\u00e0 di feudo.\nRacconta la vicenda Giuseppe Bolletti:\nNel prosieguo della sua trattazione si lamentano anche le innumerevoli e continue\nannessioni territoriali pretese dal Granducato di Toscana.\nIl brano riportato conferma la rideterminazione territoriale ma aggiunge un tassello: Citt\u00e0 della Pieve pretende, dal 1582/87 al 1830 (anno in cui scrive il Bolletti) e seguenti il 4% dei prodotti delle terre cedute.\nIn realt\u00e0 lo stesso Bolletti, nel libro citato a pag. 193/194, ci dice che quella non \u00e8 una vera diminuzione territoriale, ma una redistribuzione dei terreni liberati dai lavori eseguiti nella Valdichiana: nei secoli precedenti la propriet\u00e0 di tali territori di Castel della Pieve \u00e8 solo formale in essi sono occupati da acqua e melma.\nL'autore racconta che il disseccamento, nella seconda met\u00e0 del XVI secolo, prosegue a rilento nonostante la nomina, effettuata da Papa Pio IV il 15 giugno 1560, del commissario apostolico Mons. Alticozzo degli Alticozzi che ha il compito di seguire i lavori; esso fa apporre i termini in pietra in sostituzione degli alberi e ricompone alcune vertenze fra i beneficiari dei terreni strappati all'acqua.\nNonostante ci\u00f2 l'opera non \u00e8 celere come si vorrebbe, cos\u00ec il 2 giugno 1587 Sisto V scioglie gli accordi stipulati con gli appaltatori, riacquista le terre che sono tornate alla luce e le rivende alle comunit\u00e0 di Citt\u00e0 della Pieve, Monteleone, Ficulle ed Orvieto; pi\u00f9 met\u00e0 di esse sono a carico dei bilanci difficili di Castel della Pieve (evidentemente molta parte del terreno liberato \u00e8 di propriet\u00e0 dei pievesi).\nPer questa operazione economica viene anche creata una banca, \"Monte di Orvieto\", nella quale le varie comunit\u00e0 debbono versare le quote di mutuo ad estinzione del debito, che complessivamente ammonta a 82.000 scudi cos\u00ec suddivise: 45.700 Castel della Pieve e 36.300 ripartite fra Monteleone, Ficulle ed Orvieto.\nCitt\u00e0 della Pieve per\u00f2 non pu\u00f2 pagare la rata annuale di 1660 scudi, cos\u00ec nel 1603 Papa Clemente VIII ricompra i suoi terreni che vengono ridistribuiti ancora alle comunit\u00e0 di Monteleone, Ficulle ed Orvieto le quali, in contropartita, pagano la gabella del 4% (come si \u00e8 detto almeno fino al 1830) dei prodotti ricavati al Castello menomato di parte del suo territorio.\nQuindi la reale motivazione dell'acquisto che fa Gregorio XIII dei terreni in questione e legata alla scarsit\u00e0 di frumento di Roma.\nNelle varie ricostruzioni degli accaduti si riscontrano alcune differenze di tipo nominalistico (si parla di Monte Civitavecchia mentre il Bolletti parla di Monte Orvieto), si ricorda che l'acquisto dei terreni avviene da Filippo Peruzzi Fiorentino e si citano altri particolari quali il problema cronico dell'Italia: le spese pazze dei ministri che dilapidano i frutti provenienti dall'acquisto di papa Gregorio XIII, cosa che induce Sisto V a vendere i beni alle comunit\u00e0 di Monteleone, Castel della Pieve e Ficulle. Per tale operazione si pone per\u00f2 un problema di non poco conto: i tre castelli non possiedono la liquidit\u00e0 necessaria; il Papa decide quindi di acquistare personalmente tali terreni affidandoli ai tre paesi dietro il pagamento annuo del 6 %, pari a 4.920 scudi. I \"Montisti\" sono contrari all'operazione in quanto viene meno al \"Monte Religione\" una rendita annua di ben 8.200 scudi per cui la decisione e gli atti conseguenti sono del tutto segreti tant'\u00e8 che per effettuare i futuri pagamenti viene costituito un nuovo \"Monte Camerale\" denominato \"Monte Civitavecchia\".\n1583 - La nascita ufficiale delle Confraternite.\nDa un documento del 1930 rinvenuto qualche anno fa dal titolo \u201cAccertamento del fine di culto delle Confraternite ai fini della nuova disciplina giuridica\u201d si legge: \nLe poche notizie che abbiamo sulla vita di tali istituzioni religiose, antecedente a tale data, sono giunte a noi solo grazie a qualche stralcio scritto.\nSempre lo stesso documento continua affermando che da memorie esistenti nell'archivio, risulta che:\nIn realt\u00e0 esiste gi\u00e0 da fine Quattrocento, ma in quella data viene ufficializzata la sua esistenza.\nPer quanto riguarda la fondazione della Confraternita della Buona Morte non si hanno documenti su cui poter attingere infatti, sempre sullo stesso documento di accertamento del 1930, si conferma quanto gi\u00e0 affermato precedentemente:\nIn ogni caso il primo documento ufficiale \u00e8 un atto notarile del 1579, esistente nell'Archivio del Vicariato di Roma: con esso la Confraternita richiede (ed ottiene nel 1583) l'aggregazione all'Arciconfraternita della Morte ed Orazione di Roma. La Compagnia ha sede presso la Chiesa di San Giovanni Decollato, nell'attuale Piazza Garibaldi, oggi scomparsa.\nLa Confraternita del SS. Sacramento, sin dal 1583 viene aggregata all'Arciconfraternita del SS. Sacramento eretta nella Chiesa di S.Maria ad Martires in Roma, con la partecipazione dei beni spirituali e delle sacre indulgenze. Nel corso del 2012 \u00e8 stato ritrovato e restaurato il diploma di aggregazione del 1583 che \u00e8 oggi conservato presso il museo parrocchiale di Monteleone d'Orvieto\nL'aggregazione rappresenta un momento importante nella vita delle Confraternite perch\u00e9 con essa l'Arciconfraternita trasmette parte dei privilegi che le appartengono e si aggiungono a quelli concessi nell'atto di istituzione dell'aggregata locale. La Compagnia del SS. Sacramento dapprima ha la sua cappella dentro la Chiesa Priorale, di lato alla navata centrale, in seguito viene trasferita nella chiesa della SS.ma Annunziata ed unita alla Confraternita omonima che l\u00ec esiste da molto tempo. Da questo momento in poi la Confraternita prende il nome di entrambe le Compagnie: SS. Sacramento e SS. Annunziata.\nLa chiesa della SS.ma Annunziata viene citata nel 1596 - durante la visita del vescovo di Chiusi; essa sorge all'interno del centro storico di Monteleone, nel punto pi\u00f9 alto del colle. Il vescovo la denomina quale \"Sacellus S. M. Anunciata\".\nAnche l'altra Confraternita di Monteleone, quella della Buona Morte non \u00e8 nata unita a quella del Crocifisso, ma in una lettera vescovile si legge: \n1594 - La Confraternita di San Giuseppe.\nA Monteleone a fine Cinquecento opera anche una confraternita di assistenza: \u00e8 quella di San Giuseppe, che ha anche un ospedale. L'ospedale di Monteleone ha una vita molto lunga, 400 anni; la sede si trovava dove adesso sono gli uffici comunali.\nL'ospedale viene citato per la prima volta nella visita pastorale del vescovo Lucarini nel 1644, ma le sue origini sono pi\u00f9 lontane di mezzo secolo: nell'art. 1 dello statuto del 1868 cos\u00ec si legge: \nHa in seguito altri lasciti; il pi\u00f9 famoso \u00e8 quello di Giuseppe Cenci, la cui lettera testamentaria, \u00e8 registrata ad Orvieto l'8 giugno 1845, \u00e8 aperta il 1\u00ba maggio 1854, in essa si nomina erede universale l'ospedale di San Giuseppe di Monteleone.\nSu tale patrimonio per\u00f2 gravano anche alcuni debiti, tant'\u00e8 che dopo 4 anni sono venduti alcuni appezzamenti, per pagare i gravami. Nell'ospedale sono accolti i pellegrini, passeggeri di ogni ceto con le licenze approvate dal Priore della collegiata: vengono esclusi le malattie legate alla degenerazione morale, quali l'ubriachezza o le malattie della sfera sessuale.\nSi ammettono anche i poveri infermi di passaggio. In tali casi l'ospedale richiede un rimborso, sempre se gli interessati hanno i mezzi per pagare. In un sonetto di don Cesare Cherubini, anteriore allo statuto, si legge che, in caso di necessit\u00e0 si possono ospitare anche i paesani, fornendo loro solo il letto. Per trattenere qualcuno pi\u00f9 di tre giorni occorre il consenso del priore.\nSi tratta quindi di un ricovero per pellegrini e pi\u00f9 costoro provengono da terre lontane, maggiore e completo \u00e8 il soccorso quali: vitto, alloggio, abitazione, letto, oltre ad infermiere, medicinali, oggetti per operazioni chirurgiche e mezzi di trasporto per spostamenti.\nCon le entrate derivanti dai censi si aiutano a domicilio anche gli invalidi e coloro che, per malattia o povert\u00e0 sono inabili a procacciarsi il sostentamento: si somministrano loro le elemosine in base all'effettivo bisogno. In caso di infermit\u00e0 o malattia si esige anche un certificato medico attestante l'inabilit\u00e0 al lavoro, mentre in caso di povert\u00e0, si deve verificare se colui che richiede l'elemosina, possiede o meno propriet\u00e0.\nG. Quadrani, inoltre stabilisce che deve essere data una dote all'anno, ad una zitella povera. L'attribuzione avveniva per concorso che era aperto a tutte le ragazze oneste. Gli altri requisiti sono l'et\u00e0, che deve essere compresa fra 18 e 35 anni ed il domicilio nel comune. La ragazza prescelta non riceve subito la dote, ma il giorno del suo matrimonio, che deve celebrarsi prima del compimento dei 40 anni; inoltre non si deve verificare alcun cambiamento di residenza verso altro comune, di condizioni economiche o di costume morale.\nL'ospedale passa un assegno annuo al \u201cbeccamorto\u201d del comune, quale compenso per la tumulazione dei poveri defunti sia paesani che forestieri. L'istituzione assistenziale ha anche altri obblighi economici e religiosi. La gestione dell'ospedale \u00e8 tenuta da 3 santesi, \"estratti per Palla\", ogni fine anno. Uno dei tre appartiene al ceto civile (l'amministratore), gli altri 2 appartengono alla categoria degli artisti (artigiani) e hanno il diritto di nominare la zitella da dotare e devono aiutare l'altro santese. I tre gestori devono rendere conto al Vescovo. Nel 1860, con lo Stato unitario (legge Pepoli), le opere pie non sono soppresse ma sottoposte, alla tutela delle deputazioni provinciali.\nA Monteleone la Congregazione di carit\u00e0 concentra e quindi sopprime definitivamente le opere pie, anche se per l'ospedale non si parla mai di soppressione, quanto di affidamento che avviene con un decreto di Vittorio Emanuele II re d'Italia emanato a Torino in data 28 gennaio 1864 (tale documento \u00e8 incorniciato e conservato presso l'ufficio del sindaco di Monteleone d'Orvieto).\nCon il fascismo, la beneficenza vede, non a caso, affiancata alla sua intestazione, la parola \u201cassistenza\u201d. fino a giungere, con legge 3 giugno 1937 n\u00ba 847, alla soppressione delle congregazioni di carit\u00e0; in sua vece \u00e8 istituito l'Ente comunale di assistenza (ECA) che ne acquisisce il patrimonio.\nL'ECA mantiene, le stesse attivit\u00e0 della Congregazione della carit\u00e0, e, nel corso degli anni, gli sono demandate altre forme di assistenza: post bellica (1945-1963), il soccorso invernale (1954-1963), l'assistenza agli invalidi civili ciechi (1966-1975). Le ECA in Umbria sono soppresse nel 1978, poich\u00e9 la regione ha assunto l'esercizio delle funzioni in materia di assistenza sanitaria ed ospedaliera: con tale provvedimento si chiude anche quella grande parentesi delle istituzioni per l'assistenza, apertasi 400 anni prima con l'ospedale di San Giuseppe.\nXVII secolo.\nA tale secolo si pu\u00f2 far risalire una tavola di Cesare Nebbia custodita nella Chiesa Parrocchiale.\nLa stessa famiglia del padre Disma Tonelli (1576-1640) vanta il PP. Aurelio (1592-1651), ed Eusebio (1602-1661), anch'essi dell'ordine dei Carmelitani, nipoti di Disma: muoiono a Roma entrambi in odore di santit\u00e0, all'et\u00e0 di 59 anni.\nNei primi anni del Seicento, Citt\u00e0 della Pieve si indebita con Monteleone ed altri castelli. Cos\u00ec scrive in proposito lo storico Giuseppe Bocci:\nLa gabella del 4% viene riscossa da Castel della Pieve sui prodotti dei terreni ceduti alle altre comunit\u00e0 fin dal 1603 anno in cui alcuni confini vengono rivisti nella Chiana\n1600/1601 - Monteleone nella nuova Diocesi.\nNel 1599, il senese Clemente VIII Aldobrandini, \u00e8 in visita a Citt\u00e0 della Pieve; i Priori del castello presentano insistentemente la supplica ad eleggere la citt\u00e0 quale sede di Diocesi e ne ottengono una promessa.\nUn anno dopo, nel 1600, un Delegato pontificio, Mons. Dandini, compie una visita accurata, come preparazione alla separazione di Castel della Pieve da Chiusi. Al termine della visita, il Pontefice pubblica, il 25 settembre 1600, la Bolla \"In Supereminenti\" con la quale, viene elevata a Duomo la Collegiata dei Santi Gervasio e Protasio, la Citt\u00e0 \u00e8 divisa in tre Parrocchie distinte dalla Cattedrale e viene costituita la Diocesi.\nIl 9 novembre 1601, con altra Bolla \"Super Universas\" determina i limiti della nuova Diocesi, costituisce la mensa vescovile e determina le rendite maggiori ed i benefici.\nLa nuova Diocesi \u00e8 motivata da ragioni pi\u00f9 politiche che pastorali; la sua costituzione si inserisce, infatti, nel quadro dei rapporti di buon vicinato che si vogliono instaurare tra Stato della Chiesa e Granducato di Toscana, interessati entrambi alle opere di prosciugamento della Valdichiana ed alla regolamentazione dei confini.\n\u00c8 immediatamente soggetta alla Santa Sede e risulta costituita da una fascia di territorio di confine con il Principato Toscano ed il territorio di Siena, dal Monte Amiata fino a Cortona, oggi diremmo a cavallo di tre regioni (Umbria, Toscana, lazio) e 4 province (Siena, Perugia, Grosseto, Terni).\nLa Diocesi, ha 33 Parrocchie, delle quali 17 distaccate dall'antica Diocesi Chiusina mentre le rimanenti provengono da quella di Perugia. Ha 86 fra Chiese, cappelle ed oratori, ed una popolazione di circa 50.000 anime. Comprende cinque comuni della provincia di Perugia, un comune della Provincia di Grosseto, due frazioni nella provincia di Siena, un comune nella provincia di Terni (Monteleone) ed una frazione nella provincia di Roma.\nI paesi pi\u00f9 importanti sono Monteleone d'Orvieto, di Panicale, Paciano, Piegaro, di Santa Fiora e Pozzuolo. Anche la collegiata \u00e8 considerata fra le pi\u00f9 importanti della diocesi, come ricorda nel 1846 Giuseppe Cappelletti\nNella Bolla richiamata, \"Super Universas\", il beneficio del priorato della Chiesa di Monteleone \u00e8 smembrato: parte serve costruire il beneficio dell'arcidiacono della nuova Cattedrale di Citt\u00e0 della Pieve (che a sua volta doveva riversare 100 scudi alla parrocchia di Monteleone), e un'altra parte costituisce un beneficio a favore di Ludovico Angeli.\nLa ragione dell'attribuzione di tale rendita \u00e8 legata al fatto che egli \u00e8 titolare del diritto di Patronato della Chiesa di Sant'Antonio, costruita nel suo palazzo, quindi, in qualit\u00e0 di Patrono, ha l'obbligo di mettere a disposizione la Chiesa ai fedeli e la manutenzione e suppellettile della medesima. Quindi \u00e8 smembrato il Beneficio Priorale di Monteleone e vengono assegnati i terreni della zona di Perumpetto: in cambio il Priore di Monteleone riceve un canone annuo di cento scudi.\nTra il nuovo Priore D.Domenico Mecacelli e l'Arcidiacono sorge anche un contenzioso che si protrae senza esito per alcuni anni anche dinanzi ai tribunali Romani. Nel 1607 si giunge ad un concordato: tutti i terreni non tornano di propriet\u00e0 della Chiesa Priorale di Monteleone e l'Arcidiacono di Citt\u00e0 della Pieve s'impegna a corrispondere un canone annuo di ottanta scudi perpetuamente al Priore D. Mecarelli. Il canone \u00e8 regolarmente pagato a fino agli anni trenta del Novecento, quando muore l'ultimo arcidiacono, Mons. Canuti.\nMons. Angelo Angelotti, \u00e8 il primo Vescovo di Citt\u00e0 della Pieve, viene nominato nel 1601. Recatosi a Roma per la consacrazione, \u00e8 colto da malore e muore prima della cerimonia. Mons. Fabrizio Paolucci \u00e8 nominato nuovo Vescovo di Citt\u00e0 della Pieve nel 1602, ma per la morte del Pontefice e la ritardata elezione del nuovo, la nomina rimase sospesa fino al 1605. Viene confermato e consacrato il 3 agosto di quell'anno.\nDa un documento del 1612, stilato nella prima visita pastorale, si risale alla composizione del Collegio dei Preti di Monteleone: Priore, quattro Cappellani della Chiesa Parrocchiale, tre Cappellani delle Confraternite, quattro Cappellani delle borgate Perumpetto, S.Maria Maddalena, Colle Alto e Basso, S.Lorenzo, residenti a Monteleone.\nNel 1612 trasferiscono la loro sede, dalla Collegiata, la Compagnia dell'Annunziata e la Confraternita del Sacramento. Le associazioni tutte le loro risorse e si fanno anticipare censi ed affitti. Intervengono nella costruzione mastri muratori e pittori da San Casciano, Palazzone e Cetona.\nSempre in tale anno la Compagnia della Buona Morte s'insedia nella Chiesa di Sant'Antonio col consenso evidente del Patrono Lodovico Angeli.\nLa Chiesa di Sant'Antonio \u00e8 istituita quale oratorio pubblico. In un documento dell'epoca si afferma che la Compagnia della Buona Morte e Suffragio \u00e8 \u201ctraslata\u201d dalla chiesa di San Giovanni Battista nella Chiesa di S.Antonio nell'anno 1612. Da allora nella Chiesa si svolgono le funzioni religiose che riguardano il suffragio dei defunti e, contemporaneamente, le pratiche di devozione a S.Antonio.\nPrima dell'attuale Chiesa del Crocifisso gi\u00e0 esiste a tutti gli effetti una Chiesa antecedente, pi\u00f9 piccola e nello stesso luogo: questo \u00e8 dimostrato dal seguente documento del 1612:\nIl Pieroni \u00e8 Priore della Confraternita del Crocifisso e lascia in testamento una certa somma a costituire un beneficio per il Cappellano della Cappella del Crocifisso nella Chiesa del Crocifisso.\nNella dicitura del tempo Cappella significa Altare per le celebrazioni della Messa e un beneficio di un bene immobile la cui rendita \u00e8 la celebrazione di S.Messe e servizio sacro a beneficio del Cappellano titolare di tale Cappella.\n\u00c8 quindi da presumere che nella Chiesetta del Crocifisso si \u00e8 gi\u00e0 insediata fin dal 1612 la Confraternita del Crocifisso.\nNel 1620, il Ven. Padre Disma Tonelli, personalit\u00e0 monteleonese di alto profilo religioso, diviene Vescovo di Babilonia.\nIl 19 febbraio 1625 Zani Mons. Celso, \u00e8 nominato Vescovo di Citt\u00e0 della Pieve; il 13 dicembre 1629 \u00e8 la volta di Ricci Mons. Sebastiano, viene consacrato il 7 gennaio 1630\n1629/1635, in tale periodo le riformagioni dell'Archivio di Stato denunciano cattive condizioni economiche di Monteleone.\nIl 13 aprile 1630, un atto del Vescovo di Citt\u00e0 della Pieve Mons. Ricci \u201cassocia\u201d, la Confraternitadella Morte alla nuova Chiesa del SS.mo Crocefisso, la cui costruzione termina proprio in quegli anni. La Confraternita acquisisce da quel momento la denominazione di \"Confraternita della Morte e del SS.mo Crocefisso\" e, come si rileva da una Visita Pastorale di Mons. Foschini del 1854, i fratelli vestono una cappa nera con lo stemma unito delle due confraternite.\nLa Chiesa del Crocifisso.\nNel corso del '600 viene edificata la Chiesa del SS.mo Crocefisso, recentemente restaurata ubicata poco fuori dal centro storico, lungo l'attuale strada statale Umbro-Casentinese. Il progetto originale \u00e8 attribuito a Francesco Scalza, figlio dell'architetto Ippolito Scalza di Orvieto, in seguito a delibera del consiglio comunale di Monteleone del 12 giugno 1612.\nUna Chiesetta in realt\u00e0 \u00e8 gi\u00e0 preesistente, e viene ampliata e terminata nel 1636 come si rileva anche dalla struttura muraria e da una data scolpita, insieme allo stemma civico, nella facciata, anche se l'apertura al culto \u00e8 precedente: il giorno della vigilia della festa di Santa Croce, il 2 maggio 1630.\n\u00c8 la Confraternita della Morte che completa i lavori di restauro ed ampliamento dell'edificio religioso. In questa Chiesa viene inglobato una crocefissione, gi\u00e0 preesistente nella precedente chiesina; l'effigie \u00e8 tuttora esistente e ne costituisce l'Altare maggiore. La nuova Chiesa \u00e8 edificata con le debite autorizzazioni dell'autorit\u00e0 civile ed ecclesiastica, sotto il controllo del comune e del Vescovo Diocesano.\nLe spese vengono sostenute dalle offerte dei devoti, della comunit\u00e0 della Parrocchia, della stessa Confraternita e del popolo pi\u00f9 benestante. Il comune testimonia la sua fattiva collaborazione apponendo il richiamato stemma scolpito su pietra arenaria sopra il portale con la data di costruzione.\nTale nuova Chiesa inizialmente non dispone che di una navata, le due cappelle laterali vengono costruite successivamente. Nel 1707 viene edificata a sinistra rispetto a chi entra nella chiesa, la cappella della Madre del Buon Consiglio, che ospitava il dipinto dell'Ultima Cena (oggi si trova nel Museo parrocchiale); l'altra cappella, dedicata inizialmente a San Isidoro e in seguito a Pio V, \u00e8 del 1714.\nL'altare maggiore, commissionato dalla Confraternita della Morte e del SS.mo Crocefisso, viene realizzato tra il 1703 ed il 1705; dietro l'altare si trova un coro proveniente dalla chiesa parrocchiale ivi collocato nel 1910.\nTra il 1783 ed il 1854 nella chiesa viene costruita la nicchia per ospitare una statua del Cristo Risorto, successivamente sostituita con un'altra della Madonna Addolorata, realizzata dallo scultore Ferdinand Stufflesser di Ortisei\nLa ragione della dedica della Cappella di destra a San Isidoro, il protettore degli agricoltori e contadini, si deve al fatto che la Chiesa del Crocifisso \u00e8 considerata la Chiesa di campagna e, quindi, la maggior parte dei componenti la Confraternita del Crocefisso sono abitanti del contado.\nLa ragione della dedica alla Madonna del Buon Consiglio, \u00e8 legata al fatto che i grandi avvenimenti che si verificavano nella Cristianit\u00e0, hanno vasta risonanza nella popolazione di Monteleone a causa della sua posizione topografica e suscitano profonda partecipazione.\nIl nuovo Vescovo della diocesi di Citt\u00e0 della Pieve, fra i difficoltosissimi anni 1638-1643, \u00e8 Carcerassi Mons. Giovan Battista; la sua nomina \u00e8 del 17 aprile 1638. Durante il suo Episcopato vi \u00e8 l'occupazione delle truppe del Duca di Parma durante la cruenta Guerra per il ducato di Castro; viene distrutto il castello di Monteleone e quasi un terzo di Citt\u00e0 della Pieve. Condivide le pene del predecessore Lucarini Mons. Reginaldo che \u00e8 eletto Vescovo di Citt\u00e0 della Pieve nel febbraio 1643 e consacrato poco dopo. Anch'egli deve vivere nelle angustie, cagionate dal passaggio del Duca di Parma.\nLa guerra per il Ducato di Castro - I fiorentini occupano il castello di Monteleone.\nNel 1643 durante la Guerra Barberina fra il Papa Urbano VIII ed i Farnese per il possesso del Ducato di Castro, Monteleone \u00e8 espugnato, saccheggiato e parzialmente smantellato, dalle truppe fiorentine che sono al fianco del duca di Parma: il castello viene occupato per circa un anno.\nMolte memorie di Monteleone vengono distrutte nei vari saccheggi medievali, soprattutto in quest'ultimo in cui i fiorentini rubano tutte le scritture e bruciato quanto non \u00e8 possibile asportare: sono anche diroccate le mura difensive ed alcuni ingressi secondari.\nL'occupazione \u00e8 dura e sanguinosa. Antonio Baglioni cos\u00ec racconta il fatto:\nCos\u00ec riassume efficacemente il Bolletti:\nL'azione dei toscani permette alle truppe vaticane di tentar un colpo a sorpresa a Pistoia, ma la reazione degli abitanti di quella citt\u00e0 bloccano il tentativo del cardinal Barberini.\nNonostante le lunghe sofferenze e le distruzioni la guerra si conclude con un nulla di fatto, nessuno delle parti guadagna posizioni, ma tutti perdono; nella valle del Nestore viene innalzata un altare alla Vergine ed a San Crescenzio dove, durante il conflitto, staziona il corpo di guardia. Questa la parte finale del racconto di quei fatti in \"Memorie civili di Citt\u00e0 di Castello\":\nConclusa la pace, Monteleone torna sotto il governo della Chiesa ed inizia un periodo di serenit\u00e0 per le popolazioni, volto soprattutto allo sviluppo dell'agricoltura. In quel periodo infatti, anche grazie ad un concordato fra la Santa Sede ed il Granducato di Toscana per la bonifica ed il risanamento della palude della Chiana, onde evitare la malaria e le malattie dovute agli acquitrini melmosi che hanno afflitto per tutto il Medioevo la parte bassa di Monteleone, si risolve parte del problema (solo nel XVIII secolo vi \u00e8 una soluzione definitiva).\nA met\u00e0 del Seicento la chiesa parrocchiale viene ulteriormente ingrandita venendo ad occupare lo spazio del portico della facciata dove viene collocato un organo.\nNel 1667 \u00e8 datato un ex voto ambientato nei pressi della chiesa di Sant'Antonio da Padova che induce a pensare che ad una sua esistenza almeno fin dalla met\u00e0 del XVII secolo; tale ex voto \u00e8 custodito presso il museo parrocchiale di Monteleone d'Orvieto\nXVIII secolo.\nIl governo civile ed ecclesiastico del paese.\nNel Settecento il Governo ecclesiastico di Monteleone d'Orvieto dipende non solo dal Vescovo di Citt\u00e0 della Pieve, che talvolta vi tiene anche un Vicario Foraneo, ma anche dall'Inquisitore di Perugia che pure ha un Vicario in loco.\nIl governo civile e politico, \u00e8 soggetto al magistrato di Orvieto che ha nel paese un Vice Podest\u00e0. Tale figura \u00e8 un giudice con ampi poteri giurisdizionali in campo civile e competente in materia penale solo per i fatti meno rilevanti. Per delitti pi\u00f9 gravi \u00e8 competente lo stesso magistrato orvietano che pu\u00f2 inviare un suo avvocato, chiamato Podest\u00e0 maggiore, per celebrare il processo o, se si tratta di un delitto capitale, quest'ultimo pu\u00f2 solo compiere un'indagine informativa per la Sacra Consulta(o meglio Sacra Congregazione della Consulta) di Roma, unico organo che ha la giurisdizione in materia. Il Vice Podest\u00e0 partecipa anche al consiglio della Comunit\u00e0.\nLa comunit\u00e0 di Monteleone dipende dalla Sagra congregazione del buon governo di Roma ed \u00e8 controllata dalla delegazione apostolica che ha sede fino al 1831 a Viterbo (solo nel 1832 passa ad Orvieto, attraverso il Governo di Ficulle). L'organo pi\u00f9 importante \u00e8 il Consiglio, composto da un numero di consiglieri molto elevato, pi\u00f9 di quaranta, e mai fisso; non vi possono far parte persone che hanno qualche demerito ed esercitino \"... qualche arte obrobriosa come macellaro, tagliante, oste, ecc.\". Per la validit\u00e0 delle sedute occorre la presenza di almeno venti consiglieri pi\u00f9 il Vice Podest\u00e0 che ha diritto a due voti.\nI verbali delle sedute del Consiglio iniziano con la dizione:\"Nel nome di Iddio, Amen\".\nEsiste anche un \"Magistrato\" del paese: Organo collegiale che rappresenta la comunit\u00e0 stessa con funzioni consultive. \u00c8 composto da tre Priori: il primo, il Capopriore, \u00e8 eletto tra i benestanti, il secondo \u00e8 scelto tra gli abitanti minori pi\u00f9 capaci ed onorati del paese, il terzo \u00e8 scelto tra gli abitanti pi\u00f9 onorati e capaci del territorio circostante. I Priori restano in carica sei mesi ed in tale periodo possono spendere al massimo dieci scudi: per spese pi\u00f9 elevate occorre l'approvazione del Consiglio. Nel campanile della chiesa di Sant'Antonio vi \u00e8 una campana con la data di fusione del 1720, con quattro medaglioni con figure sacre e dedica al crocefisso.\nLa chiesa di Sant'Antonio da Padova si trova nominata per la prima volta (anche se si hanno prove della sua esistenza fin dal 1600) nel 1729 durante una visita pastorale. La esegue Mons. Guidotti della Diocesi di Citt\u00e0 della Pieve. \u00c8 possibile che la chiesa fosse gi\u00e0 stata precedentemente costruita come oratorio privato; potrebbe esserne una testimonianza il piccolo coro della controfacciata che comunicava con il palazzo.\nNel 1707 viene costruita la \"cappella della Madonna del Buon Consiglio\" nella chiesa seicentesca del \"SS.mo Crocefisso.\" Come pala d'altare viene collocato un grande dipinto che raffigura l'Ultima Cena, del pittore \"Ottavio Pratelli\" della vicina Citt\u00e0 della Pieve; l'opera \u00e8 oggi conservata nel museo parrocchiale di Monteleone d'Orvieto.\n1732 - Il teatro dei Rustici.\nAl 1732 risale l'origine delle prime Rappresentazioni teatrali organizzate da alcuni giovani monteleonesi e realizzate in quegli stessi locali comunali che un secolo dopo e, con varie trasformazioni nel tempo, sarebbero diventati l'odierno \"Teatro dei Rustici\" da cui nasce successivamente anche l'Accademia Filodrammatica dei Rustici.\nLa richiesta di poter disporre dei locali della comunit\u00e0 \u00e8 avanzata ai Priori, in particolare per mettere in piedi commedie nel periodo carnevalesco. Sergio Giovannini, nel suo libro \"Il teatro dei Rustici\", ricorda, citando il Libro dei Consigli della Magnifica Comunit\u00e0 di Monte Leone, che:\nIl permesso viene concesso all'unanimit\u00e0.\nPrima del 1733 al nucleo originario della chiesa parrocchiale dei Santi Pietro e Paolo furono costruite delle cappelle laterali e venne realizzata una piccola abside per contenere il coro dietro l'altare, dove vi era una porta che dava accesso al cimitero. La prima descrizione dettagliata del luogo di culto la troviamo proprio nella visita pastorale di Mons. Alberici nel 1733; la chiesa era formata con pianta a croce latina, vi era una piccola abside dietro l'altare maggiore, in cui si trovava il coro, mentre a destra ed a sinistra dell'altare vi erano due cappelle. La tavola della scuola del Perugino citata, si trovava nella parete di fondo dell'abside, cos\u00ec da apparire al di sopra dell'altare che a sua volta era soprelevato rispetto al piano della navata, posizionato sotto un arco, adornato da due statue di Angeli. Guardando l'altare a sinistra vi era la Cappella del Rosario, nella quale era collocato il dipinto che oggi si trova nella navata sinistra della chiesa; a destra la Cappella dell'Annunciazione che \u00e8 nell'altare a sinistra dell'altare maggiore. Nella stessa cappella vi erano dei dipinti antichi rappresentanti le Sibille ed alcuni Santi tra cui San Lorenzo e Santo Stefano.\nSempre nel 1733, la Confraternita della Morte e del SS.mo Crocefisso costituisce, grazie a lasciti e donazioni, il Canonicato del SS.mo Crocefisso, per il beneficio del proprio cappellano. Alla fine dell'Ottocento i fratelli acquistano anche delle suppellettili sacre per le funzioni religiose, tra cui si annovera un ricco paliotto d'altare preziosi abiti religiosi, il baldacchino per la processione del Cristo Morto, alcune statue ed altro ancora.\nNella riunione del 17 giugno 1753 la Compagnia della SS.ma Annunziata decide di contribuire all'acquisto del nuovo organo per la chiesa priorale; cos\u00ec si legge nei verbali della confraternita:\nDon Cesare Cherubini \u00e8 del parere che la compagnia in effetti contribuisca all'acquisto dell'organo per due anni con 12 scudi, ma non essendo sufficienti tali somme alla scadenza, nel 1755, la confraternita decide che:\nLa collegiata ha cos\u00ec un nuovo organo ed il vecchio viene donato alla chiesa del SS.mo Crocefisso. Da un'antica memoria del priore Berardi risulta che a Colle Alto in data 4 luglio 1758, viene benedetta e consacrata la piccola chiesa dedicata a San Cristoforo, con un decreto del vescovo Angelo Vernizza; la sua facciata, molto suggestiva, \u00e8 in materiale laterizio. Viene costruita probabilmente nel XVIII secolo dalla famiglia Cecchetti accanto alla loro abitazione: ancora oggi \u00e8 di propriet\u00e0 privata.\n\u00c8 posta sotto la giurisdizione del priore parroco pro tempore della Collegiata con l'obbligo per i Patroni di provvedere alla manutenzione dell'edificio e alla suppellettile sacra per la celebrazione delle messe. Viene eretta in Oratorio pubblico con diritto di patronato e l'obbligo di tre Messe nella festa del santo titolare.\nNella memoria ricordata del priore berardi si prescrive che:\nAlla cura ed all'assistenza spirituale della popolazione provvedeva un canonico della Collegiata.\nNel campanile vi sono due campane: una piccola, dedicata all'Addolorata, ed una pi\u00f9 grande, dedicata al patrono san Cristoforo. L'anno di fusione di quest'ultima \u00e8 il 1706: quindi, pur essendo consacrata, benedetta ed eretta in Oratorio pubblico nel 1758, la chiesa viene costruita almeno 50 anni prima.\nLa chiesa dell'Annunziata nel borgo di Monteleone ha bisogno di una nuova campana, cos\u00ec il 26 giugno del 1762\nL'ordinazione in realt\u00e0 \u00e8 gi\u00e0 avvenuta un anno e mezzo prima il 14 gennaio 1761 e l'autorizzazione viene regolarmente concessa.\nIl priore Berardi in uno stato d'anime (di fatto un censimento) del 1767 afferma che Monteleone:\nDa una visita pastorale del Vescovo Mancini, il numero complessivo degli abitanti della Diocesi di Citt\u00e0 della Pieve nel 1776 \u00e8 di 15.934 unit\u00e0, di cui 3.700 in Citt\u00e0 della Pieve. Gli altri centri pi\u00f9 popolosi sono Santa Fiora con 2065 abitanti, Panicale con 1.240 e Monteleone d'Orvieto con 1.100\nIl 19 novembre 1777 la parrocchia viene eretta in Collegiata Insigne con Bolla del papa Pio VI; tale titolo si estinse con l'Unit\u00e0 d'Italia, anche se di fatto perdur\u00f2 ancora per alcuni decenni.\nA fine 1700 sono effettuati importanti lavori di ristrutturazione nella chiesa della SS.ma Annunziata\nL'arrivo di San Teodoro e la miracolosa pioggia.\nIl priore Cherubini riesce ad ottenere la \"Custodia Apostolica\" delle reliquie del Santo Martire Teodoro che, prelevato dalle catacombe romane, ricostruiti i resti in una preziosa urna, giunge a Monteleone il 17 dicembre 1778, accolto da un grande giubilo di gente accorsa anche dai paesi vicini.\nSan Teodoro \u00e8 proclamato comprotettore del paese accanto ai titolari della chiesa principale: i SS.mi Apostoli Pietro e Paolo. In particolare San teodoro \u00e8 legato a prodigi riguardanti le piogge, nel Settecento tema molto sentito da una popolazione prevalentemente legata all'agricoltura; cos\u00ec continua infatti il manoscritto:\nIl giorno 8 maggio, San Teodoro viene portato nella chiesa del SS.mo Crocefisso \"fuori delle nostre mura\" e qui si raduna per la solenne processione il Capitolo, il Clero, le Confraternite e una grande folla. Le Confraternite iniziano a sfilare quando una pioggia molto sottile comincia a cadere in maniera continua. L'urna viene coperta con una coltre ma, appena esce dalla chiesa, la pioggia cessa e la processione continua indisturbata fino alla Collegiata. I racconti ci dicono che nei successivi tre giorni di festa il tempo torna sereno, ma il mercoled\u00ec ritorna la tanto agognata pioggia.\nIntorno al 1780 la compagnia della Buona Morte si unisce giuridicamente alla confraternita del Crocefisso; la loro sede \u00e8 la chiesa del Crocefisso. Sant'Antonio, luogo di culto fino a quel momento della compagnia della Buona Morte, rimane la chiesa della devozione verso i defunti ed \u00e8 considerata per un lungo periodo la Chiesa del Suffragio.\nNel 1790 vi sono con lo Stato Pontificio dei problemi riguardanti il teatro dei Rustici: viene decisa la sua distruzione come ricorda anche l'epigrafe descrittiva di Pietro Bilancini all'ingresso del teatro che ben sintetizza gli ordini impartiti:\nIn effetti si teme il teatro quale possibile veicolo di idee che la rivoluzione francese sta imponendo all'attenzione del mondo; fortunatamente in qualche modo gli amministratori comunali dell'epoca riescono a salvare quel luogo tanto caro alla comunit\u00e0 monteleonese.\nA fine Settecento si assiste ad una rinascita economica e culturale notevole: grazie anche ai lavori definitivi che si stanno facendo nella Valdichiana vi sono moltissimi monteleonesi che lavorano nell'agricoltura e ci\u00f2, a differenza di quanto avveniva fino ai primi del Seicento, permette loro di vivere serenamente. Complessivamente, la societ\u00e0 ha diversi benestanti e, pur essendovi pochi artigiani ed commercianti (come del resto ancora oggi), vi \u00e8 un buon tenore di vita. Ci\u00f2 si evince leggendo un manoscritto del 1783 dell'Arcipriore Francesco Cherubini, che cos\u00ec annota riguardo al paese:\nIn un documento del 1950 che riprende evidentemente il manoscritto dell'Arciprete Cherubini si nota:\nGrazie a questo positivo momento, nell'ultimo scorcio di secolo viene realizzata la costruzione dell'attuale facciata della Collegiata in mattoni cotti nelle fornaci locali.\nNel 1781 viene rifatto l'altare e la facciata della chiesa di Sant'Antonio da Giovanni Sperani.\nIn tale periodo negli anni fra il 1778 e il 1781 vengono apportati miglioramenti alla chiesa della SS.ma Annunziata, con la realizzazione di un piccolo campanile a due finestre e la collocazione di due campane. Nel 1781 viene fatta la facciata\nTra i simboli che compaiono sulla facciata vi \u00e8 una conchiglia, emblema del pellegrinaggio con evidente riferimento alla vita della confraternita.\n1798-1799 - La Repubblica Romana.\nDal 15 febbraio 1798 al 19 settembre 1799 Monteleone fece parte della Repubblica Romana. Venne inserito nel Cantone di Citt\u00e0 della Pieve e suoi amministratori furono il canonico Francesco Paoletti' in qualit\u00e0 di edile e Cristoforo Cecchetti in qualit\u00e0 di \"aggiunto\".\nXIX secolo.\n1808 - Il ritorno dei francesi.\nNel 1808 l'Umbria e quindi anche Monteleone \u00e8 di nuovo assoggettata, per alcuni anni, all'impero napoleonico. Il paese entra a far parte del dipartimento del Trasimeno con capoluogo Perugia dove \u00e8 stabilita una Vice Prefettura; sede del Prefetto \u00e8 invece Spoleto. Viene creato, similmente a quanto gi\u00e0 accaduto nel 1798, un Cantone con Capoluogo Citt\u00e0 della Pieve cui sono soggetti i comuni di: Piegaro, Castiglion Fosco (oggi frazione di Piegaro), Greppolischieto (frazione di Piegaro), Monteleone, Montegabbione, Vaiano (frazione di Castiglione del Lago), Carnaiola (frazione di Fabro), Salci (frazione di Citt\u00e0 della Pieve), Poggio Aquilone (frazione di San Venanzo) e Castel di Fiori (frazione di Montegabbione).\nVengono soppressi tutti i corpi religiosi e tutti i beni della Chiesa sono posti sotto l'amministrazione del Demanio. \u00c8 istituito l'obbligo della leva militare e sono ammesse norme contrarie contrarie alla morale del tempo, quali ad esempio il divorzio e la poligamia.\nLe Diocesi di Orvieto ed Acquapendente sono accorpate perch\u00e9 i rispettivi Vescovi, non avendo prestato il giuramento richiesto dall'impero, sono deportati in Francia come lo stesso Pontefice. Mons. Becchetti, Vescovo di Citt\u00e0 della Pieve,\nnon si immischia negli affari di quelle Diocesi e lascia la piena giurisdizione ai Vicari. \u00c8 accusato di essere intervenuto al Gran Conciliabolo tenuto dai Vescovi a Parigi su invito di Napoleone: in quella occasione \u00e8 accompagnato da Don Stefano Foppiani, Priore di Monteleone.\nA Monteleone il primo Consiglio comunale sotto l'impero napoleonico si tiene il 13 agosto 1809 ed inizia con una frase:\nTale consiglio si tiene per ordine della consulta straordinaria di Roma e del Governo provvisorio di Citt\u00e0 della Pieve e territorio. I Consiglieri sono obbligati a giurare obbedienza alla Costituzione dell'Impero e fedelt\u00e0 all'Imperatore; viene nominato un \"Maire\" a capo del Consiglio.\nAlla caduta di Napoleone il papa viene liberato ed il 24 maggio 1814 fa ingresso solenne a Roma. Il 2 giugno 1814 tiene l'adunanza il nuovo Consiglio comunale di Monteleone ed inizia con la seguente frase:\nIl Vescovo di Orvieto, Mons. Lambruschini, che ha dimostrato fermezza contro il Governo Imperiale ha in amministrazione dal Pontefice la Diocesi di Citt\u00e0 della Pieve, mentre Mons. Becchetti, collaborazionista dei francesi, vi rinuncia.\nAlla fine del Settecento la legislazione di alcuni stati vieta la sepoltura nelle chiese e nei centri abitati; Napoleone nel 1804 emana l'editto di Saint-Cloud (esteso successivamente all'Italia nel 1806), in cui si prescrive la sepoltura nei cimiteri appositamente costruiti ad almeno 250 metri fuori dalle mura. Nel 1810, in seguito a tali norme, viene costruito il cimitero monumentale di Monteleone che ancora oggi pu\u00f2 ammirarsi nella sua architettura realizzato tutto in laterizi provenienti dalle fornaci all'epoca presenti nel paese.\nIl congresso di Vienna ed il dominio della Chiesa nell'Italia centrale.\nCon il Congresso di Vienna si riafferma il potere della Chiesa sull'Italia centrale e si rafforza il potere temporale della Chiesa; in quello stesso periodo inizia un movimento segreto che, attraverso il Risorgimento, porter\u00e0 all'unificazione dell'Italia ed alla creazione del Regno d'Italia.\n1817: viene eletto un governatore per il governo del territorio di Ficulle, fra cui vi \u00e8 anche Monteleone e tutta la zona attualmente definita Alto orvietano (vi viene ricompresa anche Allerona). Nella loro \"Corografia dell'Italia\" questo scrivono della zona Zuccagni ed Orlandini nel 1843:\nNel 1821, il vescovo di Citt\u00e0 della Pieve, Mons. Mami, durante una visita pastorale, decreta che venga restaurata la facciata della chiesa di Sant'Antonio, . e nello stesso anno vi \u00e8 trasferita la sede della \"Confraternita della Morte e del SS.mo Crocefisso\" che annovera tra i propri beni anche la casa attigua, utilizzata in parte come magazzino attrezzi e, dove successivamente, trova abitazione il custode della chiesa del SS.mo Crocefisso, poi il sagrestano della parrocchia.\nSempre fra il 1820-1821, il priore Foppiani cura un profondo restauro della chiesa parrocchiale che deve trovarsi in pessime condizioni, tanto da essere denominata \"\"il fienile\". \"Viene terminato il campanile, rifatta la facciata e tutti i tetti. Nel campanile viene collocato il \"\"Campanone\", \"grande campana che ha un suono particolarmente melodioso. Viene fusa a Montevarchi da Giovanni Mugnai, dedicata a Ges\u00f9 Cristo Salvatore ed alla Madonna. Viene inoltre ingrandita la sagrestia con l'eliminazione del cimitero, in ossequio alle nuove leggi napoleoniche.\nIn Umbria nascono le societ\u00e0 segrete ad opera della Massoneria locale liberale, contraria al dominio della Chiesa. Anche alcune famiglie monteleonesi professano con ostentazione idee liberali e si dichiarano apertamente antipapaline al punto da aderire a logge massoniche.\nNel 1831 avvengono i primi moti rivoluzionari, ma l'idea della creazione di una repubblica tramonta a causa dell'intervento delle truppe austriache.\n1833: alcune famiglie benestanti costruiscono i palchetti del teatro dei Rustici, la propriet\u00e0 privata dei quali viene mantenuta fino al 1950;\n1841: papa Gregorio XVI, ritorna dalla visita al santuario di Loreto e si ferma a Monteleone; questo racconta il \"Dizionario di erudizione storico-ecclesiastica\" del 1848:\nNel turbolento 1848 si costituisce anche il primo nucleo della Banda musicale con il nome di \"I dilettanti del suono e del canto\", ancora oggi esistente e funzionante: non ha mai conosciuto interruzioni nella sua lunghissima vita. \u00c8 la pi\u00f9 antica associazione esistente nel paese.\nNel 1849 \u00e8 proclamata la seconda Repubblica romana e Pio IX si rifugia a Gaeta; nel breve periodo ha fine anche questo nuovo tentativo repubblicano e nel 1851 \u00e8 ripristinato il Governo Pontificio su tutta l'Umbria. In particolare sono conferiti i pieni poteri all'Arcivescovo Mons. de Andrea, poi nominato cardinale, per ristabilire l'ordine nelle nostre regioni.\nNel 1855 Antonio Muziarelli, proprietario del palazzo attiguo alla chiesa di Sant'Antonio, ottiene dalla Confraternita della Morte e SS.mo Crocefisso il permesso di costruire al di sopra della stessa, per ingrandire la sua abitazione, in cambio dell'obbligo di realizzare una volta, fare la manutenzione del tetto, costruire una nicchia sull'altare per la statua del Santo e restaurare la sagrestia e le finestre. In quegli anni, presumibilmente venne realizzata anche la decorazione pittorica interna.\nNel 1857 il Pontefice Pio IX visita la zona con il Granduca di Toscana Leopoldo II. Il 31 agosto sosta a Citt\u00e0 della Pieve, poi, nello spostamento verso Orvieto, passa per Monteleone. La sua presenza porta anche qualche elargizione di natura economica infatti nel libro \"Pio nono ed i suoi popoli nel MDCCCLVI, ossia memorie intorno al viaggio della Santit\u00e0 di N.S. Papa Pio IX per l'Italia centrale \", nel capo IX \"le larghezze del Papa\", nella parte riguardante le \"Largizioni del Santo Padre riguardanti le persone\", si ricorda:\n9 settembre 1860 - L'annessione al Regno d'Italia.\nIl paese \u00e8 annesso al Regno d'Italia dopo la liberazione avvenuta il 9 settembre 1860; dell'episodio questo racconta il Forti:\nDue mesi dopo, il 9 novembre 1860, si svolge una votazione unanimemente favorevole ai Savoia ed il Re Vittorio Emanuele II, con decreto del 22 novembre, dichiara l'annessione dei territori delle province dell'Umbria al Regno.\nViene eletto sindaco (1860-1864) Filidio Lemmi.\nIl primo Consiglio comunale viene adunato il 2 dicembre 1860 ed inizia con questa formula:\nIl 9 maggio 1861 una forte scossa di terremoto provoca molti danni e distruzioni ma nessun morto; non a caso nella cripta di San Teodoro - nella chiesa parrocchiale -troviamo rappresentato Sant'Emidio, vescovo di Ascoli e protettore contro i terremoti.\nNl 1864 nasce a Monteleone il poeta e critico letterario Pietro Bilancini; 10 anni dopo il 31 maggio 1874 ha i natali nel paese il compositore e direttore d'orchestra Attilio Parelli (Paparella).\nNel 1884 viene rinnovata la pavimentazione della chiesa di Sant'Antonio inglobata totalmente nel palazzo Muziarelli oggi Angeli. Il campanile, ricostruito sopra il tetto di palazzo Angeli, ha una sola campana poich\u00e9 la campana grande di Sant'Antonio fu collocata nell'Ottocento nella chiesa del SS.mo Crocefisso.\nNel 1888 viene costruita la torre civica.\n1894, il Teatro dei Rustici viene ampliato e restaurato grazie all'Accademia dei Rustici; l'episodio \u00e8 ben sintetizzato nell'epigrafe che si trova all'ingresso del teatro:\nA fine '800 vengono realizzate importanti ristrutturazioni alla chiesa della SS.ma Annunziata il cui interno assume l'attuale aspetto; viene anche ristrutturata la casa del cappellano attigua.\nXX secolo.\nIl nuovo priore, Don Francesco Petrucci, nel 1906, giudica necessario procedere ai lavori urgenti di restauro ed abbellimento della chiesa parrocchiale. Il progetto viene affidato all'ingegnere Paolo Zampi di Orvieto che ridisegna completamente il luogo di culto portandolo alla attuale forma architettonica. La rupe che si trova dietro la chiesa, viene consolidata con muri di contenimento e la parete di fondo viene arretrata di un metro e mezzo, consentendo un ampliamento della tribuna dell'altare, sotto alla quale viene costruita la cripta contenente la reliquia di San Teodoro. Vengono eliminate anche le cappelle e create le due navate laterali delimitate da una serie di colonne ed archi. La decorazione \u00e8 stata realizzata successivamente nella seconda met\u00e0 del '900. Alcune porzioni dell'interno, sono state restaurate durante gli ultimi decenni.\nNel 1924 viene costruito l'asilo infantile su iniziativa del priore Petrucci e delle Confraternite su alcuni locali appositamente costruiti accanto alla chiesa del Crocefisso; l'omonima Confraternita, che l\u00ec ha la sede, libera i locali del custode e li assegna alla nuova struttura educativa che viene affidata all'Ordine delle suore compassioniste.\nNel 1986, a seguito della fusione delle diocesi di Citt\u00e0 della Pieve e Perugia, la chiesa di Monteleone entra a far parte di questa amministrazione ecclesiastica."}
{"id": "1341615", "revid": "1305772", "url": "https://it.wikipedia.org/wiki?curid=1341615", "title": "Teodorico I di Lotaringia", "text": "Origine.\nSecondo la \"Chronica Albrici Monachi Trium Fontium\" era figlio terzogenito del Conte di Bar e poi Duca dell'Alta Lorena (Lotaringia), Federico I e di Beatrice, figlia primogenita del Marchese di Neustria demarcus, conte d'Orleans e conte di Parigi (dal 936 chiamato duca dei Franchi) e futuro duca di Borgogna, Ugo il Grande, e della sua terza moglie Edvige di Sassonia, figlia del defunto re di Germania, Enrico I l'Uccellatore e sorella del re di Germania e futuro imperatore, Ottone I, come ci riporta, nelle sue cronache, Rodolfo il Glabro. Beatrice era la sorella del futuro re di Francia, Ugo Capeto, e del futuro duca di Borgogna, Enrico Ottone.Federico I di Lotaringia era figlio del Conte di Bidgau, Vigerico, di cui non si conoscono gli ascendenti, che divenne Conte palatino di Lotaringia con Carlo III il Semplice, e di Cunegonda (figlia di Ermetrude, a sua volta, secondo la \"Genealogiae Comitum Flandriae\", figlia del re dei Franchi occidentali, Luigi II il Balbo); secondo il documento n\u00b0 210 degli \"Ottonis I diplomata\", del 3 giugno 960, Federico viene citato come fratello del vescovo di Metz, Adalberone (\"compater noster Adalbero\u2026sanct\u00e6 Mettensis ecclesi\u00e6 presul [et] germano suo Friderico duce\") e Adalberone, secondo un documento citato dall'ecclesiastico e storico, belga, del XVII secolo, Aubertus Miraeus o Aubert le Mire (Bruxelles, 30 novembre 1573 - Anversa, 19 ottobre 1640), nel suo \"Opera diplomatica et historica\", tomus II, \u00e8 figlio di Vigerico e Cunegonda (non consultato).Federico da parte materna era discendente di Carlo Magno (alla sesta generazione), inoltre era lo zio del conte di Hainaut, Goffredo I di Verdun.\nBiografia.\nGli ascendenti di Teodorico son confermati anche da altre fonti:\nSuo padre, Federico mor\u00ec nel 978, come viene riportato dagli \"Annales Necrologici Fuldenses\" e Teodorico subentr\u00f2 al padre nei titoli di conte di Bar e duca di Lorena, come ci conferma il \"Chronicon Sancti Mich\u00e6lis, monasterii in pago Virdunensi\", e, non essendo ancora maggiorenne, sotto tutela della madre, Beatrice, come ci confermano indirettamente le \"Gesta Episcoporum Virdunensium, continuatio\", quando Beatrice viene definita nobilissima duchessa.Durante la reggenza, Beatrice prese parte attiva alla conduzione del ducato, respingendo una prima invasione francese, nel 983, cercando di mediare tra il re di Francia, Lotario IV e quello di Germania, Ottone III di Sassonia, che si disputavano la Lotaringia. Nel 985, Teodorico si accord\u00f2 con gli altri signori lorenesi, incluso suo cugino Goffredo I di Verdun, per cercare di opporsi alla invasione del Re di Francia, ma venne catturato all'assedio di Verdun, e la madre, Beatrice concord\u00f2 col fratello, Ugo Capeto la liberazione di Teodorico, ferito e prigioniero delle truppe francesi.Nel 987, Teodorico, dopo aver raggiunto la maggior et\u00e0 fece rinchiudere la madre in un monastero per potersi sottrarre all'influenza di Beatrice, che fu per\u00f2 liberata per l'intervento di Papa Giovanni XV.In quello stesso anno, il conte Erberto III di Vermandois gli tolse il castello di Stenay.\nCome la maggior parte dei duchi di Lorena sino alla gallicizzazione della regione nel XIII secolo, Teodorico fu leale agli imperatori del Sacro Romano Impero, prima Ottone II e Ottone III, poi appoggi\u00f2 l'elezione di Enrico II, nel 1002.Secondo lo storico, Georges Poull, nel suo libro La Maison souveraine et ducale de Bar (1994) (non consultato), Adalberone, nel 1004 o nel 1005, partecip\u00f2 a una dieta, dove suo fratello, Adalberone II, Vescovo di Metz, accus\u00f2 il duca di Carinzia, Corrado I, di avere contratto matrimonio con una sua consanguinea; per\u00f2 fu costretto a lasciare la dieta e rientrare in Lotaringia, assieme al fratello Vescovo di Metz( \u2020 1005).\nPoi, nel 1011, egli aiut\u00f2 l'Imperatore Enrico II nella sua guerra con il Lussemburgo. Venne catturato una seconda volta nel 1018, combattendo contro la Borgogna, ma sconfisse Oddone II di Blois, Conte di Meaux, Chartres e Troyes. Nel 1019, si associ\u00f2 con il figlio Federico, nella reggenza del ducato.Teodorico viene citato nel documento n\u00b0 427, degli \"Heinrici II diplomata\", del 1020, dell'imperatore e re di Germania, Enrico II, in cui conferma i privilegi dell'abbazia di Fulda.\nTeodorico si oppose fervidamente all'elezione a re di Germania di Corrado II, nel 1024, successore di Enrico, ma presto fu costretto a divenire suo alleato.\nTeodorico mor\u00ec l'11 aprile 1027, secondo le \"Obits m\u00e9morables tir\u00e9s de n\u00e9crologes luxembourgeois, r\u00e9mois et messins\", circa un anno dopo il figlio, Federico II, gli succedette il nipote, Federico III di Lotaringia\nMatrimonio e discendenza.\nAveva sposato Richilde, figlia di Folmar I, conte Lun\u00e9ville e Metz, nel 985.\nRighilde a Teodorico diede tre figli:"}
{"id": "1341616", "revid": "287204", "url": "https://it.wikipedia.org/wiki?curid=1341616", "title": "Arpicordo", "text": "Larpicordo (sostantivo maschile, composto di arpa e corda) \u00e8 uno strumento musicale a corde munito di tastiera, frequentemente utilizzato in Italia tra l'inizio del XVI secolo e il secolo successivo. Sono rimaste numerose composizioni scritte appositamente per questo strumento, ed \u00e8 spesso nominato da musicisti e musicologi contemporanei.\nSull'esatta identit\u00e0 dello strumento ci si affida alle descrizioni di illustri contemporanei quali Vincenzo Galilei (\"\u00abil quale strumento altro non \u00e8 che un Harpa giacente\u00bb\") e Adriano Banchieri (\"\u00abla forma di tale stromento \u00e8 appuntata da amendui le parti con il scanello, &amp; accorda dell'Arpa\u00bb\"): su queste basi, e tenendo presente l'improbabilit\u00e0 che non ci siano giunti modelli di uno strumento cos\u00ec diffuso, si tende ad identificare l'arpicordo con una grande spinetta dalla forma poligonale non rettangolare; il termine \"spinetta\" era allora usato esclusivamente per gli strumenti di forma rettangolare. Osservando dall'alto questi strumenti \u00e8 possibile notare come la forma ricordi quella di un'arpa (da cui il nome) in posizione orizzontale."}
{"id": "1341617", "revid": "1305772", "url": "https://it.wikipedia.org/wiki?curid=1341617", "title": "Deadly Premonition", "text": "Deadly Premonition, conosciuto in Giappone come e precedentemente come \"Rainy Woods\", \u00e8 un videogioco d'avventura/horror sviluppato da Access Games e pubblicato da UTV Ignition Entertainment per le console Xbox 360 e PlayStation 3. In breve tempo ha acquisito un innumerevole numero di fan ed \u00e8 diventato un vero e proprio videogioco \"cult\". Il gioco \u00e8 stato distribuito il 23 febbraio 2010 per Xbox 360 negli USA e l'11 marzo 2010 per PlayStation 3 e Xbox 360 in Giappone.. La versione europea \u00e8 stata annunciata per il 29 ottobre 2010, esclusivamente per Xbox 360. Il 26 aprile 2013 esce per PlayStation 3 e, in seguito, per PC \"Deadly Premonition: The Director's Cut\" con piccole aggiunte e diversi aggiustamenti rispetto alle versioni prima pubblicate. Una versione per Nintendo Switch \u00e8 stata rilasciata il 4 Settembre 2019, chiamata \"Deadly Premonition Origins\", subito dopo l'annuncio del seguito, \"Deadly Premonition 2: A Blessing in Disguise\", in arrivo nel 2020.\nIl gioco si distingue per l'introduzione di un gameplay non lineare, un'avventura open world, la forte somiglianza con la serie firmata David Lynch \"I segreti di Twin Peaks\", e la mistura di temi e generi come la commedia horror e l'horror psicologico insieme al survival horror. \u00c8 anche notevole per l'implementazione di una trama in cui si pu\u00f2 vagare liberamente all'interno del gioco dove tutti i personaggi hanno i propri programmi.\n\u00c8 considerato uno dei giochi pi\u00f9 divisivi in termini di critica e ha ricevuto tante recensioni assolutamente entusiaste quante stroncature senza appello. Detiene il Guinness World Record di \"Gioco survival horror pi\u00f9 controverso\".\nTrama.\nPrologo.\nNel bosco circostante la serena cittadina di Greenvale, due bambini, giocando, trovano il cadavere martoriato di Anna Graham, crocifisso su un albero con un lungo squarcio sul ventre. Quella notte molti nella cittadina piangono questa morte o forse qualcos'altro.\nFrancis York Morgan \u00e8 l'agente speciale dell'FBI inviato per indagare sul caso. York \u00e8 un agente addestrato ed un investigatore brillante, ma un'ombra piaga la sua mente: una seconda personalit\u00e0, con la quale dialoga e alla quale si rivolge col nome di Zach. Inoltre le sue innate abilit\u00e0 investigative sono accompagnate da strani talenti, quali quello di avere sogni bizzarri e premonitori che in qualche modo fungano da indizio per le indagini. L'agente ha infatti un sogno inquietante la notte precedente la partenza: si trova in un luogo fuori dal tempo e dallo spazio coperto di fogliame rosso e di oggetti curiosi. Al centro del luogo ci sono due gemelli vestiti come due angioletti che gli dicono \"Siamo pronti per cominciare\".\nLa notte successiva York si dirige verso Greenvale, ma una figura rossa ed incappucciata appare in mezzo alla strada facendolo sbandare nella foresta. Da solo, di notte, si deve far largo verso la cittadina a piedi. Ma una presenza inquietante si palesa: delle figure umane, simili a bambole cadaveriche orribilmente sfregiate e deformi, appaiono dall'oscurit\u00e0 per attaccarlo. York passa una notte nell'inferno dei boschi prima di riuscire a raggiungere l'autostrada principale per Greenvale all'alba e scampare alle misteriose apparizioni.\nL\u00ec trova la bella vicesceriffo Emily Wyatt e il cupo e nerboruto sceriffo George Woodman ad aspettarlo. Quest'ultimo, prima di scortare l'agente York al suo albergo, mette in chiaro come non sia affatto contento dell'intromissione dell'FBI e di come non intende lasciargli carta bianca nella sua citt\u00e0. Di contro York si pone nel modo pi\u00f9 collaborativo possibile, spiegando come abbia un \"personale interesse\" negli assassini di giovani ragazze ed evitando di raccontare le terribili esperienze della nottata per non partire col piede sbagliato.\nEpisodio 1.\nNel dirigersi alla locale centrale di polizia, l'agente ha modo di conoscere alcuni dei bizzarri abitanti della citt\u00e0. Tutti ricordano Anna come una ragazza bellissima e gentile e nessuno si capacita di un omicidio tanto efferato. Alla centrale, York conosce Thomas MacLane, il giovane ed effeminato assistente dello sceriffo. Dopo un breve briefing, l'agente York, Emily e lo sceriffo Woodman si dirigono al locale ospedale per conoscere gli esiti dell'autopsia sulla vittima.\nUna volta l\u00ec, il giovane medico legale Ushah Johnson rivela gli agghiaccianti particolari dell'omicidio di Anna. Prima \u00e8 stata selvaggiamente picchiata, poi l'assassino le ha strappato la lingua con un morso ed infine, mentre era ancora cosciente, le \u00e8 stato squarciato il ventre con un coltello. Un oggetto \u00e8 stato premuto nella mano della ragazza: qualcosa di sferico con sopra un simbolo simile a quello della pace, ma capovolto (un simbolo anti-pacifista quindi), che ora si \u00e8 impresso nella sua carne. Tutti sono sconvolti, ma York sembra aver trovato ci\u00f2 che cercava. Con estrema sicurezza inizia a frugare la cavit\u00e0 orale del cadavere con delle pinzette tra la disapprovazione generale, ma alla fine ne estrae la conferma dei suoi sospetti: un seme di colore rosso. Alla richiesta di spiegazioni dello sceriffo Woodman, York risponde estraendo dalla tasca ben tre bustine contenenti quei semi. Ogni altro dettaglio \u00e8 top secret, ma ora l'agente York prende il comando delle indagini.\nUna volta uscito dall'obitorio, York vede la realt\u00e0 intorno a s\u00e9 mutare. Dell'edera rossa inizia a ricoprire ogni superficie e le creature mostruose ricompaiono. York le affronta cercando di sopravvivere, mentre un Anna viva, bellissima e vestita di rosso appare e scompare nello scenario. All'improvviso tutto finisce e York si ritrova in mezzo ai suoi colleghi come se nulla fosse mai accaduto. Sar\u00e0 stato tutto vero o frutto della mente malata dell'agente? La prossima tappa \u00e8 la riserva naturale di Greenwood dove i gemellini Ingram (coloro che hanno di fatto trovato il cadavere) attendono di essere interrogati. Uscendo dall'ospedale, York si imbatte in una figura inquietante: un uomo, vestito di nero, su una carrozzella, con il volto coperto da una maschera antigas. Si tratta di Harry Stewart, eccentrico e paranoico rampollo della famiglia che fond\u00f2 Greenvale e proprietario di mezza citt\u00e0. Questo losco figuro \u00e8 completamente muto e parla solo per mezzo del suo interprete e uomo di fiducia Michael Tillotson, esprimendosi mediante rime sibilline.\nAlla riserva naturale York interroga i piccoli Isaac e Isaiah Ingram. Vederli gli riporta alla mente il sogno fatto il giorno prima: sono loro i gemellini che vide vestiti da angeli nei suoi sogni. I due bambini sembrano non rendersi conto di cosa \u00e8 realmente accaduto; parlano del cadavere di Anna come di una fata dei boschi o di una dea tanto appariva bella. York passa al setaccio la scena del crimine e ne trae nuove ed eclatanti conclusioni. Il killer, dopo aver sistemato con fatica il corpo sull'albero, si \u00e8 inginocchiato davanti ad esso, come se fosse in adorazione. Ore dopo, quando il killer ormai era fuggito, un'altra persona \u00e8 arrivata sulla scena del crimine, a giudicare dalle impronte, una donna. Chi era, \u00e8 perch\u00e9 era l\u00ec? In pi\u00f9 York trova tre nuovi indizi: un tacco a spillo staccatosi dalle scarpe della misteriosa donna, un pezzo di ferro arrugginito ed una misteriosa foto, lasciata l\u00ec in maniera evidentemente volontaria, che raffigura la schiena di un uomo su cui \u00e8 tatuato ancora il simbolo capovolto della pace. Emily e Woodman aiutano York ad individuare la provenienza degli oggetti: il tacco potrebbe appartenere a chiunque in citt\u00e0, mentre il frammento di metallo proviene quasi sicuramente dalla segheria abbandonata. York si convince che la segheria \u00e8 proprio il luogo dove il delitto si \u00e8 consumato e vi si dirige da solo per investigare.\nQui York vede confermarsi i suoi sospetti. Nella segheria (infestata dalle misteriose creature) c'\u00e8 un vero e proprio altare sacrificale. Da alcuni indizi sulla scena del crimine desume che la ragazza \u00e8 stata attirata l\u00ec come parte di una specie di gioco sessuale e che alla fine \u00e8 stata assassinata. Ma l'investigazione dura poco, l'agente viene assalito da un uomo celato sotto un impermeabile rosso ed armato di una pesantissima accetta. York lotta contro l'assassino per sopravvivere e alla fine riesce a sfuggirgli e a strappargli un brandello di impermeabile.\nQuando porta la nuova prova ad Emily e George entrambi sembrano inquieti. A quanto pare c'\u00e8 una leggenda metropolitana che da sempre ha circolato tra gli abitanti di Greenvale: la leggenda vuole che un assassino, con indosso un impermeabile rosso, nei giorni di pioggia esca dai boschi e uccida chiunque non si sia riparato in casa. Una leggenda folklorstica, che ora un vero killer sta usando a suo vantaggio. Come parte delle indagini, York chiede a tutti gli agenti della centrale di mostrargli la schiena onde assicurarsi che non abbiano il tatuaggio che dovrebbe avere lo stesso killer.\nL'indomani York organizza un meeting con tutti gli abitanti del luogo per incontrarli, aggiornarli sul progredire delle indagini e avvisarli dei pericoli. L'intervento dell'agente viene interrotto proprio dall'eccentrico Harry Stewart che, per mezzo del suo assistente, lancia un bizzarro monito ai suoi concittadini, avvisandoli di come una \"nebbia viola\" presto attanaglier\u00e0 la cittadina e di come allora sar\u00e0 \"troppo tardi\" per chiunque. Cosa avr\u00e0 voluto dire?\nEpisodio 2 (Parte 1).\nL'indomani mattina, nell'albergo in cui alloggia, York fa la conoscenza di un bizzarro personaggio: Forrest Kaysen un paffuto venditore ambulante di semi e prodotti per la floricoltura che fa spesso base a Greenvale. La sua specialit\u00e0 sono dei rarissimi semi che fanno germogliare delle piante rosse.\nAd accompagnarlo nelle indagini del giorno ci sar\u00e0 solo Emily. Insieme vanno a parlare con l'unica abitante di Greenvale che non era presente all'assemblea del giorno prima: Diane Ames, l'eccentrica proprietaria della locale galleria d'arte, nonch\u00e9 sorella di Becky Ames, la migliore amica di Anna. Diane non \u00e8 ben vista dalle donne della citt\u00e0 in virt\u00f9 della sua straordinaria bellezza e della sua disinvoltura sessuale. Il suo carattere aggressivo ed ammaliatore si rivela anche con l'agente York, che mantiene un certo controllo nonostante le avances della donna, la quale, dal canto suo, rimane straordinariamente elusiva. Sicuro che Diane abbia qualcosa da nascondere, York si dirige verso la prossima tappa, non prima di aver spiato Diane mentre intratteneva una conversazione piuttosto animata col bizzarro Forrest Kaysen.\nOra \u00e8 il momento di parlare con Olivia Cormak ed il suo scorbutico marito Nick, gestori della tavola calda nella quale Anna lavorava. Olivia \u00e8 sconvolta come tutti per la morte della ragazza e sembra fare del suo meglio per collaborare con le indagini, ma si interrompe bruscamente quando non riesce a trattenersi dal rivelare un dettaglio sulla sua vita privata: suo marito Nick e l'attraente Diane si incontrano spesso da soli. Spaventata dalla possibile reazione del marito a quella conversazione, d\u00e0 appuntamento a York ed Emily la notte, dopo la chiusura del locale. Qui rivela di come Nick abbia iniziato a frequentare Diane spinto dalla sua passione per la pittura. Poi i loro incontri si sono fatti sempre pi\u00f9 frequenti. Accecata dalla gelosia, Olivia una notte li ha pedinati. Dopo aver bevuto qualcosa al bar, i due si sono diretti nella Galleria d'arte e si sono chiusi dentro. Sconvolta, Olivia torn\u00f2 a casa; la mattina dopo Anna Graham era morta. Da allora un dubbio la consuma: che il marito c'entri qualcosa col delitto? Non c'\u00e8 tempo di approfondire. Una chiamata d'emergenza li raggiunge: qualcosa sta accadendo a casa di Becky Ames. Qualcuno dice di aver visto l'assassino con l'impermeabile.\nYork, Emily, George ed il pavido Thomas accorrono sulla scena del delitto, ma \u00e8 troppo tardi. Becky \u00e8 stata uccisa. Pugnalata, la lingua strappata, i misteriosi semi rossi premuti a forza nella sua bocca ed il corpo oscenamente legato sulla parete del bagno della sua casa. L'orrore atterrisce tutti. Indagando nell'abitazione, York scopre una lettera che Becky ha mandato a sua sorella. Gli racconta di come sappia chi ha ucciso Anna e di come, per paura, non abbia fatto niente per salvarla. \u00c8 stata lei ad andare a trovare il suo cadavere e a perdere il tacco a spillo sulla scena del crimine. Ma voleva anche denunciare l'assassino. Sul corpo di Anna aveva trovato l'oggetto sferico che stringeva in mano, un oggetto che avrebbe potuto incriminare il vero killer. Ma aveva paura di uscire di casa per portarlo alla polizia, l'assassino l'avrebbe certamente uccisa. Prigioniera in casa sua, aveva affidato quel giorno stesso il misterioso oggetto ai gemelli Ingram affinch\u00e9 lo consegnassero all'unica altra persona di cui si fidava: sua sorella Diane. La chiave dell'enigma \u00e8 nelle mani di quei bambini.\nEpisodio 2 (parte 2).\nL'indomani mattina York ed Emily vanno a trovare i gemelli Ingram per fargli qualche domanda, ma questi si rivelano estremamente bravi a mantenere i segreti. Non vogliono dire cosa fosse l'oggetto che Becky gli ha consegnato e ormai lo hanno dato a Diane. Tuttavia sono pronti a riferire di qualcuno che voleva quell'oggetto e che ha fatto di tutto per sottrarlo a Diane: Carol McLaine, affascinante sorella di Thomas McLaine (l'effeminato assistente dello sceriffo), cantante e proprietaria di un bar. Il perch\u00e9 resta avvolto nel mistero.\nArriva la notte e York ed i suoi colleghi decidono di pedinare le due persone pi\u00f9 sospette al momento: Diane Ames e il suo presunto amante e sospettato serial killer Nick Cormack. Nick beve da solo ad un bar fino alle 23:00, per poi uscire e dirigersi alla galleria d'arte di Diane, presumibilmente per un incontro amoroso o peggio. I due si incontrano tramite un ingresso segreto alla galleria (York impiegher\u00e0 un bel po' di tempo per trovarla). Una volta entrato trova uno spettacolo raccapricciante: Nick \u00e8 a terra privo di coscienza, Diane \u00e8 appesa con una corda al soffitto della galleria, viva, ma con la lingua mozzata. Sotto di lei l'enorme statua di un albero rosso dai rami aguzzi. Se non la liberano in tempo finir\u00e0 impalata. Il pronto intervento di York e Geroge Woodman la salva, ma appena la donna riprende coscienza fa qualcosa di terribile ed inspiegabile. Si solleva grondante di sangue e senza lingua si prodiga in un'accorata e allucinata spiegazione della gigantesca opera d'arte che stava per ucciderla, come se fosse in uno dei suoi soliti giri turistici. Dalla sua bocca fuoriescono getti di sangue e semi rossi. Nick si risveglia e George lo dichiara in arresto, l'uomo si divincola ed urta la statua facendola crollare. Diane, folle ed in preda ad un'estasi demoniaca, si getta sotto di essa finendone schiacciata. Tutti sono allibiti, Nick cade in lacrime. Un rumore attira ancora l'attenzione dei presenti. Una voce proviene da una botola nel seminterrato: \u00e8 Forrest Kaysen. Le rivelazioni che porta sono sconcertanti. A quanto pare aveva una relazione segreta con Diane (cosa bizzarra dato il suo aspetto sgradevole) ed era con lei quando Nick \u00e8 arrivato alla Galleria. Lei si \u00e8 subito innervosita e lo ha chiuso nella botola. Da l\u00ec ha sentito solo rumore di stivali (Nick ne porta un paio). La scena del crimine viene sgomberata e Nick arrestato.\nDurante l'interrogatorio il sospettato \u00e8 reticente, ancora sotto shock. Sostiene di non aver mai avuto una relazione clandestina con la vittima e di essere in rapporti di semplice amicizia con lei. Tuttavia tra i due c'erano spesso litigi a causa della passione della donna per gli uomini. Quella notte stavano dunque litigando, quando Nick s\u00ec \u00e8 sentito colpire alle spalle ed \u00e8 svenuto. York non crede sia lui il responsabile degli omicidi, ma data la situazione non pu\u00f2 lasciarlo libero. Nel frattempo lo sceriffo George Woodman sta vivendo molto male gli omicidi, annegando lo stress in una quantit\u00e0 sempre maggiore di alcool. Il suo orgoglio di protettore di Greenvale si sta sgretolando sotto il peso dell'impotenza e del fallimento: tre donne sono morte e lui non \u00e8 riuscito ad impedirlo.\nQuella notte York \u00e8 nel suo albergo a redigere il rapporto su quanto avvenuto, quando qualcuno bussa alla porta: \u00e8 Emily Wyatt, stupenda in un vestito da sera mozzafiato. Era al bar da sola a bere quando il peso degli eventi degli ultimi giorni l'ha sopraffatta ed ha sentito il bisogno di confidarsi con qualcuno. York la fa entrare ed insieme passano una bella serata a parlare finch\u00e9 Emily non fa una domanda molto personale, forse anche troppo: chi \u00e8 Zach? Completamente a disagio York racconta i retroscena della sua condizione. Suo padre era un agente dell'FBI molto dotato, ma anche molto severo e chiuso in s\u00e9 stesso. Una notte rientr\u00f2 a casa come in uno stato di shock e uccise sua moglie davanti agli occhi del piccolo York per poi suicidarsi. Inutile dire che il trauma fu tale che York si chiuse nel suo dolore. Questo finch\u00e9 un nuovo amico arriv\u00f2 per aiutarlo: Zach, una personalit\u00e0 di supporto che lo ha aiutato ad andare avanti con la propria vita. Emily \u00e8 commossa dal racconto dell'agente. I due si congedano. York si concede una confessione con Zach: inizia a provare qualcosa per la bella vicesceriffo.\nEpisodio 3.\nSeguendo un'intuizione suggeritagli da un sogno avuto quella notte, l'indomani York decide di far visita all'eccentrico Harry Stewart nella sua magione fuori citt\u00e0. La giornata comincia gi\u00e0 con una pessima notizia: l'assistente dello sceriffo Thomas McLaine sembra scomparso.\nL'incontro con Harry porta novit\u00e0 sconvolgenti: la serie di crimini che sta avvenendo adesso \u00e8 gi\u00e0 avvenuta in quella citt\u00e0 40 anni prima. Un assassino vestito con un impermeabile rosso \u00e8 realmente esistito. In pi\u00f9 negli ultimi decenni pare si sia sviluppato a Greenvale un culto il cui credo ha a che fare col \"modus operandi\" dell'attuale serial killer: tale culto asseriva che la vita eterna potesse essere conquistata mediante sacrifici umani ed un rituale ben preciso. Questo rituale coinvolgeva giovani donne come vittime e dei rarissimi semi rossi che crescono solo nell'area circostante Greenvale, nella cui foresta (nella zona vicino al cimitero) \u00e8 sopravvissuta una sparuta variet\u00e0 degli alberi rossi che producono questi semi. Dopo la fine degli omicidi del precedente assassino nessuno ne seppe pi\u00f9 nulla, l'esercito ed i ricchi del luogo pensarono bene di mettere tutto a tacere, ma una copia dei verbali e delle prove inerenti quel caso \u00e8 ancora conservata nel vecchio archivio dell'ufficio dello sceriffo.\nYork si getta subito alla ricerca del fascicolo, ma a quanto pare \u00e8 stato rubato. La cassetta di sicurezza che lo conteneva \u00e8 stata brutalmente rimossa e anche piuttosto di recente. Seguendo un'altra folle intuizione (stavolta suggeritagli dal suo caff\u00e8), York si dirige alle locali cascate e, dopo qualche ora di ricerca, rinviene nell'acqua la cassetta con tutti i dati. All'interno, tra documenti e foto, c'\u00e8 una pagina scritta a mano che spiega per filo e per segno le regole che il rito deve seguire: \"1. La vittima deve essere una giovane donna. 2. La vittima deve aver mangiato i semi rossi prima di essere uccisa. 3. La vittima non deve riuscire a gridare durante il sacrificio.\". Parole sconvolgenti, ma mai quanto l'ulteriore rivelazione che portano: la scrittura \u00e8 quella del pavido Thomas.\nYork torna da Harry, stavolta intenzionato a farsi dire tutto e lo trova in una stanza segreta della sua casa dalla quale \u00e8 in grado di tenere d'occhio tutta Greenvale e non solo. York si \u00e8 guadagnato la fiducia dell'eccentrico uomo d'affari e in cambio lui gli racconta la storia del precedente assassino dall'impermeabile rosso: 40 anni prima, quando lui era solo un ragazzo, una notte si diresse al campanile della citt\u00e0 appena edificato per ammirare il lavoro svolto. Raggiunta la cima dell'edificio vide qualcosa di sinistro: un gruppo di militari stava diffondendo tramite un macchinario, uno strano e denso gas viola verso la citt\u00e0 (la fantomatica nebbia viola cui Harry aveva fatto riferimento giorni addietro). Spaventato, il giovane Harry si diresse in piena citt\u00e0, trovando uno spettacolo raccapricciante: quel gas aveva portato tutti gli abitanti in uno stato di feroce paranoia. In preda ad una follia misteriosa avevano iniziato a massacrarsi tra di loro con ogni arma a disposizione, senza apparente motivo. Uno tra i folli, vestito con un impermeabile rosso, brandiva un'ascia e sembrava invincibile. Senza che nessuno riuscisse ad aggredirlo falcidiava gente ovunque ne trovasse in una vera e propria \"carneficina\". Spinto anche dal gas che stava iniziando ad inalare, Harry scopr\u00ec il volto del killer. Scioccato scopr\u00ec che si trattava proprio di suo padre. Senza che potesse fare nulla per fermarlo, suo padre gli assest\u00f2 un'accettata sul costato che lo paralizz\u00f2 dalla vita in gi\u00f9. L'indomani il conto delle vittime era elevatissimo. Tra queste c'era la madre di Harry, uccisa da suo padre stesso in preda alla follia e anche quest'ultimo, probabilmente uccisosi subito dopo. Tutto venne messo a tacere e l'assassino dell'impermeabile rosso divenne una favola. Ma ancora oggi il terreno di Greenvale \u00e8 pregno di quel gas, che fuoriesce in piccole quantit\u00e0 ogni volta che piove (ecco perch\u00e9 nessuno lavora nei giorni di pioggia ed ecco perch\u00e9 Harry va sempre in giro con una maschera antigas) e che ha generato la variet\u00e0 di semi rossi che, se ingeriti, equivalgono ad una massiccia inalazione del medesimo gas psicotropo. E, nonostante gli anni, il perch\u00e9 di quel mostruoso \"esperimento\" resta un mistero. York ed Harry si congedano.\nUscito dalla villa, York viene portato da Emily in citt\u00e0. Thomas \u00e8 stato avvistato in citt\u00e0. York si dirige da solo alla sua ricerca al Galaxy of Terror, il locale della sorella di Thomas, Carol. Il suo vero obiettivo \u00e8 ritrovare l'oggetto che Carol ha preso da Diane e che ha impresso nella mano di Anna il simbolo. Lo trova all'interno di una stanza nascosta, piena di strumenti di perversione sessuale: si tratta di una specie di medaglione. Ma Il detective non ha tempo di cantar vittoria; qualcuno lo tramortisce col calcio di una pistola. Il colpevole \u00e8 proprio il gentile Thomas MacLaine, inquietantemente vestito con gli abiti da sera della sorella.\nEpisodio 4.\nYork \u00e8 sparito da ore ed Emily fa di tutto per trovarlo. In suo aiuto arriva Forrest Kaysen che mette al suo servizio il fiuto del suo cane Willie. Insieme iniziano le ricerche.\nNel frattempo York rinviene legato ad una sedia in un luogo sconosciuto. Thomas \u00e8 davanti a lui, parla e si agita come un folle. Tutto ci\u00f2 che York riesce a desumere \u00e8 che Thomas ha sempre vissuto la sua omosessualit\u00e0 in maniera problematica e che col tempo ha iniziato ad avvicinarsi ad un uomo verso il quale provava dei sentimenti, un uomo che si \u00e8 poi rivelato essere estremamente pericoloso, un uomo di cui lui ora ha paura. Nel dire questo fa riferimento ad un tatuaggio a forma di cuore sulla sua schiena con su scritto \"Love G\". Thomas smette bruscamente di parlare: qualcuno \u00e8 entrato nel luogo misterioso in cui si trovano. Impugna una pistola ed esce lasciando York da solo. Tutto ci\u00f2 a cui il detective riesce a pensare \u00e8 Emily: spera con tutto se stesso che non le accada niente.\nEmily ha scoperto che Thomas tiene York rinchiuso nel campanile della citt\u00e0. Irrompe armata di pistola e trova il suo collega Thomas, in abito da sera femminile che le punta contro una pistola. Thomas straparla, oscilla tra affetto per la sua ex collega ed amica ed una rabbia incontrollabile. Parla ancora dell'uomo di cui \u00e8 innamorato e di come questo pericoloso individuo sia in realt\u00e0 innamorato della bella Emily, di come Thomas abbia sempre segretamente invidiato ed odiato la sua affascinante collega. Alla fine non riesce a trattenersi e cerca di aggredire Emily costringendola a difendersi ed ucciderlo. Emily \u00e8 disperata. York viene liberato, ma il caso non \u00e8 concluso. Thomas non era il serial killer e York \u00e8 ormai sicuro di chi sia in realt\u00e0: George Woodman. Tutti sono attoniti. Ma George \u00e8 l'unico che non abbia un alibi per i delitti, che abbia un fisico abbastanza robusto per allestire i vari crimini, che abbia un trauma che giustifichi le proprie azioni e che abbia ammesso di aver provato dei sentimenti per Emily. I tre si dirigono di corsa all'ufficio dello sceriffo.\nQui una sorpresa li attende; nei sotterranei della struttura c'\u00e8 una vera e propria stanza dei sacrifici con tanto di altare. Qui trovano Carol MacLaine, sorella di Thomas, la lingua tagliata, i semi rossi nella bocca, il ventre piagato da coltellate. Sul pavimento col suo sangue \u00e8 stato dipinto lo strano simbolo. Carol \u00e8 in fin di vita, ma riesce comunque ad accusare George come suo assassino, poi furiosa si scaglia contro Emily. \"Noi eravamo seconde scelte. Lui vuole TE.\" le grida furiosa contro, biascicando. E prima di morire per le ferite, con una forza disumana, sputa i semi rossi contenenti la misteriosa sostanza e li preme nella bocca di Emily, che va in shock. York affida la ragazza a Forrest e gli dice di portarla all'ospedale poi si volta verso l'ufficio dello sceriffo. Sa che George \u00e8 la dentro ad aspettarlo. Ora deve affrontarlo e chiarire questa vicenda.\nEpisodio 5.\nGeorge \u00e8 sul tetto. Si spoglia del suo impermeabile rosso e rivela un disturbante abito di pelle e borchie con sulla schiena uno squarcio che rivela il simbolo. Non era un tatuaggio, ma la figura composta dall'insieme delle cicatrici dell'uomo. York non l'aveva visto la prima volta a causa della luce bianca della luna e del fatto che le osservava troppo da vicino. George \u00e8 preda di una folle estasi: racconta a York di come le torture subite dalla madre non scatenassero in lui odio, ma rispetto; grazie a sua madre, con cui parla spesso nella sua mente, George cap\u00ec come la violenza genera rispetto ed asservimento. Cos\u00ec riusc\u00ec a raggiungere una posizione di prestigio a Greenvale e a scoprirne i segreti. Scopr\u00ec il culto che ruotava attorno ai semi rossi e gli effetti che essi avevano su chi li assumeva. Non solo davano allucinazioni e psicosi, ma erano una droga steroidea, chi li assumeva non riusciva a sentire n\u00e9 dolore n\u00e9 stanchezza e si sentiva virtualmente invincibile. George prese questi effetti come testimonianza della veridicit\u00e0 di ci\u00f2 che il culto prometteva: immortalit\u00e0, in cambio di sacrifici umani. Inizi\u00f2 a far circolare i semi in citt\u00e0 come fossero una droga e costitu\u00ec un club di dissolutezze rendendo dipendenti da essi le 4 bellezze della citt\u00e0 (Anna, Becky, Diane e Carol) e scambiando questa droga con serate a base di sesso e perversioni. Ma nessuna di loro era la donna che George desiderava realmente. Emily era la sua dea, una donna stupenda e forte al tempo stesso. Decise che doveva averla, che doveva diventare un dio ai suoi occhi per fare di lei la sua divina sposa ed inizi\u00f2 il rito sacrificando le donne che appagavano i suoi desideri. Avvicin\u00f2 anche Thomas, inutilmente innamorato di lui, solo per poi usarlo e far ricadere la colpa e la pena sul suo capo. Ma York ha rovinato tutto e deve morire prima di portargli via Emily.\nGeorge ingurgita un'enorme quantit\u00e0 di semi rossi che lo drogano conferendogli una forza, una rabbia ed una resistenza fisica disumane. Lo scontro \u00e8 mortale e feroce. Alla fine York riesce con l'astuzia a sconfiggere il suo nemico rivoltandogli contro la sua stessa ascia che gli si conficca nel petto. George \u00e8 stordito, ma non sente nemmeno il dolore. In preda alla follia invoca sua madre e chiede perdono. Poi si rivolge a York furente di rabbia. Rivuole il medaglione che lui ha sottratto dalla stanza delle perversioni di Carol. York non ne capisce il significato, ma George afferma di averne bisogno, sostenendo di essere il prescelto urlando: \"Ne ho bisogno. Sono il prescelto. LUI ME L'HA DETTO\". Chi \u00e8 questo lui? York non fa in tempo a capirlo perch\u00e9 un fulmine viene attirato dal manico di metallo dell'ascia di George (conficcata nel suo petto) e lo colpisce uccidendolo. L'ombra del corpo carbonizzato di George proietta sul terreno un simbolo identico a quello utilizzato dal killer. York osservandolo sviene.\nSi risveglia nell'ospedale locale. Chiedendo ai medici scopre che Forrest Kaysen lo ha portato l\u00ec, ma non ha mai portato Emily. In compenso ha lasciato per lui una busta contenente una mappa disegnata a mano ed una chiave. York, preoccupato per la donna che ama, si fionda nel luogo disegnato sulla mappa.\nEpisodio 6.\nYork segue le indicazioni che lo portano al teatro di Greenvale; prima di entrare per\u00f2 viene assalito da tutti gli abitanti in preda a una furia omicida. Riesce a scappare ed entra nel teatro, qui trova Forrest Kaysen ed Emily seduta su una sedia in stato di incoscienza: ha anche una piantina che spunta da una coperta con cui \u00e8 coperta dalla vita in gi\u00f9. Kaysen si prende gioco di York, rivelandogli di essersi divertito con Emily. Mentre lui se ne stava all'ospedale, Kaysen ha soddisfatto il proprio piacere godendosi la pi\u00f9 bella ragazza di Greenvale, e ora che il dolce \u00e8 consumato non gliene importa pi\u00f9 nulla. York \u00e8 sconvolto e scopre inoltre che \u00e8 Kaysen il vero responsabile di tutto: 40 anni prima fu lui a propagare il gas ed \u00e8 lui che fa crescere le piantine nel corpo delle persone per poter continuare questa follia per l'eternit\u00e0. Ha giocato con George per fargli commettere degli omicidi. Qui parte un flashback: York scopre tramite la visione che suo padre non uccise sua madre; Kaysen aveva piantato una pianta dai semi rossi nel ventre della donna e il padre di York, non riuscendo ad uccidere moglie per liberarla dall'atroce sofferenza, scelse di suicidarsi dopo aver visto consumare il corpo della moglie dalla pianta che le cresceva e la uccideva all'interno. Kaysen rise per la vittoria e si avvicino al piccolo: qui finalmente si scopre che in realt\u00e0 Zach esiste ed \u00e8 proprio York. Quel giorno Kaysen gli procur\u00f2 la misteriosa cicatrice che porta ancora sul volto. Il piccolo, essendo spaventato, riusc\u00ec a salvarsi chiudendosi in un mondo tutto suo, quasi un universo parallelo che lo tiene sospeso nel tempo: \u00e8 proprio qui che Zach incontra York, il suo amico immaginario che gli suggerisce di farsi forza e lo tranquillizza dicendogli che rimarr\u00e0 per sempre vicino a lui e che non lo lascer\u00e0 mai solo. Perci\u00f2 il vero nome dell'agente Morgan \u00e8 Francis Zach, mentre York \u00e8 l'amico immaginario. In tutti questi anni, sempre per paura e per colpa di Kaysen, Zach ha lasciato vivere la propria vita dal suo alter ego York, mentre egli \u00e8 rimasto per tutto il tempo chiuso in quell'universo parallelo al sicuro e lontano dai pericoli.\nSi ritorna nella realt\u00e0. Emily si alza ed ha una piantina nella pancia, quindi Zach ha il difficile compito che anni prima spett\u00f2 a suo padre. Con enorme coraggio e spirito d'animo spara ad Emily ma la manca, cos\u00ec quest'ultima si strappa con la forza la piantina dal ventre uccidendosi. Kaysen \u00e8 divertito dallo spettacolo e considera l'accaduto un'altra vittoria per il male, in quanto la forza oscura avrebbe imprigionato Zach insieme alle vittime degli omicidi, senza possibilit\u00e0 di tornare indietro. Ma cos\u00ec non succede perch\u00e9 restano imprigionati solo Emily e York, Zach riesce a tornare nella vita reale proprio grazie alla sua doppia personalit\u00e0. Qui affronta Kaysen che si trasforma pi\u00f9 volte in mostri orrendi e lo sconfigge. Una volta tornata la tranquillit\u00e0 gli abitanti si calmano, tutto torna alla normalit\u00e0 e il male dei semi rossi \u00e8 per sempre debellato. Nonostante sia riuscito a porre fine all'incredibile sequenza di omicidi dei semi rossi che da anni lo perseguitava con casi irrisolvibili, Zach lascia Greenvale. Pur avendo vinto, egli si sente sconfitto dal male, che gli ha portato via la persona a cui teneva di pi\u00f9: Emily. Ma prima di lasciare il paese, Zach ha un'ultima visione in cui vede Emily ed il suo alter ego York felici insieme. Augura ai due di sposarsi e di vivere felici, poi si lascia Greenvale e tutta questa incredibile storia alle spalle.\nRiferimenti culturali.\nIl gioco, nella sua particolarit\u00e0, \u00e8 ricco di citazioni e rimandi culturali ad altri giochi, film e serie televisive.\nIl primo e pi\u00f9 importante riguarda la ben nota serie televisiva \"I segreti di Twin Peaks\" di David Lynch, di cui il gioco eredita le atmosfere, i temi e anche alcuni personaggi caratteristici (come Sigurney la girovaga, vecchia pazza che porta sempre con s\u00e9 una pentola, che chiaramente rimanda alla signora del ceppo, figura iconica del serial tv); oppure lo stesso protagonista che, come l'agente Dale Cooper ha un carattere bizzarro e al limite della follia, col quale condivide anche l'abitudine di avere sogni inquietanti e rivelatori la cui impostazione grafica \u00e8 piuttosto analoga. In questo il gioco \u00e8 paragonabile con un altro esponente del genere, il ben pi\u00f9 noto \"Alan Wake\".\nLa struttura di gioco si rif\u00e0 invece a tre dei pi\u00f9 importanti esponenti del genere videoludico survival horror: nell'impostazione delle sequenze d'azione, il posizionamento della telecamera, il sistema di puntamento e in generale le dinamiche di combattimento sono estremamente simili a quelle di \"Resident Evil 4\". Il passaggio frequente da una situazione di gioco normale e sicura ad una realt\u00e0 alternativa corrotta, degradata ed infernale \u00e8 un chiaro rimando alla celebre serie di \"Silent Hill\" dalla quale si riprende anche la tradizionale nebbia, in questo caso di colore viola. Infine le creature mostruose da affrontare nel gioco ed il modo con cui evitarle (trattenendo il respiro) rimandano agli Shibito che hanno reso famoso il gioco \"Forbidden Siren\".\nAppassionato di B-Movie (da cui la trama del gioco riprende molte caratteristiche), l'agente Francis York Morgan usa discuterne con la sua seconda personalit\u00e0 Zach durante i lunghi tragitti in macchina. Le pellicole citate da lui e dagli altri personaggi nel corso del gioco sono:\n- \"Arancia meccanica\"\n- \"Un lupo mannaro americano a Londra\"\n- \"Aracnofobia\"\n- \"Pomodori assassini\"\n- \"Ritorno al futuro: Parte II\"\n- \"Tuono blu\"\n- \"Cabaret\"\n- \"Il bacio della pantera\"\n- \"Deadly Spawn\"\n- \"Una pazza giornata di vacanza\"\n- \"Il pianeta del terrore\"\n- \"I Goonies\"\n- \"Lo squalo\"\n- \"Ladyhawke\"\n- \"Ragazzi perduti\"\n- \"Nightmare\"\n- \"Bella in rosa\"\n- \"Il mio nome \u00e8 Remo Williams\"\n- \"Sixteen Candles\"\n- \"Uomo Ragno\"\n- \"Guerre stellari\"\n- \"Superman\"\n- \"Superman II\"\n- \"Superman IV\"\n- \"Tremors\"\n- \"Xanadu\"\nTrailer.\nNel trailer di Rainy Woods mostrato per la prima volta al \"Tokyo Game Show\" 2007 \u00e8 possibile notare la palese somiglianza con I segreti di Twin Peaks, per alcuni particolari, e per l'atmosfera generale.\nIl filmato inizia con l'inquadratura di una ragazza, per la precisione Anna, distesa sopra un tavolo da autopsia, con l'agente Francis York Morgan intento ad esaminare il corpo. Le scene seguenti variano dal bizzarro all'inquietante: un uomo in sedia a rotelle che indossa una maschera anti-gas, una coppia di bambini vestiti con una tunica angelica all'interno di una stanza rossa, una donna intrappolata in un bagno, legata alle pareti da spessi cavi. Si vede che lo scopo del gioco sar\u00e0 quello di inquietare e disturbare.\nDistribuzione.\n\u00c8 stato pubblicato da Rising Star Game il 25 novembre 2010 in Italia su Xbox 360, mentre una versione \"The Director's Cut\" con piccole aggiunte e diversi aggiustamenti \u00e8 stata pubblicata il 26 aprile 2013 su PlayStation 3 e successivamente per PC.\n\"Director's Cut\".\nL'8 marzo 2012 \u00e8 stato sviluppato il \"Deadly Premonition: The Director's Cut\" dalla ToyBox Inc, la cui uscita in Europa ed in Nord America per PlayStation 3 \u00e8 stata annunciata da Rising Star Games. Il gioco \u00e8 stato pubblicato il 30 aprile 2013, ed \u00e8 una versione aggiornata del corrente \"Deadly Premonition\": la \"Director's Cut\" contiene un prologo, scenari aggiuntivi e finali alternativi (scritti da Hidetaka Suehiro), supporto per PS Move, visuali in HD, 3D stereoscopico, controlli aggiornati e contenuti scaricabili (tra cui vari bonus pre-ordinabili)."}
{"id": "1341619", "revid": "31092", "url": "https://it.wikipedia.org/wiki?curid=1341619", "title": "Bonifacio III di Canossa", "text": ""}
{"id": "1341626", "revid": "287204", "url": "https://it.wikipedia.org/wiki?curid=1341626", "title": "Federico I di Lotaringia", "text": "Origine.\nEgli era figlio del Conte di Bidgau, Vigerico, di cui non si conoscono gli ascendenti, che divenne Conte palatino di Lotaringia con Carlo III il Semplice, e di Cunegonda (figlia di Ermetrude, a sua volta, secondo la \"Genealogiae Comitum Flandriae\", figlia del re dei Franchi occidentali, Luigi II il Balbo); secondo il documento n\u00b0 210 degli \"Ottonis I diplomata\", del 3 giugno 960, Federico viene citato come fratello del vescovo di Metz, Adalberone (\"compater noster Adalbero\u2026sanct\u00e6 Mettensis ecclesi\u00e6 presul [et] germano suo Friderico duce\") e Adalberone, secondo un documento citato dall'ecclesiastico e storico, belga, del XVII secolo, Aubertus Miraeus o Aubert le Mire (Bruxelles, 30 novembre 1573 - Anversa, 19 ottobre 1640), nel suo \"Opera diplomatica et historica\", tomus II, \u00e8 figlio di Vigerico e Cunegonda (non consultato).Federico da parte materna era discendente di Carlo Magno (alla sesta generazione), inoltre era lo zio del conte di Hainaut, Goffredo I di Verdun.\nBiografia.\nFederico lo si trova citato, come firmatario, assieme ai fratelli, Gilberto e Sigberto, del documento n\u00b0 179 del \"Mittelrheinisches Urkundenbuch, vol. I\", del 943, inerente ad una donazione fatta in suffragio del fratello, Gozlin, defunto l'anno prima.\nNel 951, Federico fu fidanzato a Beatrice, figlia primogenita del Marchese di Neustria demarcus, conte d'Orleans e conte di Parigi (dal 936 chiamato duca dei Franchi) e futuro duca di Borgogna, Ugo il Grande, e della sua terza moglie Edvige di Sassonia, figlia del defunto re di Germania, Enrico I l'Uccellatore e sorella del re di Germania e futuro imperatore, Ottone I, come ci riporta, nelle sue cronache, Rodolfo il Glabro. Beatrice era la sorella del futuro re di Francia, Ugo Capeto, e del futuro duca di Borgogna, Enrico Ottone.Il matrimonio, secondo il cronista Flodoardo, tra la figlia di Ugo e Federico il fratello del vescovo Adalbertone, fu celebrato nell'autunno del 954. Nelle \"Laurentii Gesta Episcoporum Virdunensium\" invece, narrando del figlio della coppia, Teodorico I di Lotaringia, la madre, Beatrice \u00e8 ricordata come sorella del re di Francia, Ugo Capeto, mentre il padre, Federico \u00e8 citato come nobilissimo duca (di Lotaringia). Infine secondo la \"Chronica Albrici Monachi Trium Fontium\" citando i genitori di Teodorico I di Lotaringia e Adalberone II di Metz li cita come Beatrice e Federico duca della regione della Mosa.\nFederico, che aveva ricevuto in dote l'Abbazia di Saint-Denis in Lorena, costru\u00ec anche la fortezza di Fains, sulla frontiera tra Francia e Germania, e scambi\u00f2 alcuni feudi con il Vescovo di Toul, mettendo cos\u00ec insieme un suo dominio, al quale, verso la met\u00e0 del X secolo, venne concesso dal re di Germania, Ottone I di Sassonia il titolo di Conte di Bar: un territorio intorno alla citt\u00e0 di Bar, dove, secondo lo storico, Georges Poull, nel suo libro \"La Maison souveraine et ducale de Bar (1994)\", aveva costruito un castello.\nIl Ducato di Lotaringia era a quel tempo governato dall'Arcivescovo di Colonia, Bruno o Brunone, dal 953, quando aveva ricevuto l'investitura dal fratello Ottone I di Sassonia, sia secondo i \"Flodoardi Annales\", che dal \"Reginonis Chronicon, Continuator Reginonis Trevirensis\".A seguito della ribellione del Conte di Hainaut, Reginardo III, seguita poi da un'altra, nel 959, ancora secondo Georges Poull, Brunone, in quello stesso anno, assunse il titolo di \"Arciduca di Lotaringia\" e divise il territorio nei ducati dell\"Alta Lorena\" e della \"Bassa Lorena\", designando come duca di Alta Lorena, il conte di Bar, Federico I, marito di sua nipote, Beatrice (figlia di sua sorella Edvige) e fratello del potente vescovo di Metz, Adalberone I, mentre la Bassa Lorena, fu assegnata al nuovo conte di Hainaut, Goffredo. Bench\u00e9 esista un documento del Veterum Scriptorum II, datato 953, in cui Brunone cita Goffredo col titolo di duca, lo storico belga, L\u00e9on Vanderkindere, sostiene che si tratti di un errore e solo nel 959, Goffredo ottenne il titolo di duca, contemporaneamente a Federico.\nNel 965, alla morte di Brunone, Federico e Goffredo vennero entrambi confermati nei loro ducati, rispondendo direttamente all'imperatore, Ottone I e ai suoi discendenti.In quello stesso anno, ancora secondo Georges Poull, Federico partecip\u00f2 all'assemblea convocata dall'imperatore a Colonia.\nFederico fu coinvolto nella guerra che Lotario IV fece contro l'imperatore, Ottone II, rivendicando la Lotaringia, Lotario, nel 978, invase il ducato e la contea di Bar, entr\u00f2 in Aquisgrana e assedi\u00f2 Metz, ma poi fu sconfitto e ricacciato nei suoi confini, come descrive la \"Thietmari Merseburgensis episcopi chronicon\".\nCome duca, favor\u00ec la riforma delle Abbazie di Saint-Di\u00e9 e Moyenmoutier.\nFederico mor\u00ec nel 978, come viene riportato dagli \"Annales Necrologici Fuldenses\" e il suo terzogenito, Teodorico, subentr\u00f2 al padre nei titoli di conte di Bar e duca di Lorena, come ci conferma il \"Chronicon Sancti Mich\u00e6lis, monasterii in pago Virdunensi\", non essendo ancora maggiorenne, sotto tutela della madre, Beatrice, come ci confermano indirettamente le \"Gesta Episcoporum Virdunensium, continuatio\", definendo Beatrice, nobilissima duchessa.\nDiscendenza.\nBeatrice a Federico diede tre figli:"}
{"id": "1341629", "revid": "121674850", "url": "https://it.wikipedia.org/wiki?curid=1341629", "title": "Novella Parigini", "text": "Biografia.\nIl suo nome \u00e8 legato agli anni '50-'60, quelli della \"Dolce Vita\", di cui fu uno dei simboli, eleggendo Roma ed in particolare Via Margutta, a palcoscenico delle sue vicende esistenziali ed artistiche. Si lanci\u00f2 nel vortice della vita romana e ne pag\u00f2 anche lo scotto rimanendo coinvolta in vicende giudiziarie.\nSi afferm\u00f2 nel mondo dell'esistenzialismo parigino; aspetti caratterizzanti della sua arte sono gli occhi di gatto nelle figure maschili e femminili, zigomi pronunciati, labbra turgide e carnose, seni grandi, prototipo della donna d'oggi e la ripetizione dei soggetti che ha anticipato quei processi di massificazione che solo qualche anno dopo hanno riproposto artisti come Andy Warhol. Educata al culto della bellezza e dell'edonismo ereditato dalla sua aristocratica famiglia senese, la sua esperienza si mescola con l'esistenzialismo, il femminismo ed il surrealismo francesi, per poi sfociare in una forma pionieristica e intellettuale della Pop art. Snob e aristocratica, inserita negli ambienti intellettuali parigini, nell'immediato dopoguerra, si presenta passeggiando spregiudicatamente per le vie parigine con un abbigliamento \"eretico\" diventando protagonista della vita mondana.\nIl suo esistenzialismo per\u00f2 si discosta da quello del suo amico Jean-Paul Sartre nel momento in cui questo assume dei connotati politici; per Novella Parigini essere esistenzialista significava essere liberi anche da ogni tendenza o legame politico oltre che sentimentale, la sua era una libert\u00e0 che si muoveva solo verso l'emancipazione dell'uomo dall'autorit\u00e0 di forme concettuali date come assolute che sovrastano il pensiero amputandolo delle sue infinite possibilit\u00e0 e solo da tale consapevolezza, dice, pu\u00f2 scaturire quella libert\u00e0 totale che poi va a configurarsi come scelta e responsabilit\u00e0. Le sue trasgressioni, i suoi eccessi, erano un modo per sperimentare le nuove possibilit\u00e0 offerte dal pensiero libero e non un atteggiamento eversivo o rivoluzionario. Alla domanda su cosa intendesse per Arte, rispondeva: \u00abUn'esplicazione del pensiero, non del sentimento... del pensiero\u00bb. Per quanto riguarda il surrealismo in Novella Parigini questo assume caratteristiche differenti da quelle teorizzate da Andr\u00e9 Breton, non aveva nulla a che fare con l'inconscio e con l'onirico, era solo una forma espressiva per esplicare il pensiero liberamente, scelta comunque influenzata dalla sua amicizia con Salvador Dal\u00ed, che fu anche suo maestro.\nHa esposto in molte citt\u00e0 del mondo, anche in Cina; le poste francesi hanno emesso un francobollo riproducente un suo dipinto e numerosi quadri sono esposti in varie chiese (vedi anche K. Puccini, 1985 ed E.Echeoni, 1999). Si impegn\u00f2 per la difesa di via Margutta minacciata dalla speculazione edilizia che voleva trasformare gli \"atelier\" d'arte in mini-appartamenti, e la rassegna dei \"Cento Pittori\" da lei voluta gi\u00e0 dal 1955 ed alla quale ha partecipato insieme ad artisti affermati e soprattutto sconosciuti, per offrire loro una chance.\nDagli inizi degli anni settanta fino alla sua morte inizia un intenso sodalizio pittorico con Elvino Echeoni il quale ora ne cura la fondazione. Nel 1993 muore e viene sepolta nel Cimitero del Verano\nDopo la sua morte sono state ritrovate alcune lettere di Gabriele D'Annunzio (tra cui una delle prime stesure de \"La pioggia nel pineto\") alla madre di Novella Emilia, nelle quali \u00e8 proprio \"il vate\" a dare il nome a Novella e a fornire le istruzioni del funzionamento di un talismano \"infallibile\" da lui regalatole.\nIl comune di Olbia le ha intitolato una via nella localit\u00e0 turistica di Porto Rotondo."}
{"id": "1341631", "revid": "31092", "url": "https://it.wikipedia.org/wiki?curid=1341631", "title": "Gothelo II", "text": ""}
{"id": "1341632", "revid": "287204", "url": "https://it.wikipedia.org/wiki?curid=1341632", "title": "Paolo Baratta (pittore)", "text": "Biografia.\nAllievo a Parma del pittore Cecrope Barilli presso il Regio Istituto d'Arte, complet\u00f2 la sua formazione artistica a Roma; dal 1911 fu docente presso l'Accademia Parmense di Belle Arti, dove occup\u00f2 la cattedra che fu del suo primo maestro.\nFu anche consigliere e assessore comunale a Parma, dove si impegn\u00f2 nella protezione del patrimonio artistico e monumentale minacciato dai progetti di rinnovamento e risanamento dell'amministrazione civica; nella sua opera di difesa delle beccherie della Ghiaia realizzate dall'architetto Bettoli (poi comunque abbattute) coinvolse anche il poeta Gabriele d'Annunzio.\nA soli 15 anni aveva gi\u00e0 sviluppato un'eccezionale capacit\u00e0 di disegnare. Nel 1892 vinse all'Istituto d'Arte il primo premio del concorso speciale di figura ed espose a Genova il dipinto \"Povera mamma\", mentre l'anno seguente espose a Parma \"Visita al convento\", \"Orfani\", \"Approfittando\" e \"L'attesa\".\nNel 1896 concorse al pensionato romano con il dipinto \"So che tu credi\" e vinse la borsa di studio per frequentare l'Accademia libera del nudo di Roma.\nQui frequent\u00f2 anche lo studio di Ludovico Seitz, entrando in contatto con i pittori Luigi Serra, Cesare Maccari e Giulio Aristide Sartorio, nonch\u00e9 con il movimento dei Nazareni di cui Seitz faceva parte. Rientr\u00f2 a Parma nel 1899.\nNel 1911, scomparso il maestro Cecrope Barilli, vinse il concorso per la sua sostituzione e occup\u00f2 la cattedra per 35 anni, collaborando nel 1913 alla decorazione del palazzo delle Poste di Parma. Nel 1925 affresc\u00f2 con l'allegoria del \"Commercio\" la fascia di coronamento delle facciate dell'ex palazzo della Camera di commercio.\n\u00c8 stato presidente dell'Accademia delle Belle Arti di Parma, dove ebbe come allievo Luigi Carpi.\nI suoi dipinti sono conservati nelle collezioni private degli eredi, nella Galleria Nazionale, nella Pinacoteca Stuard e in diverse chiese (dei Cappuccini, di Sant'Alessandro) di Parma; i suoi affreschi si trovano nell'oratorio delle Missioni, nel conservatorio delle Maestre Luigine, nelle chiese di San Leonardo e San Quintino, nel Palazzo delle Poste di Parma (allegorie della Musica, dell'Agricoltura, del Lavoro e del Commercio) e a Padova, nella Basilica del Santo.\nLa citt\u00e0 di Parma gli ha intitolato nel 1954 una strada laterale di via Savani."}
{"id": "1341635", "revid": "287204", "url": "https://it.wikipedia.org/wiki?curid=1341635", "title": "Goffredo I di Verdun", "text": "Origine.\nCome ci viene confermato dal documento n\u00ba 212 del \"Mittelrheinisches Urkundenbuch, I\", Goffredo era figlio del conte di Bidgau e Methingau, Gozlin, e di Uda, figlia del conte Gerardo, nipote di Adalardo il Siniscalco, e della moglie (di cui era il secondo marito), Oda di Sassonia.Gozlin o Goslino di Bidgau era figlio del conte di Bidgau (pagus Bedensis), Vigerico e di Cunegonda, nipote del re dei Franchi occidentali, Luigi II, detto il Balbo, come ci conferma il documento n\u00ba 179 del \"Mittelrheinisches Urkundenbuch, I\".Goffredo inoltre aveva anche queste parentele:\nBiografia.\nDopo la morte del padre, Goffredo divenne conte di Bidgau come ci conferma il documento n\u00ba 205 del \"Mittelrheinisches Urkundenbuch, I\", datato 1\u00e0 novembre 959. Secondo un documento del \"Cartulaire de l'abbaye Saint-Vanne de Verdun\", nel 960 Goffredo viene citato come conte di Verdun. Il documento n\u00ba 41 delle \"Chartes et documents de l'abbaye de Saint Pierre au Mont Blandin \u00e0 Gand\", datato 11 aprile 969, inerente ad una donazione venne controfirmato da Goffredo (\"Godefridi comitis\").\nSecondo le \"Gesta Episcoporum Cameracensium\", nel 973, Goffredo, assieme ad Arnolfo succedettero come conti di Hainaut rispettivamente a Rinaldo, che governava la contea di Mons e ad Guarnieri, che governava la contea di Valenciennes, perch\u00e9, in quello stesso anno, secondo la \"Sigeberti Chronica\" Rinaldo assieme al fratello, Guarnieri, furono uccisi da Reginardo e Lamberto, i figli di un precedente conte di Hainaut, Reginardo III; Reginardo si impadron\u00ec delle contee e solo nel 974, Goffredo si impose nella contea di Mons; infatti in quell'anno Goffredo e la moglie, nel documento n\u00ba 86 del \"Cartulaire de la ville de Gand, Chartes et documents T. I, Liber traditionum sancti Petri Blandiniensis\", datato 21 gennaio 974, ringraziano per essere entrati in possesso della contea.\nIl documento n\u00ba 51 delle \"Chartes et documents de l'abbaye de Saint Pierre au Mont Blandin \u00e0 Gand\", datato 21 gennaio 979, ci documenta una donazione fatta da Goffredo, assieme alla moglie, Matilde.\nQuando, nel 979, ancora secondo le \"Gesta Episcoporum Cameracensium\", approfittando che il re di Germania e imperatore, Ottone II di Sassonia era impegnato a combattere gli Slavi e si trovava a Polida (\"Polidam\"), in Polonia, il re dei Franchi occidentali, Lotario IV, attacc\u00f2 la Lotaringia, Goffredo con l'altro conte di Hainaut, Arnolfo, che governava la contea di Valenciennes, si opposero a Lotario IV.\nSecondo la lettera n\u00ba 1 delle \"Epistol\u00e6 Bambergenses, Bibliotheca rerum germanicarum V\", nel 980, Goffredo, sempre con Arnolfo, segu\u00ec l'imperatore, Ottone II, nella spedizione in Italia.\nNel 983, dopo la morte di Ottone II, prese posizione contro il cugino di Ottone II, Enrico il Litigioso, che avrebbe voluto usurpare il trono destinato ad Ottone III. Secondo il \"Richeri Historiarum III\", nel 985, Lotario IV attacc\u00f2 la Lotaringia e si impadron\u00ec della citt\u00e0 di Verdun, e Goffredo, che l'aveva difesa valorosamente, venne fatto prigioniero.\nGoffredo, assieme al conte Arnolfo, viene citato dal re di Germania e imperatore, Ottone III di Sassonia nel documento n\u00ba 44 datato 20 maggio 988 degli \"Ottonis III diplomata\" (\"Godefridi et Arnulfi comitem\"). Secondo il \"Richeri Historiarum IV\", nel 995, Goffredo, con due dei suoi figli (\"Godefridus comes cum duobus filiis suis\") prese parte all'incontro dei vescovi Lorenesi con il legato papale, avvenuto a Mouzon.\nGoffredo viene citato ancora dall'imperatore, Ottone III nel documento n\u00ba 238 datato 6 aprile 997 degli \"Ottonis III diplomata\". Infine secondo la \"Chronica Albrici Monachi Trium Fontium\", Reginardo gli strapp\u00f2 la contea di Mons, divenendo cos\u00ec Reginardo IV di Mons.\nDopo questo avvenimento, di Goffredo non si hanno pi\u00f9 notizie; \"Le n\u00e9crologe de la cath\u00e9drale de Verdun\" (non consultato) riporta la morte di Goffredo il 3 settembre, senza riportare l'anno; si presume che sia morto tra il 998 ed il 1002; fu tumulato nel monastero di San Pietro di Gand.\nCol documento n\u00ba 492 dei \"Heinrici II Diplomata\", l'imperatore, Enrico II, conferma una donazione fatta dal figlio, Federico, anche per le anime dei propri genitori, Goffredo e Matilde.\nMatrimonio e discendenza.\nNel 963, aveva sposato Matilde di Sassonia, che, secondo l\"Annalista Saxo\", era figlia di Ermanno, duca di Sassonia, della famiglia Billunghi, e di Ildegarda di Westerburg; Matilde era vedova di Baldovino III, conte di Fiandra e d'Artois; il matrimonio, ricordando che Matilde era vedova di Baldovino, viene riportato da diverse fonti, tra cui il \"Sigeberti Auctarium Affligemense\" e due volte dall\"Annalista Saxo\" ed anche dalla \"Chronica Albrici Monachi Trium Fontium\", dove Goffredo \u00e8 citato come Goffredo delle Ardenne.Goffredo I da Matilde ebbe otto (oppure undici) figli:"}
{"id": "1341637", "revid": "149587", "url": "https://it.wikipedia.org/wiki?curid=1341637", "title": "Molina (Vietri)", "text": ""}
{"id": "1341640", "revid": "348618", "url": "https://it.wikipedia.org/wiki?curid=1341640", "title": "Susanne G\u00e4rtner", "text": "Biografia.\n\u00c8 laureata in lingua e letteratura tedesca. Prima di intraprendere la carriera cinematografica, lavora all'UNESCO, Organizzazione delle Nazioni Unite per l'Educazione, la Scienza e la Cultura; in seguito sceglie un'altra strada, assecondando la passione per l'arte della recitazione e studiando a tempo pieno per diventare attrice. Dal 2005 al 2007 \u00e8 la protagonista, su ZDF, della soap \"La strada per la felicit\u00e0\", interpretando Julia Gravenberg. Ritorna sul set nel 2008 come guest star, con Roman Rossa e Lucie Muhr.\nIl 27 novembre 2007 nasce il figlio Arthur Callum."}
{"id": "1341642", "revid": "13604", "url": "https://it.wikipedia.org/wiki?curid=1341642", "title": "Kendrik Extrication Device", "text": ""}
{"id": "1341643", "revid": "1428919", "url": "https://it.wikipedia.org/wiki?curid=1341643", "title": "Mario Tosi (egittologo)", "text": "Laureato in giurisprudenza, risiedeva dal 2002 a Mondov\u00ec ed \u00e8 stato insignito della Medaglia d'oro della Pubblica Istruzione. Collaboratore scientifico della Sovrintendenza al Museo delle antichit\u00e0 egizie di Torino dal 1965, ha compiuto importanti ricerche nel villaggio di Deir el-Medina, all'interno della necropoli di Tebe, effettuando trascrizioni e raccogliendo un'ampia documentazione fotografica. Ha pubblicato numerosi lavori sul tema, sulla condizione femminile e sulla religiosit\u00e0 nell'Antico Egitto."}
{"id": "1341644", "revid": "125123986", "url": "https://it.wikipedia.org/wiki?curid=1341644", "title": "Cazuza", "text": "Biografia.\nFiglio del produttore discografico Jo\u00e3o Ara\u00fajo e di Maria L\u00facia Ara\u00fajo, Cazuza visse fin da piccolo a contatto con la musica, influenzato dalla tradizione della musica brasiliana. Nacque subito in lui una predilezione per le musiche drammatiche e malinconiche come quelle di Cartola, Lupic\u00ednio Rodrigues, Dolores Duran, e Maysa. Cominci\u00f2 a scrivere testi per brani musicali e poesie dal 1965.\nNel 1974 ebbe l'occasione di trascorrere una breve vacanza a Londra dove scopr\u00ec la musica dei Led Zeppelin, di Janis Joplin e dei Rolling Stones, musicisti dei quali divent\u00f2 presto estimatore.\nNel 1978 Cazuza si iscrisse all'universit\u00e0, ma abbandon\u00f2 il corso di giornalismo dopo tre sole settimane per cominciare a lavorare con suo padre nell'etichetta discografica Som Livre.\nNel 1980 ritorn\u00f2 a Rio de Janeiro, dove si un\u00ec al gruppo teatrale Asdr\u00fabal Trouxe o Trombone. In questa occasione ebbe opportunit\u00e0 di conoscere il cantautore L\u00e9o Jaime che lo present\u00f2 a una band in cerca di un cantante: i Bar\u00e3o Vermelho. Con questa band Cazuza cominci\u00f2 la sua carriera di cantante e autore. \nNel 1985 con i Bar\u00e3o Vermelho partecip\u00f2 alla manifestazione Rock in Rio, uno dei pi\u00f9 importanti festival musicali del continente sudamericano: fu allora che Caetano Veloso defin\u00ec Cazuza il pi\u00f9 grande poeta della sua generazione. Nello stesso anno Cazuza scopr\u00ec di aver contratto il virus dell'HIV e poco dopo lasci\u00f2 la band per aver la possibilit\u00e0 di comporre ed esprimersi, musicalmente e poeticamente, nel modo pi\u00f9 autonomo e libero possibile. Cazuza scomparve poco tempo dopo, il 7 luglio 1990, a causa di complicazioni della malattia.\nNella sua carriera registr\u00f2 solamente cinque dischi, ma lasciando pi\u00f9 di 222 brani, 78 dei quali inediti, 34 per altri interpreti. Un sesto disco fu pubblicato postumo.\nLa sua vita \u00e8 narrata nel film \"\" del regista Walter Carvalho."}
{"id": "1341646", "revid": "1494169", "url": "https://it.wikipedia.org/wiki?curid=1341646", "title": "Mario Tosi", "text": ""}
{"id": "1341651", "revid": "287204", "url": "https://it.wikipedia.org/wiki?curid=1341651", "title": "Gilberto di Lotaringia", "text": "Origine.\nEra il figlio primogenito del Conte di Hainaut, dall'876 circa all'898 e poi duca di Lotaringia, Reginardo e della moglie, Hersenda (o Alberada) (secondo i \"Flodoardi Annales\" era fratello di Reginardo, che secondo gli \"Iacobi de Guisia Annales Hanoni\u00e6\" era figlio di Reginardo di Lorena e di Hersenda o Alberada), di cui non si conoscono gli ascendenti.&lt;br&gt;Reginardo di Lotaringia pur non essendovi alcuna fonte primaria che documenti che sia figlio di Giselberto di Maasgau, gli \"Iacobi de Guisia Annales Hanoni\u00e6\", in diversi passaggi citano Reginardo, come conte di una zona a sud della Frisia, nella parte bassa della Mosa e della moglie (come sostiene il \"Ruodolfi Fuldensis Annales\", dopo averla rapita ed essersi rifugiato in Aquitania, Giselberto spos\u00f2 una figlia di Lotario), Ermengarda, figlia del re d'Italia, re di Lotaringia e imperatore carolingio, Lotario I, e di Ermengarda di Tours; mentre sempre gli \"Iacobi de Guisia Annales Hanoni\u00e6\", lo citano come discendente da Manicherio (Meginhere), sia nel paragrafo VIII. XII, in cui lo cita come \"Raginerus dictus Longi-colli\", che nel paragrafo VIII. XXXIX.\nBiografia.\nEgli succedette al padre nel governo di Maasgau e fu Abate commendatario di San Massimin e di Stablo e Malmedy e secondo il \"Breve Chronicon Epternacense, Veterum Scriptorum IV\", fu Abate commendatario di Echternach, dopo il padre, confermando che era in carica nel 924, ma non prese mai i voti.&lt;br&gt;Secondo per\u00f2 la studiosa e professoressa di storia medievale, Rosamond McKitterick, dal re dei Franchi occidentali, che era anche re di Lotaringia, Carlo III, non gli concesse il ducato di Lotaringia.&lt;br&gt;Comunque all'inizio del X secolo, Gilberto viene citato, col titolo di duca, dal paragrafo 11 dell\"Ex Sigehardi Miraculis S. Maximini\" (\"Gisilbertus admodum iuvenis dux\"), mentre, secondo il documento n\u00ba 159 del \"Mittelrheinisches Urkundenbuch, vol. I\", del 19 gennaio 916, Carlo III lo cita tra i suoi fedeli (\"fidelium nostrorum\").\nSecondo i \"Flodoardi Annales\", nel 920, Giselberto si schier\u00f2 contro Carlo III il Semplice, appoggiandosi, in un primo tempo al re dei Franchi orientali, Enrico I di Sassonia, come conferma il \"Richeri Histori\u00e6 I\".\nIl re francese Carlo III venne deposto nel 922 da Roberto. Carlo rimase Re in Lotaringia e tent\u00f2 di riconquistare l'intera Francia da questa piazzaforte, ma venne imprigionato nel 923; allora Enrico I di Sassonia, si impadron\u00ec della Lotaringia, e Gilberto lo contrast\u00f2 cercando di renderi indipendente.&lt;br&gt;In quel periodo, nel 924, secondo i \"Flodoardi Annales\", Giselberto fu fatto prigioniero da cognato, Berengario, conte di Namur e fu liberato per l'intervento del fratello, il Conte di Hainaut, Reginardo.\nNel 925, nello stesso anno in cui, secondo il \"Widukindi I\", Gilberto, definito giovane (\"adolescentem\") e di nobile e antica famiglia (\"nobili genere ac familia antiqua natus\") si fidanz\u00f2 con la figlia di Enrico I di Sassonia, Gilberto giur\u00f2 fedelt\u00e0 al Re Enrico l'Uccellatore di Germania come duca di Lotaringia.&lt;br&gt;Gilberto poi spos\u00f2 la figlia di Enrico, Gerberga, nel 928 circa, e, in quello stesso anno, secondo il documento n\u00ba 169 del \"Mittelrheinisches Urkundenbuch, vol. I\", del 928, Gisleberto si autodefinisce duca di Lotaringia, e, come si pu\u00f2 vedere nel documento n\u00ba 30 del \"Heinrici I diplomata\", datato ottobre 931, viene confermato duca da Enrico I.\nGilberto dopo la morte di Enrico I, nel 936, cerc\u00f2 di mantenere il suo ducato indipendente, cercando dapprima l'alleanza col nuovo re di Francia, Luigi IV, dove il re aveva meno inferenza negli affari del suo ducato; poi per\u00f2, secondo i \"Flodoardi Annales\", nel 938, si scontr\u00f2 con Liugi IV. Gilberto rimase praticamente indipendente per circa tre anni sin quando, secondo il \"Liudprandi Antapodosis IV\", non venne in contrasto col cognato, il Re di Germania, Ottone I; Gilberto si alle\u00f2 con Eberardo di Franconia e lo storico britannico, Timothy Reuter, specializzato nello studio della Germania medievale, nel suo \"Germany in the Early Middle Ages, 800-1056\", sostiene che i ribelli vennero sconfitti a Birten ed a Andernach e qua, Eberardo fu ucciso, mentre Gilberto anneg\u00f2 nell'attraversamento del Reno, come viene confermato dal \"Reginonis Chronicon, Continuator Reginonis Trevirensis\".&lt;br&gt;La Lorena, dopo la sua morte, venne affidata ad Enrico I di Baviera.\nMatrimonio e discendenza.\nGilberto aveva sposato Gerberga, figlia del re dei Franchi orientali, Enrico I di Sassonia, come conferma il \"Richeri Histori\u00e6 I\", e di Matilde di Ringelheim (secondo il \"Liudprandi Antapodosis IV\", Gerberga era sorella del Re di Germania, Ottone I, che, a sua volta, secondo il \"Widukindi Res Gest\u00e6 Saxonic\u00e6\" era figlio di Enrico I e Matilde); nel 939, dopo essere rimasta vedova di Gilberto, Gerberga, secondo il \"Reginonis Chronicon, Continuator Reginonis Trevirensis\", spos\u00f2 il re dei Frnanchi occidentali, Luigi IV.&lt;br&gt;Gilberto dalla moglie, Gerberga, ebbe quattro figli:"}
{"id": "1341653", "revid": "1305772", "url": "https://it.wikipedia.org/wiki?curid=1341653", "title": "Reginardo di Lotaringia", "text": "Origine.\nPur non essendovi alcuna fonte primaria che documenti che sia figlio di Giselberto di Maasgau, gli \"Iacobi de Guisia Annales Hanoni\u00e6\", in diversi passaggi citano Reginardo, come conte di una zona a sud della Frisia, nella parte bassa della Mosa e della moglie (come sostiene il \"Ruodolfi Fuldensis Annales\", dopo averla rapita ed essersi rifugiato in Aquitania, Giselberto spos\u00f2 una figlia di Lotario), Ermengarda, figlia del re d'Italia, re di Lotaringia e imperatore carolingio, Lotario I, e di Ermengarda di Tours; mentre sempre gli \"Iacobi de Guisia Annales Hanoni\u00e6\", lo citano come discendente da Manicherio (Meginhere), sia nel paragrafo VIII. XII, in cui lo cita come \"Raginerus dictus Longi-colli\", che nel paragrafo VIII. XXXIX.\nDi Giselberto di Maasgau non si conoscono con esattezza gli ascendenti. Secondo la professoressa di storia medievale all'Universit\u00e0 di Cambridge, Rosamond McKitterick, nel suo \"Frankish Kingdoms under the Carolingians 751-987 (1983) (Longman, London and New York)\" a pagina 230. molto probabilmente discendeva da Vichinghi di origine danese, stabilitisi sul basso corso della Mosa, a sud della Frisia, all'inizio del IX secolo. Una seconda ipotesi lo collega ad un Reginardo, figlio di Meginhere, un nobile alla corte di Carlomagno.\nBiografia.\nEgli era il capo del clan dei \"Reginardi\", un'importante famiglia nobile della Lotaringia. Egli succedette al padre nel governo di Maasgau e, secondo il \"Breve Chronicon Epternacense, Veterum Scriptorum IV\", fu Abate commendatario di Echternach tra 897 ed il 915, di Maastricht da prima del maggio 898 e di Stablo e Malmedy tra il 900 ed il 902, ma non prese mai i voti.\nEgli era Conte di Mons quando, nell'870, secondo il paragrafo XIV.X degli \"Iacobi de Guisia Annales Hanoni\u00e6\", assieme al vescovo di Liegi, Franco, inviarono un'armata in Valacria a combattere i Vikinghi arrivati dalla Danimarca, precisando poi nel paragrafo XIV.XVI, che i Vikinghi erano guidati da Rollone e che erano arrivati in Valacria dopo aver depredato le coste inglesi (\"Angliam spoliatam\"); Reginardo ricevette l'aiuto di Radboldo di Frisia, discendente dall'ultimo re di Frisia, Redbaldo, ma i Frisoni furono sconfitti e Reginardo fu costretto a ritirarsi; anche il monaco e cronista normanno Guglielmo di Jumi\u00e8ges, autore della sua \"Histori\u00e6 Normannorum Scriptores Antiqui\", afferma che Reginardo (\"Rainerium Longi-colli\"), assieme a Radboldo di Frisia, combatt\u00e9 contro Rollone, fu sconfitto e dovette ritirarsi; continuando, per\u00f2 afferma che Reginardo fu catturato e consegnato a Rollone, e che la moglie di Reginardo fu costretta ad uno scambio di prigionieri e, per riavere il marito, dovette pagare un riscatto in oro e argento.\nReginardo, definito duca di Hesbaye e conte di Hainaut, secondo la \"Chronica Albrici Monachi Trium Fontium\" combatt\u00e9 i Vikinghi ancora nell'876, ottenendo la vittoria. Un Reginardo compare anche nell'assedio di Parigi (885-886) dell'886.\nNel capitolato 877 a Quierzy, egli compare come uno dei reggenti del regno durante l'assenza di Carlo il Calvo, impegnato nella campagna d'Italia: infatti, come suo padre, Giselberto, Reginardo viene citato al punto 15 del documento scritto da Carlo il Calvo, nel giugno 877, inerente all'appoggio che i notabili del regno avrebbero dovuto dare al figlio di Carlo, Luigi II il Balbo, in caso di guerra contro i Franchi orientali.\nReginardo era originariamente favorevole al re di Lotaringia, Sventibaldo e, nell'895, secondo gli \"Annales Vedastini\", che lo citano come conte di Hainaut, si era schierato con Sventiboldo.Secondo il \"Reginonis Chronicon\", pur essendo un consigliere fidato di Sventiboldo l'alleanza col re, nell'898, si ruppe e a Reginardo fu intimato di lasciare il regno; allora assieme ad altri membri della nobilt\u00e0, con i loro familiari e le loro suppellettili si radunarono a Durfost, non lontano da Maastricht, e quando Sventiboldo tent\u00f2 di assediarli, invocarono il re dei Franchi occidentali, Carlo il Semplice, che accorse in Lotaringia, ma fu costretto a ritirarsi nel suo regno. Molto probabilmente, in quell'anno, perse la contea di Hainaut a favore di Sigardo.\nAncora secondo il \"Reginonis Chronicon\", Carlo il Semplice, nell'899, s'incontr\u00f2 a Sankt Goar con Sventiboldo e l'Imperatore Arnolfo, padre di Sventiboldo, per sanzionare la pace, ed in seguito a questo accordo, Sventibaldo pot\u00e9 riprendere l'assedio di Durfost, imponendo ai nobili rivoltosi di lasciare la Lotaringia dopo averli privati di tutti i loro domini.\nDopo la morte di Arnolfo di Carinzia, in quello stesso anno il fratellastro di Sventiboldo, Luigi il Fanciullo, figlio legittimo di Arnolfo, succedette al padre come re dei Franchi orientali e nello stesso tempo fu eletto re di Loraringia, spodestando Sventiboldo, che venne ucciso dai ribelli in battaglia nell'agosto del 900.\nIl rapporto con Ludovico fu buono, anche se nomin\u00f2 Gebeardo come suo rappresentante in Lorena e poi duca di Lotaringia, come si pu\u00f2 vedere nel documento n\u00ba 16 del \"Ludwik das kind diplomata\", datato settembre 902, in cui Ludovico cita Reginardo come un suo collaboratore fedelissimo; poi nel documento n\u00ba 50 ancora del \"Ludwik das kind diplomata\", datato novembre 906, in cui Ludovico cita Reginardo come illustre conte; ed infine nel documento n\u00ba 57 sempre del \"Ludwik das kind diplomata\", datato febbraio 908, in cui Ludovico cita Reginardo come egregio conte.\nProbabilmente Reginardo non recuper\u00f2 l'Hainaut perch\u00e9 mor\u00ec prima di Sigardo, ma, alla morte di Gebeardo nel 910, in battaglia contro gli Ungheresi, Reginardo ne fu il successore. Egli guid\u00f2 i suoi vassalli nell'opposizione a Corrado I di Franconia e nell'elezione di Carlo il Semplice quale loro re. Egli ottenne il titolo di Margravio da Carlo nel 915. Egli non venne mai indicato come Duca di Lotaringia, ma fu il comandante militare della regione sotto Carlo.\nReginardo mor\u00ec a Meerssen tra il 25 agosto 915 ed il 19 gennaio 916. Altre fonti riportano la sua data di morte il 15 novembre 915.\nAlla sua morte, gli succedette il figlio Gilberto.\nMatrimonio e discendenza.\nReginardo aveva preso in moglie Hersinda, come risulta da un documento dell'Histoire de Lorraine, Tomes II, datato 886, inerente ad una donazione, in cui Reginardo viene citato con la moglie, Hersenda (\"Ragenarius comes\u2026et coniuge mea Hersenda\"), che altri documenti citano col nome di Alberada: un documento dell\"'Opera diplomatica et historica, Tomes I\", datato 10 febbraio 968, inerente ad una donazione fatta dalla nuora, Gerberga, in suffragio delle anime del primo marito, Gilberto e dei suoceri Reginardo e Alberada (\"senioris nostri pi\u00e6 memori\u00e6 Gisleberti suique\u2026patris\u2026et matris Rageneri et Albrad\u00e6\") . Comunque, indipendentemente dal nome, di lei non si conoscono gli ascendenti e Guglielmo di Jumi\u00e8ges narra che, dopo che il marito era stato catturato e consegnato a Rollone, Hersinda o Alberada fu costretta ad uno scambio di prigionieri e, per riavere il marito, dovette pagare un riscatto in oro e argento.Reginardo dalla moglie ebbe tre figli:"}
{"id": "1341654", "revid": "767487", "url": "https://it.wikipedia.org/wiki?curid=1341654", "title": "Il sindaco", "text": "Il sindaco \u00e8 un film drammatico del 1996 di Ugo Fabrizio Giordani. \u00c8 tratto dalla commedia di Eduardo De Filippo \"Il sindaco del rione Sanit\u00e0.\"\nTrama.\nDon Antonio Barracano vive in una grande villa in una citt\u00e0 degli Stati Uniti d'America. Con Antonio c'\u00e8 la moglie Armida, molto pi\u00f9 giovane di lui, per amore della quale ha abbandonato il suo passato da camorrista. La coppia ha tre figli, i due maschi e la femmina Geraldina, che vivono con i genitori. Antonio \u00e8 onorato e rispettato dalla comunit\u00e0 italiana locale, di cui \u00e8 la figura di riferimento.\nHa inoltre in casa, da trentacinque anni, il suo medico personale, Fabio Della Ragione, che lo assiste e gli fa da factotum, e che \u00e8 in procinto di ritornare in Italia per dedicarsi ad un'onesta carriera negli ultimi anni di vita.\nLa famiglia Barracano sta preparando una grande festa di compleanno per festeggiare i 75 anni di Antonio.\nUn giorno per\u00f2, dopo che il \"Sindaco\" ha risolto una controversia legata ad un debito tra due piccoli delinquenti locali, si presenta in casa Rafiluccio Santaniello accompagnato da Rituccia, sua compagna in avanzata gravidanza. Rafiluccio rivela a Don Antonio che \u00e8 sul punto di uccidere suo padre, ricco fornaio con giovane convivente a carico, poich\u00e9 \u00e8 stato da questi diseredato e cacciato di casa per motivi futili, ma soprattutto a causa di Rituccia, di cui il padre non tollerava le umili origini.\nBarracano, colpito dalle parole del giovane nonch\u00e9 dalla sua dignit\u00e0, convoca in casa il ricco fornaio, il signor Arturo, per ascoltare la storia raccontata da lui.\nSiccome l'uomo sembra restio a parlarne, Don Antonio gli racconta di come lui stesso, quando era guardiano di pecore molti anni prima, era stato costretto ad uccidere un pecoraio rivale a causa di una rissa, e a causa di ci\u00f2 era fuggito in America dove aveva costruito il suo \"regno\"; in base a quell'esperienza, aveva compreso che l'unico modo per lavarsi le mani da una carriera cos\u00ec brutale \u00e8 quella di amare i figli con ardore immenso. Ma il rifiuto del fornaio a perdonare il figlio persiste; anzi, l'uomo manca gravemente di rispetto a Don Antonio che, dominandosi, si limita a mandarlo via.\nDopo aver esaminato la situazione e aver parlato con Rafiluccio, don Antonio, accompagnato da Fabio, si reca al negozio di Santaniello per fargli l'ultima proposta di riconciliazione. Ma l'uomo non demorde anzi, approfittando che sono soli, accoltella Don Antonio ad un fianco. Don Antonio, per\u00f2, non intende denunciare il fatto per evitare che i suoi stessi figli diano vita a una faida contro Santaniello per vendicare il padre. Fa quindi promettere a Fabio di mantenere il silenzio sull'accaduto. Gli chiede poi di sostenerlo durante la festa di compleanno.\nDon Antonio, presentendo la fine e riuscendo a dominare il dolore, appare alla sua festa di compleanno annunciando il suo \"ritiro\" da capo della comunit\u00e0: \"Un uomo non pu\u00f2 prendersi cura di tutto un quartiere. (...) Ho sempre cercato di credere che il mondo fosse rotondo. Ma ora io vi chiedo: per piacere, fatelo un poco quadrato\".\nCon la complicit\u00e0 di Fabio, sistema definitivamente la questione Santaniello obbligando Arturo a firmare un grosso assegno e a intestare uno dei suoi negozi al nipote nascituro. Finalmente Don Antonio si accascia a terra, stremato dal dolore, mentre tutti cercano di soccorrerlo. Scosso da quanto accaduto, Fabio decider\u00e0 di non rispettare la volont\u00e0 di Antonio e rivelare tutta la storia di Santaniello, affinch\u00e9 i colpevoli vengano puniti e il mondo diventi \"un po' meno rotondo e un po' pi\u00f9 quadrato\"."}
{"id": "1341655", "revid": "92723", "url": "https://it.wikipedia.org/wiki?curid=1341655", "title": "Gebeardo di Lotaringia", "text": "Origine.\nPur non essendovi alcuna fonte primaria che lo documenti (viene per\u00f2 citato nel \"Reginonis Chronicon\", assieme ai fratelli, Eberardo e Rodolfo) era figlio di Udo di Neustria, il capostipite della stirpe dei Corradiani, che prese il nome da suo figlio, Corrado il Vecchio e della moglie, che, secondo alcuni storici, tra cui il medievalista, Donald C. Jackman, era Giuditta, la figlia del conte di Linz- und Argengau, Corrado, futuro conte di Parigi e di Adelaide d'Alsazia. Secondo altri Udo ebbe pi\u00f9 di una moglie.Udo di Neustria era un nobile carolingio discendente da una famiglia installata nella zona orientale del regno dei Franchi. Suo padre era il conte di Lahngau, Gerardo (\u2020 prima dell'879), mentre sua madre era sorella di Ernesto, conte nel Nordgau, Alsazia, capostipite dei duchi di Baviera.\nBiografia.\nGebeardo era membro di una delle famiglie pi\u00f9 potenti tra i Franchi, durante il regno dell'Imperatore Arnolfo e di suo figlio, re dei Franchi orientali, Luigi il Fanciullo; suo nipote, Corrado, figlio di suo fratello, Corrado il Vecchio, alla morte di Luigi il Fanciullo, nel 911, fu eletto re dei Franchi orientali.Gebeardo fu Conte di Rheingau dal 897 al 906.\nDopo la morte dell'Imperatore Arnolfo, avvenuta, secondo il \"Reginonis Chronicon\" nell'899, Luigi il Fanciullo, figlio legittimo di Arnolfo, succedette al padre come re dei Franchi orientali e nello stesso tempo fu eletto re di Loraringia, spodestando il fratellastro, Sventibaldo, che venne ucciso dai ribelli in battaglia nell'agosto del 900.\nIl \"Reginonis Chronicon\" cita Gebeardo assieme ai fratelli, Eberardo e Rodolfo, nel 902, in occasione della lotta sostenuta contro gli esponenti della famiglia Babenberg, Adalberto, Adalardo e Enrico (figli di Enrico di Franconia); nel conflitto trovarono la morte, sia suo fratello Eberardo che Enrico dei Babemberg, mentre Adalardo, che era stato fatto prigioniero fu fatto decapitare per ordine dello stesso Gebeardo.\nIl rapporto con Ludovico fu buono: lo nomin\u00f2 suo rappresentante in Lorena e poi duca di Lotaringia, come si pu\u00f2 vedere nel documento n\u00ba 20 del \"Ludwik das kind diplomata\", datato giugno 903, in cui Ludovico cita Gebeardo come un suo collaboratore fedele e Duca del regno (\"Kebehart dux regni quod a multis Hlotharii dicitur\").Viene citato ancora nel documento n\u00ba 35 del \"Ludwik das kind diplomata\", datato agosto 904.\nAncora il \"Reginonis Chronicon\" cita Gebeardo che, assieme al fratello, Corrado il Vecchio, all'inizio del 906, riprese la lotta contro Adalberto dei Babenberg; nel conflitto, pur vittorioso, trov\u00f2 la morte suo fratello Corrado.\nIn quello stesso anno, nel mese di settembre, col documento n\u00ba 48 del \"Ludwik das kind diplomata\", re Ludovico lo conferma conte di Wormsgau.\nGebeardo viene citato ancora in due documenti del \"Ludwik das kind diplomata\": il n\u00ba 53, datato marzo 907, ed il n\u00ba 70, datato dicembre 909, in cui re Ludovico lo conferma conte di Wetterau.\nSecondo il \"Continuator Reginonis Trevirensis\" Gebeardo mor\u00ec nel 910, in Baviera, nei pressi di Augusta, combattendo contro gli Ungari nella battaglia di Rednitz, arrestandone l'avanzata.Dopo la sua morte, come duca di Lotaringia gli succedette Reginardo.\nMatrimonio e discendenza.\nSi spos\u00f2 con Ida, di casata non pervenutaci, ma che, secondo alcuni storici, tra cui il medievalista, Donald C. Jackman, era la sorella di Ermanno, Arcivescovo di Colonia, discendente dai conti di Grabfeld.Gebeardo dalla moglie ebbe due figli:"}
{"id": "1341659", "revid": "125682094", "url": "https://it.wikipedia.org/wiki?curid=1341659", "title": "Ottone di Lotaringia", "text": " Viene talvolta indicato col nome di Ottone I per distinguerlo da Ottone della Bassa Lotaringia.\nOrigine.\nSecondo il \"Widukindi liber II\", era figlio del Conte di Verdun, Ricwin e della prima moglie, di cui non si conosce il nome, ma che secondo la \"Reginonis Chronicon\" era la figlia di Engilrammo e della moglie, Friderada; Engilrammo definito \"uomo potente\" (\"potenti viro\") ed era ciambellano, maestro dei portieri e amministratore del fisco di Carlo il Calvo.&lt;br&gt;Di Ricwin di Verdun, un nobile alla corte del re di Lotaringia, Sventiboldo, non si conoscono gli ascendenti.\nBiografia.\nLa madre di Ottone era probabilmente una liudolfingia. Questo giustifica sia il suo nome che la benevolenza del re di Germania e futuro imperatore, Ottone I: infatti Ottone fu nominato ad un alto incarico da Ottone I: secondo il \"Widukindi liber II\", Ottone I lo elev\u00f2 a Duca di Lotaringia, poco dopo aver sconfitto Eberardo di Franconia e Gilberto di Lorena, nel 940, dopo che Enrico di Sassonia, il fratello di Ottone I (Enrico di Sassonia, secondo lo storico britannico, Timothy Reuter, specializzato nello studio della Germania medievale, nel suo \"Germany in the Early Middle Ages, 800-1056\", dopo la morte di Gilberto di Lorena, il precedente duca, aveva ottenuto dal fratello il Ducato di Lotaringia), non avendo avuto la capacit\u00e0 di governare effettivamente la Lorena, forse a causa della sua passata ribellione, nel 940, sempre secondo Timothy Reuter, aveva fatto ritorno in Sassonia; inoltre Ottone venne nominato tutore di Enrico, figlio di Gilberto, il defunto Duca di Lorena\nIn un documento della \"Histoire de Lorraine\", datato 15 marzo 942, il vescovo di Metz, Adalberone lo cita col titolo di duca (ducis nostri Ottonis).&lt;br&gt;Ottone lo troviamo ancora citato col titolo di duca (\"Ottonis ducis\"), nel documento n\u00ba 52 del \"Ottonis I diplomata\", datato 17 novembre 942, inerente ad una donazione fatta dal re di Germania, Ottone I.\nOttone mor\u00ec poco dopo: la morte di Ottone viene riportata dal \"Reginonis Chronicon, Continuator Reginonis Trevirensis\", nel 943 e la Lorena, dopo la sua morte, venne affidata ad Corrado il Rosso, figlio di Werner; anche il \"Widukindi liber II\" riporta la notizia della morte di Ottone, nel 943 e conferma che gli succedette Corrado il Rosso, precisando che poi spos\u00f2 la figlia di Ottone I.\nDiscendenza.\nDi Ottone non si conoscono n\u00e9 eventuali mogli n\u00e9 eventuali figli."}
{"id": "1341665", "revid": "11036603", "url": "https://it.wikipedia.org/wiki?curid=1341665", "title": "Casale di Apigliano", "text": ""}
{"id": "1341669", "revid": "47767", "url": "https://it.wikipedia.org/wiki?curid=1341669", "title": "Vigerico di Bidgau", "text": "Sua moglie Cunigonda era figlia di Ermentrude, nata nell'875, figlia di re Luigi II di Francia, il cui nonno Ludovico il Pio era figlio di Carlo Magno.\nDal 915 o 916 fu il conte palatino di Lotaringia ed \u00e8 considerato il fondatore della dinastia delle Ardenne.\nFamiglia e figli.\nEgli spos\u00f2 Cunigonda, figlia di Ermentrude, a sua volta figlia di Luigi II di Francia. Essi ebbero:"}
{"id": "1341670", "revid": "1209850", "url": "https://it.wikipedia.org/wiki?curid=1341670", "title": "Pietro Bolzon", "text": "Biografia.\nTrasferito adolescente a Roma, divenne un sostenitore del socialismo; complet\u00f2 gli studi universitari di giurisprudenza, e nel 1904 emigr\u00f2 in Svizzera, ove conobbe l'ambiente degli anarchici frequentato in quel periodo anche da Benito Mussolini. Dopo diversi altri trasferimenti, part\u00ec per l'Argentina; qui si dedic\u00f2 all'attivit\u00e0 di pubblicista e alla politica. Il 17 luglio 1911 fu iniziato in Massoneria nella Loggia di Buenos Aires \"Federico Capanella\", dipendente dal Grande Oriente d'Italia, il 10 agosto 1915 divenne Maestro.\nNel 1915 fu richiamato per la prima guerra mondiale, rimpatri\u00f2 e fu assegnato alla fanteria come tenente di complemento.\nCombatt\u00e9 nelle file del 14\u00ba Reggimento fanteria \"Pinerolo\", prima di passare alla specialit\u00e0 Arditi, nella quale consegu\u00ec il grado di capitano in forza al 137\u00b0 Reggimento fanteria della Brigata \"Barletta\".\nNel conflitto fu ferito in pi\u00f9 occasioni, restandone mutilato ed invalido, e venendo insignito di una Medaglia d'argento, una di bronzo e della Croce di guerra al valor militare.\nCongedato, fu l'ideatore ed il fondatore dell'Associazione Arditi d'Italia; negli anni a venire ne sarebbe stato anche il presidente. Fu tra i fondatori dei Fasci di combattimento nel novembre 1919, e per essi fu candidato a Milano nello stesso anno. Abile nel disegno, ide\u00f2 il manifesto elettorale per quelle votazioni Pochi giorni dopo le elezioni fu tratto in arresto con imputazioni di attentato alla sicurezza dello stato e banda armata. Nel gennaio successivo fu accusato di porto abusivo d'armi.\nEntrato nel comitato centrale fascista, membro della direzione del Partito Nazionale Fascista, fu nominato segretario dei fasci di combattimento di Milano e detenne quella carica sino al 1921, quando, mentre usciva il suo libro \"Fiamma nera\", fu inviato a Genova a governare l'organizzazione dei fasci locali e nel 1922 quelli di Trapani. \u00c8 al comando delle forze fasciste siciliane al congresso del PNF il 24 ottobre a Napoli, pochi giorni prima della Marcia su Roma. Vice-segretario generale del Partito Nazionale Fascista dal 1922 al 1923. Nel 1923 fu inviato a Rieti come alto commissario politico del fascismo.\nFu Alto Commissario del fascismo, Console generale della Milizia Volontaria di Sicurezza Nazionale e lugotenente generale per meriti speciali.\nNel frattempo era diventato direttore del giornale \"L'Ardito\" ed ebbe collaborazioni con \"Roma futurista\". Su \"L'Ardito\" disegn\u00f2 anche diverse vignette satiriche di qualche eco politica.\nFu eletto deputato alla Camera nel 1924 (sempre riconfermato, lo sarebbe rimasto sino al 1939), nel 1939 divenne Consigliere nazionale della Camera dei fasci e delle corporazioni fino al febbraio 1943.\nNel 1924 scrisse \"Superando il gorgo\", e nel 1925 fu dato alle stampe il suo libro \"Oltre il muro e la fossa\", di argomento politico. Nello stesso anno fu nominato Vicepresidente della Cassa nazionale infortuni, carica che avrebbe mantenuto sino al 1933.\nViene chiamato nel 1926 alla presidenza della Commissione per la riorganizzazione della Cinematografia.\nDal novembre 1926 al dicembre 1928 fu sottosegretario di stato per le colonie. Del 1928 \u00e8 il suo libro \"L'elogio della stirpe\".\nIl 21 gennaio 1929 fu chiamato al Consiglio di Stato, nel quale sedette fino all'11 ottobre 1944. \nSu proposta del presidente di quest'ultimo Ente, fu nominato Senatore del Regno il 6 febbraio 1943.\nIn questi anni fu insignito del Gran cordone dell'Ordine della Corona d'Italia, del Gran cordone dell'Ordine coloniale della Stella d'Italia e fu nominato Grande ufficiale dell'Ordine dei S.S. Maurizio e Lazzaro.\nNel 1943 rifiut\u00f2 di aderire alla Repubblica Sociale Italiana. Nel 1944 fu deferito all'Alta Corte di Giustizia per le Sanzioni contro il Fascismo, che il 16 novembre ne prescrisse la decadenza dal mandato senatoriale."}
{"id": "1341672", "revid": "125718556", "url": "https://it.wikipedia.org/wiki?curid=1341672", "title": "Ernst Mayr", "text": "Considerato uno dei pi\u00f9 importanti studiosi dell'evoluzione, si \u00e8 dedicato in particolare ai meccanismi che presiedono alla \"speciazione\", cio\u00e8 alla differenziazione di due specie da una specie genitrice. Negli ultimi anni rivolse la sua attenzione alla storia e alla filosofia della biologia e su come le caratteristiche delle scienze biologiche le distinguessero dalla scienze fisiche.\nBiografia.\nNel 1926 ottiene la laurea all'et\u00e0 di 21 anni in Scienze biologiche e ottiene la carica di assistente al Dipartimento ornitologico del Museo di Berlino. Nel 1931 \u00e8 assunto dall'American Museum of Natural History, presso il quale diviene \"Curator Emeritus\" del Dipartimento di Ornitologia. Nel 1942 pubblica \"Systematics and the Origin of Species\".\nNel 1947 fonda la rivista \"Evolution\", giornale della \"Society for the Study of Evolution\". Nel 1953 ottiene un incarico di insegnamento all'Universit\u00e0 di Harvard. Nel 1959 commemora il centenario della teoria di Darwin pubblicando \"Darwin and the evolutionary theory in biology\". Nel 1983 vince il Premio Balzan per la zoologia. Muore all'et\u00e0 di 100 anni.\nIdee.\nIn qualit\u00e0 di biologo di formazione tradizionale, Mayr era spesso molto critico nei confronti dei primi approcci matematici all'evoluzione, come quelli di J.B.S. Haldane, e nel 1959 chiam\u00f2 notoriamente tali approcci \"genetica a sacco (\"beanbag genetics\")\". In modo simile, Mayr fu anche piuttosto critico nei confronti dell'evoluzione molecolare e di studi come quelli di Carl Woese. Gli attuali studi molecolari sull'evoluzione e la speciazione indicano che sebbene la speciazione allopatrica sia la norma, ci sono numerosi casi di speciazione simpatrica in gruppi con maggiore mobilit\u00e0, come gli uccelli. I meccanismi precisi della speciazione simpatrica, tuttavia, sono solitamente una forma di microallopatria determinata dalle variazioni nell'occupazione di nicchia tra gli individui all'interno di una popolazione.\nIn molti dei suoi scritti, Mayr respinse il riduzionismo nella biologia evolutiva, sostenendo che le pressioni evolutive agiscono sull'intero organismo, non sui singoli geni, e che i geni possono avere effetti diversi a seconda degli altri geni presenti. Sostenne la necessit\u00e0 di uno studio dell'intero genoma, piuttosto che di singoli geni isolati. Dopo aver formulato il concetto di \"specie biologica\" nel 1942, Mayr ha svolto un ruolo centrale nel dibattito sul problema delle specie e su quale fosse il miglior concetto di specie. Difese strenuamente il concetto di specie biologica contro le molte definizioni di \"specie\" proposte da altri.\nMayr era uno schietto difensore del metodo scientifico e spesso stimol\u00f2 accesi dibattiti nella comunit\u00e0 scientifica. Ad esempio, nel 1995, ha criticato la ricerca di intelligenza extra-terrestre (SETI), condotta dal collega professore di Harvard Paul Horowitz, come uno spreco di risorse universitarie e studentesche per la sua incapacit\u00e0 di affrontare e rispondere a una domanda scientifica. Oltre 60 eminenti scienziati, guidati da Carl Sagan, hanno in seguito confutato le critiche.\nMayr ha rifiutato l'idea di una visione dell'evoluzione centrata sul gene e ha criticato aspramente ma educatamente le idee di Richard Dawkins. Mayr ha insistito sul fatto che l'intero genoma dovrebbe essere considerato come l'obiettivo della selezione, piuttosto che i singoli geni:\"The idea that a few people have about the gene being the target of selection is completely impractical; a gene is never visible to natural selection, and in the genotype, it is always in the context with other genes, and the interaction with those other genes make a particular gene either more favorable or less favorable. In fact, Dobzhansky, for instance, worked quite a bit on so-called lethal chromosomes which are highly successful in one combination, and lethal in another. Therefore people like Dawkins in England who still think the gene is the target of selection are evidently wrong. In the 30s and 40s, it was widely accepted that genes were the target of selection, because that was the only way they could be made accessible to mathematics, but now we know that it is really the whole genotype of the individual, not the gene. Except for that slight revision, the basic Darwinian theory hasn't changed in the last 50 years.\"\nL'idea che poche persone hanno che il gene sia il bersaglio della selezione \u00e8 del tutto impraticabile; un gene non \u00e8 mai visibile alla selezione naturale e, nel genotipo, \u00e8 sempre nel contesto di altri geni e l'interazione con questi altri geni rende un particolare gene pi\u00f9 favorevole o meno favorevole. In effetti, Dobzhansky, ad esempio, ha lavorato parecchio sui cosiddetti cromosomi letali che hanno molto successo in una combinazione e letali in un'altra. Pertanto le persone come Dawkins in Inghilterra che pensano ancora che il gene sia l'obiettivo della selezione sono evidentemente sbagliate. Negli anni '30 e '40 era ampiamente accettato che i geni fossero l'obiettivo della selezione, perch\u00e9 quello era l'unico modo in cui potevano essere resi accessibili alla matematica, ma ora sappiamo che \u00e8 davvero l'intero genotipo dell'individuo, non il gene. A parte quella leggera revisione, la teoria darwiniana di base non \u00e8 cambiata negli ultimi 50 anni."}
{"id": "1341675", "revid": "1372005", "url": "https://it.wikipedia.org/wiki?curid=1341675", "title": "Gozlin", "text": "Biografia.\nFiglio di Vigerico e di Cunigonda.\nSuo bisnonno era Luigi II di Francia.\nFamiglia e figli.\nSpos\u00f2 Oda di Metz, figlia del conte Gerardo di Metz. Essi ebbero:"}
{"id": "1341685", "revid": "547992", "url": "https://it.wikipedia.org/wiki?curid=1341685", "title": "Mary Stavin", "text": "Biografia.\nMary Stavin \u00e8 nota al grande pubblico anche per la partecipazione a due film di James Bond: \"Octopussy - Operazione piovra\" e \"007 - Bersaglio mobile\", in cui ha interpretato l'agente Kimberley Jones.\nHa inciso un singolo musicale con George Best intitolato \"Shape Up and Dance\".\nVive a Beverly Hills, in California, col marito, un uomo d'affari britannico, da cui ha avuto una figlia."}
{"id": "1341690", "revid": "228587", "url": "https://it.wikipedia.org/wiki?curid=1341690", "title": "Stile eclettico", "text": ""}
{"id": "1341694", "revid": "2032913", "url": "https://it.wikipedia.org/wiki?curid=1341694", "title": "Stereogum", "text": "Stereogum \u00e8 un sito web statunitense gestito da Scott Lapatine, Amrit Singh, Brandon Stosuy, Jon McMillan e Jim Jazwiecki. Lanciato nel 2003 da Scott Lapatine come punto d'incontro creativo, il sito ha concentrato la sua attenzione sulla musica indie e il gossip. In breve l'interesse di \"Stereogum\" per il gossip ha virato verso la diffusione di news di carattere musicale e al giorno d'oggi vi troviamo MP3 legalmente scaricabili, anteprime di video musicali, date dei tour musicali, recensioni delle esecuzioni live e una serie di rubriche su nuove uscite e artisti emergenti.\nA fine 2006 \"Stereogum\" ha ricevuto una donazione da parte del Pilot Group di Bob Pittman e dell'ex Direttore dell'Ufficio Digitale di MTV, Jason Hirschhorn."}
{"id": "1341699", "revid": "69529561", "url": "https://it.wikipedia.org/wiki?curid=1341699", "title": "Cemiterio do Caju", "text": ""}
{"id": "1341700", "revid": "62898", "url": "https://it.wikipedia.org/wiki?curid=1341700", "title": "Cocktail sort", "text": ""}
{"id": "1341702", "revid": "697352", "url": "https://it.wikipedia.org/wiki?curid=1341702", "title": "Crema di latte", "text": ""}
{"id": "1341703", "revid": "1543377", "url": "https://it.wikipedia.org/wiki?curid=1341703", "title": "Sindone di Torino", "text": "La Sindone di Torino, nota anche come Sacra Sindone o Santa Sindone, \u00e8 un lenzuolo di lino conservato nel Duomo di Torino, sul quale \u00e8 visibile l'immagine di un uomo che porta segni interpretati come dovuti a maltrattamenti e torture compatibili con quelli descritti nella passione di Ges\u00f9. Molte persone identificano l'uomo con Ges\u00f9 e il lenzuolo con quello usato per avvolgerne il corpo nel sepolcro.\nIl termine \"sindone\" deriva dal greco \u03c3\u03b9\u03bd\u03b4\u03ce\u03bd (\"sindon\"), che indicava un ampio tessuto, come un lenzuolo, e che se specificato poteva essere di lino di buona qualit\u00e0 o tessuto d'India. Anticamente il termine \"sindone\" era generico e non collegato alla sepoltura, ma oggi il termine \u00e8 ormai diventato sinonimo del lenzuolo funebre di Ges\u00f9.\nNel 1988, l'esame del carbonio-14 sulla Sindone, eseguito contemporaneamente e indipendentemente dai laboratori di Oxford, Tucson e Zurigo, ha datato la sindone in un intervallo di tempo compreso tra il 1260 e il 1390, periodo corrispondente all'inizio della storia della Sindone certamente documentata. Ciononostante, la sua autenticit\u00e0 continua a essere propugnata da una serie di autori.\nLe esposizioni pubbliche della Sindone sono chiamate ostensioni (dal latino \"ostendere\", \"mostrare\"). Le ultime sono state nel 1978, 1998, 2000, 2010, 2013 (quest'ultima soltanto televisiva), dal 19 aprile al 24 giugno 2015 e l'11 aprile 2020 (anche quest'ultima solo televisiva, in occasione del sabato santo occorso durante la pandemia di COVID-19).\nStoria.\nGli storici sono d'accordo nel ritenere documentata con sufficiente certezza la storia della Sindone a partire dalla met\u00e0 del XIV secolo: risale infatti al 1353 la prima testimonianza storica.\nLirey.\nLa prima notizia riferita con certezza alla Sindone che oggi si trova a Torino risale al 1353: il 20 giugno il cavaliere Goffredo (Geoffroy) di Charny, che ha fatto costruire una chiesa nella cittadina di Lirey dove risiede, dona alla collegiata della stessa chiesa un lenzuolo che dichiara essere la Sindone che avvolse il corpo di Ges\u00f9. Egli non spiega per\u00f2 come ne sia venuto in possesso.\nIl possesso della Sindone da parte di Goffredo \u00e8 comprovato anche da un medaglione votivo ripescato nel 1855 nella Senna, conservato al Museo Cluny di Parigi: su di esso sono raffigurati la Sindone (nella tradizionale posizione orizzontale con l'immagine frontale a sinistra), le armi degli Charny e quelle dei Vergy, il casato di sua moglie Giovanna.\nAlcune notizie su questo periodo ci vengono dal cosiddetto \"memoriale d'Arcis\", una lettera indirizzata nel 1389 da Pietro d'Arcis, vescovo di Troyes, all'antipapa Clemente VII (che era riconosciuto in quel momento in Francia come papa legittimo) per protestare contro l'ostensione organizzata in quell'anno da Goffredo II, figlio di Goffredo. D'Arcis scrive che la Sindone era stata esposta una prima volta circa trentaquattro anni prima, quindi nel 1355 (alcuni storici propendono invece per la data del 1357, dopo la morte di Goffredo, ucciso in battaglia a Poitiers il 19 settembre 1356), attirando in loco molti fedeli e donazioni, fatto che aveva portato il suo predecessore, Enrico di Poitiers, ad indagare sui fatti. I teologi consultati da Enrico di Poitiers, aggiunge, avevano assicurato che non poteva esistere una Sindone con l'immagine di Ges\u00f9, perch\u00e9 i Vangeli ne avrebbero sicuramente parlato, e inoltre durante le indagini un pittore aveva confessato di averla dipinta; ma d'Arcis non ne indica il nome. Secondo quanto riportato da d'Arcis il suo predecessore aveva quindi aperto un procedimento contro il decano di Lirey per via di sospetti sull'autenticit\u00e0 del telo, ma come conseguenza questo era stato nascosto, perch\u00e9 non potesse essere sequestrato ed esaminato. Sempre secondo il memoriale sarebbe stato il decano della collegiata di Lirey, al tempo Robert de Caillac, che aveva effettuato la prima ostensione, ad essersi procurato il telo.\nSul memoriale d'Arcis sono per\u00f2 stati sollevati dubbi, soprattutto da fonte autenticista. Non si conoscono altre conferme che Enrico di Poitiers abbia effettivamente aperto un'inchiesta; in una sua lettera a Goffredo di Charny del 1356 non fa alcun cenno alla Sindone. Alcuni storici suggeriscono che Pietro d'Arcis volesse far dichiarare falsa la Sindone, nuovamente esposta all'adorazione dopo alcuni decenni, perch\u00e9 essa attirava i pellegrini a Lirey, facendo cos\u00ec calare le entrate della cattedrale di Troyes, in quanto proprio nel 1389 il tetto di quest'ultima era crollato e la sua ricostruzione richiese certamente molto denaro; questo tuttavia non spiegherebbe l'assenza di ostensioni da parte dei Charny nei decenni precedenti.\nGoffredo II invia a sua volta un memoriale di segno contrario, e nel 1390 l'antipapa Clemente VII decreta una soluzione di compromesso, emanando 4 bolle: da una parte \u00e8 autorizzata l'esposizione della Sindone a patto che si dichiari che si trattava di una \"pictura seu tabula\", cio\u00e8 un dipinto (\u00absi dica ad alta voce, per far cessare ogni frode, che la suddetta raffigurazione o rappresentazione non \u00e8 il vero Sudario del Nostro Signore Ges\u00f9 Cristo, ma una pittura o tavola fatta a imitazione del Sudario\u00bb); dall'altra, a Pietro d'Arcis \u00e8 chiesto di cessare le critiche contro il telo.\nNei decenni successivi scoppia una disputa per il possesso della Sindone. All'incirca nel 1415 il conte Umberto de la Roche, marito di Margherita di Charny, figlia di Goffredo II, prende in consegna il lenzuolo per metterlo al sicuro in occasione della guerra tra la Borgogna e la Francia. Margherita si rifiuta poi di restituirlo alla collegiata di Lirey reclamandone la propriet\u00e0. I canonici la denunciano, ma la causa si protrae per molti anni e Margherita comincia a organizzare una serie di ostensioni nei viaggi in giro per l'Europa (intanto Umberto muore nel 1448). Nel 1449 a Chimay, in Belgio, dopo una di queste ostensioni il vescovo locale ordina un'inchiesta, a seguito della quale Margherita deve mostrare le bolle papali in cui il telo viene definito una raffigurazione e come conseguenza l'ostensione venne interrotta e lei venne espulsa dalla citt\u00e0. Negli anni successivi continua a rifiutare di restituire la Sindone finch\u00e9, nel 1453, la vende ai duchi di Savoia. Successivamente, nel 1457, a causa di questi suoi comportamenti viene scomunicata.\nChamb\u00e9ry.\nI Savoia conservano la Sindone nella loro capitale, Chamb\u00e9ry, dove nel 1502 fanno costruire una cappella apposita; nel 1506 ottengono da Giulio II l'autorizzazione al culto pubblico della Sindone con messa e ufficio proprio.\nLa notte tra il 3 e il 4 dicembre 1532, la cappella in cui la Sindone \u00e8 custodita va a fuoco, e il lenzuolo rischia di essere distrutto: un consigliere del duca, due frati del vicino convento e alcuni fabbri forzano i cancelli e si precipitano all'interno, riuscendo a portare in salvo il reliquiario d'argento che era gi\u00e0 avvolto dalle fiamme. Alcune gocce d'argento fuso sono cadute sul lenzuolo bruciandolo in pi\u00f9 punti.\nLa Sindone \u00e8 affidata alle suore clarisse di Chamb\u00e9ry, che la riparano applicando dei rappezzi alle bruciature pi\u00f9 grandi e cucendo il lenzuolo su una tela di rinforzo. Nel frattempo, poich\u00e9 si \u00e8 diffusa la voce che la Sindone sia andata distrutta o rubata, si tiene un'inchiesta ufficiale che, ascoltate le testimonianze di coloro che hanno visto il lenzuolo prima e dopo l'incendio, certifica che si tratta dell'originale. La Sindone viene di nuovo esposta pubblicamente nel 1534.\nNel 1535 il Ducato di Savoia entra in guerra: il duca Carlo III deve lasciare Chamb\u00e9ry e porta con s\u00e9 la Sindone. Negli anni successivi il lenzuolo soggiorna a Torino, Vercelli e Nizza; soltanto nel 1560 Emanuele Filiberto, successore di Carlo III, pu\u00f2 riportare la Sindone a Chamb\u00e9ry, dove rimane per diciotto anni.\nTorino.\nDopo aver trasferito la capitale del ducato da Chamb\u00e9ry a Torino nel 1563, nel 1578 il duca Emanuele Filiberto decide di portarvi anche la Sindone. L'occasione si presenta quando l'arcivescovo di Milano, San Carlo Borromeo, fa sapere che intende sciogliere il voto, da lui fatto durante l'epidemia di peste degli anni precedenti, di recarsi in pellegrinaggio a piedi a visitare la Sindone. Emanuele Filiberto ordina di trasferire la tela a Torino per abbreviargli il cammino, che San Carlo percorre in cinque giorni.\nLa Sindone, per\u00f2, non viene pi\u00f9 riportata a Chamb\u00e9ry: da allora rester\u00e0 sempre a Torino, salvo brevi spostamenti. Nel 1694 viene collocata nella nuova Cappella della Sacra Sindone, cappella appositamente costruita, edificata tra il Duomo e il Palazzo reale dall'architetto Guarino Guarini, successivamente la sindone viene trasferita e custodita nella Cattedrale di Torino, nell\u2019ultima cappella della navata sinistra, sotto la Tribuna Reale. \nNel 1706 Torino \u00e8 assediata dai francesi e la Sindone viene portata per breve tempo a Genova; dopo questo episodio non si muover\u00e0 pi\u00f9 per oltre duecento anni, rimanendo a Torino anche durante il periodo dell'invasione napoleonica. Solo nel 1939, nell'imminenza della Seconda guerra mondiale, viene nascosta nel santuario di Montevergine in Campania, dove rimane fino al 1946; questo \u00e8 a tutt'oggi il suo ultimo viaggio.\nIn occasione dell'ostensione pubblica del 1898, l'avvocato torinese Secondo Pia, appassionato di fotografia, ottiene dal re Umberto I il permesso di fotografare la Sindone. Superate alcune difficolt\u00e0 tecniche, il Pia esegue due fotografie e al momento dello sviluppo gli si manifesta un fatto sorprendente: l'immagine della Sindone sul negativo fotografico appare \"al positivo\", vale a dire che l'immagine stessa \u00e8 in realt\u00e0 un negativo. La notizia fa discutere e accende l'interesse degli scienziati sulla Sindone, dando inizio a un'epoca di studi che fino a oggi non si \u00e8 conclusa; ma non manca anche chi accusa il Pia di avere manipolato le lastre.\nNel 1931 viene eseguita una nuova serie di fotografie, affidata a Giuseppe Enrie. Per evitare polemiche, tutte le operazioni vengono svolte in presenza di testimoni e certificate da un notaio. Le fotografie di Enrie confermano la scoperta del Pia e dimostrano che non vi era stata alcuna manipolazione.\nNel 1939 la sindone viene nascosta in Campania, nell'abbazia di Montevergine, dove rimane fino al 1946 per poi tornare a Torino. Nel 1959 viene fondato il Centro Internazionale di Sindonologia con lo scopo di promuovere studi e ricerche sulla Sindone di Torino.\nNel 1973 vengono effettuati i primi studi scientifici diretti, a opera di una commissione nominata dal cardinale Michele Pellegrino. Una campagna di studi pi\u00f9 approfondita si svolge nel 1978, quando la Sindone viene messa per cinque giorni a disposizione di due gruppi di studiosi, uno statunitense (lo STURP) e uno italiano.\nNel 1983 muore Umberto II di Savoia, ultimo re d'Italia: nel suo testamento egli lascia la Sindone in eredit\u00e0 al Papa. Giovanni Paolo II stabilisce che essa rimanga a Torino e nomina l'arcivescovo della citt\u00e0 suo custode.\nNel 1988 tre laboratori internazionali eseguono l'esame del carbonio 14: la Sindone viene datata agli anni 1260-1390, ma il risultato viene contestato da numerosi sindonologi.\nNella notte tra l'11 e il 12 aprile 1997 un incendio scoppiato nella Cappella della Sacra Sindone o Cappella del Guarini, mette di nuovo in pericolo la Sindone. La Sindone, tuttavia, non fu direttamente interessata dall'incendio poich\u00e9 il 24 febbraio 1993, per consentire i lavori di restauro della Cappella, era stata provvisoriamente trasferita (unitamente alla teca che la custodiva) al centro del coro della Cattedrale, dietro all'altare maggiore, protetta da una struttura di cristallo antiproiettile e antisfondamento appositamente costruita.\nNel 2002 la Sindone viene sottoposta a un intervento di restauro conservativo: vengono rimossi i lembi di tessuto bruciato nell'incendio del 1532 e i rattoppi applicati dalle suore di Chamb\u00e9ry; anche il telo di sostegno (la \"tela d'Olanda\") applicata nel 1534 viene sostituito. Il lenzuolo inoltre viene stirato meccanicamente per eliminare le pieghe e ripulito dalla polvere.\nNel 2009 la propriet\u00e0 sulla Sindone \u00e8 stata messa in discussione: secondo il costituzionalista Francesco Margiotta Broglio, con l'entrata in vigore della Costituzione repubblicana (1\u00ba gennaio 1948) la Sindone \u00e8 diventata propriet\u00e0 dello Stato italiano in base alla , comma 3, e il legato testamentario di Umberto II \u00e8 di conseguenza nullo. Si potrebbe assumere che la Santa Sede abbia ormai acquisito la propriet\u00e0 della Sindone per usucapione, essendo trascorso il termine di legge senza che lo Stato italiano ne abbia rivendicato la propriet\u00e0; tuttavia, essendo la Costituzione una fonte del diritto di rango superiore alle disposizioni di legge ordinaria disciplinanti la propriet\u00e0, la questione rimane controversa e di non facile soluzione. Sulla questione \u00e8 stata presentata un'interrogazione parlamentare.\nPer l'ostensione del 2010 iniziata il 10 aprile e terminata il 23 maggio, oltre 1 milione e 700\u00a0000 pellegrini hanno prenotato la visita alla Sindone presso il Duomo di Torino.\nL'ultima Ostensione si \u00e8 svolta dal 18 aprile al 24 giugno 2015. Il periodo \u00e8 stato pi\u00f9 lungo (67 giorni) rispetto a quello di altre esposizioni del Telo sia per la visita del Papa (avvenuta il 21 giugno) sia per la concomitanza con le celebrazioni del Giubileo Salesiano (200 anni dalla nascita di Don Bosco).\nIpotetica storia antecedente il 1353.\nParte di coloro che considerano la Sindone pi\u00f9 antica del 1353 prova anche a tracciarne la storia nei secoli precedenti.\nTra i fautori dell'autenticit\u00e0 del lino quale il lenzuolo funebre di Ges\u00f9, risalente alla Terra di Israele del I secolo, non manca chi sostiene l'ipotesi secondo cui la Sindone di Torino sarebbe da identificare con il \"mandylion\" o \"Immagine di Edessa\", un'icona di Ges\u00f9 molto venerata dai cristiani d'Oriente, scomparsa nel 1204 (questo spiegherebbe l'assenza di documenti che si riferiscano alla Sindone in tale periodo). In questo caso, occorrerebbe ipotizzare che il telo di Edessa, che \u00e8 descritto come un fazzoletto, fosse esposto solo ripiegato pi\u00f9 volte e in modo tale da mostrare unicamente l'immagine del volto.\nCaratteristiche generali.\nIl lenzuolo.\nLa Sindone \u00e8 un lenzuolo di lino di colore giallo ocra, avente forma rettangolare di dimensioni di circa 441\u00a0cm x 111\u00a0cm. In corrispondenza di uno dei lati lunghi, il telo risulta tagliato e ricucito per tutta la lunghezza a otto centimetri dal margine.\nIl lenzuolo \u00e8 tessuto a mano con trama a spina di pesce e con rapporto ordito-trama di 3:1.\nIl lenzuolo \u00e8 cucito su un telo di supporto, pure di lino, delle stesse dimensioni: il supporto originale, applicato nel 1534, \u00e8 stato sostituito nel 2002 con un telo simile pi\u00f9 recente.\nLe bruciature pi\u00f9 vistose sono state causate dall'incendio scoppiato il 4 dicembre 1532 nella \"Sainte Chapelle\" di Chamb\u00e9ry, in cui la Sindone rischi\u00f2 di essere distrutta. Un oggetto rovente (delle gocce d'argento fuso, oppure una parte del reliquiario) apr\u00ec nel lenzuolo numerosi fori di forma approssimativamente triangolare, disposti simmetricamente ai lati dell'immagine in quanto il lenzuolo era conservato ripiegato pi\u00f9 volte su s\u00e9 stesso. Nel 1534 le suore clarisse di Chamb\u00e9ry ripararono i danni cucendo sui fori delle pezze di tessuto e impunturando la Sindone su un telo di supporto della stessa grandezza. Nel 2002, in un intervento di restauro conservativo, tutti i rappezzi sono stati rimossi e il telo di supporto originale \u00e8 stato sostituito con un altro pi\u00f9 recente.\nAltre bruciature, pi\u00f9 piccole, formano quattro gruppi di fori approssimativamente circolari o lineari. Il colorito delle bruciature varia in ragione delle temperature alle quali furono esposti le parti di tessuti. In questo caso la Sindone doveva essere piegata in quattro (una volta nel senso della lunghezza e una nel senso della larghezza). Un'ipotesi per la loro formazione \u00e8 che la Sindone venisse esposta vicino a delle torce accese. Non si conosce l'evento che li produsse ma fu certamente anteriore al 1516, poich\u00e9 compaiono in una copia della Sindone dipinta in tale data e conservata a Lierre.\nL'immagine.\nIl lenzuolo riporta due immagini molto tenui che ritraggono un corpo umano nudo, a grandezza naturale, una di fronte (immagine frontale) e l'altra di schiena (immagine dorsale); sono allineate testa contro testa, separate da uno spazio che non reca tracce corporee. Sono di colore pi\u00f9 scuro di quello del telo.\nL'immagine appare essere la proiezione verticale della figura dell'Uomo della Sindone: le proporzioni del corpo sono infatti quelle che si osservano guardando una persona direttamente o in fotografia, mentre l'immagine ottenuta stendendo un lenzuolo a contatto col corpo dovrebbe apparire distorta, ad esempio il viso dovrebbe apparire molto pi\u00f9 largo.\nIl corpo raffigurato appare quello di un maschio adulto, con la barba e i capelli lunghi.\nL'immagine \u00e8 poco visibile a occhio nudo e pu\u00f2 essere percepita solo a una certa distanza (uno-due metri, mentre avvicinandosi sembra scomparire). Come scopr\u00ec Secondo Pia nel 1898, l'immagine \u00e8 \"al negativo\", cio\u00e8 i chiaroscuri sono invertiti rispetto a quelli naturali: infatti essa appare come \"positiva\" sul negativo fotografico acquisito in luce visibile. Si noti per\u00f2 che l'immagine appare come \"positiva\" su un positivo fotografico acquisito nell'infrarosso (8-14 micrometri).\nIl restauro del 2002.\nNel 2002 la Sindone \u00e8 stata sottoposta a un intervento di restauro conservativo: sono stati rimossi i lembi di tessuto bruciato nell'incendio del 1532 e i rattoppi applicati dalle suore di Chamb\u00e9ry; anche il telo di sostegno (la \"tela d'Olanda\") applicato nel 1534 \u00e8 stato sostituito. Il lenzuolo inoltre \u00e8 stato stirato meccanicamente per eliminare le pieghe e ripulito dalla polvere; a seguito della stiratura le dimensioni della Sindone sono aumentate di circa 5\u00a0cm in lunghezza e 2\u00a0cm in larghezza.\nLe modalit\u00e0 del restauro sono state criticate da diversi studiosi. Essi hanno criticato il fatto che non si sia colta l'occasione per eseguire nuovi esami: in particolare si sarebbe potuto ripetere il test del Carbonio 14 sui lembi di tessuto carbonizzato in modo da chiarire una volta per tutte i dubbi posti dagli autenticisti sull'esame del 1988.\nInoltre gli interventi eseguiti, in particolare la pulizia del lenzuolo eseguita con un aspiratore, hanno probabilmente alterato o rimosso dalla Sindone materiale che avrebbe potuto essere esaminato per fornire utili indicazioni.\nStudi scientifici.\nSecondo alcuni studiosi la Sindone \u00e8 tra gli oggetti pi\u00f9 studiati e dibattuti della storia dell'uomo. Se la datazione emersa dall'esame del C14 \u00e8 generalmente accettata dalla comunit\u00e0 scientifica, nessuna ipotesi formulata sulla formazione dell'immagine sul tessuto \u00e8 invece ritenuta soddisfacente e condivisa dagli studiosi.\nEsame del carbonio 14.\nIl pi\u00f9 celebre e importante esame compiuto sul telo, per la grande risonanza che ha avuto sui mezzi d'informazione, \u00e8 la datazione eseguita nel 1988 con la tecnica radiometrica del carbonio 14. Secondo il risultato dell'esame, eseguito separatamente da tre laboratori (Tucson, Oxford e Zurigo) su un campione di tessuto prelevato appositamente, il lenzuolo va datato nell'intervallo di tempo compreso tra il 1260 e il 1390. Questa datazione corrisponde al periodo in cui si ha la prima documentazione storica che si riferisca con certezza alla Sindone di Torino (1353).\nLa correttezza dell'esame del Carbonio 14 effettuato, riconosciuta valida dalla comunit\u00e0 scientifica, \u00e8 criticata o messa in dubbio dagli \"autenticisti\" sostenitori di un'origine pi\u00f9 antica, che si appoggiano ad altre osservazioni, presentate su riviste con decisamente minor fattore di impatto nella valutazione accademica, sostenendo che vi sarebbe la possibilit\u00e0 che il telo sia pi\u00f9 antico e originario del Medio Oriente.\nEsami sulle presunte tracce ematiche.\nI primi esami sulle presunte macchie di sangue furono condotti nel 1973 da G. Frache, E. Mari Rizzati ed E. Mari, membri della commissione scientifica nominata dal cardinale Pellegrino, su due fili di tessuto sindonico. I risultati furono negativi anche se Frache, Mari Rizzati e Mari precisarono che \"la risposta negativa fornita dalle analisi condotte non ci permette di dare un giudizio assoluto dell'esclusione della natura ematica del materiale esaminato\".\nUlteriori esami microscopici effettuati da Guido Filogamo e Alberto Zina non rilevarono la presenza di globuli rossi o di altri corpuscoli del sangue. Sia Frache sia Filogamo trovarono dei granuli di materiale colorante.\nNel 1978 il cardinale di Torino Ballestrero consent\u00ec allo STURP (Shroud of Turin Research Project) di analizzare la sindone. Furono premute strisce adesive sulla sindone per asportare delle particelle e furono prelevati alcuni fili. Nel 1980 Walter McCrone, microscopista consulente dello STURP, present\u00f2 due lavori allo STURP: sulla base di osservazioni microscopiche e analisi chimiche, egli annunci\u00f2 di avere trovate tracce di ocra rossa, cinabro (solfuro di mercurio, un colorante rosso molto diffuso nel Medioevo) e alizarina (un pigmento rosato di origine vegetale, al giorno d'oggi prodotto sinteticamente). Secondo McCrone, le risultanze del suo studio proverebbero che la sindone \u00e8 un dipinto. I due lavori furono tuttavia respinti dallo STURP, che espulse McCrone e incaric\u00f2 due propri membri (John Heller e Alan Adler) di compiere nuove analisi.\nHeller e Adler, contrariamente a McCrone, avrebbero rilevato con vari test chimici e fisici la presenza di emoglobina (analoghi risultati avrebbe raggiunto anche Pellicori), albumina e bilirubina e osservarono che le macchie di sangue si sciolgono completamente in una miscela di enzimi proteolitici, il che indicherebbe che siano composte interamente da sostanze proteiche, e non da pigmenti minerali o vegetali. Inoltre trovarono che gli aloni intorno alle macchie di sangue sarebbero composti da siero. Heller e Adler, pur ritrovando analoghe sostanze di quelle rinvenute da McCrone (ossido di ferro, proteine, pigmenti) arrivarono a conclusioni opposte, attribuendo la presenza di pigmenti a contaminazioni successive.\nLa conclusione dello STURP fu che le \"macchie di sangue\" sono costituite interamente da sangue. Le particelle di ossido di ferro, che McCrone identific\u00f2 come ocra rossa, possono anche essere residui del ferro presente nel sangue. Secondo Heller e Adler la spiegazione corretta sarebbe quest'ultima, in quanto l'ocra rossa non sarebbe costituita da ossido di ferro puro, ma conterrebbe normalmente rilevanti quantit\u00e0 di impurit\u00e0 come manganese, nickel e cobalto oltre che mercurio. I campioni sindonici, secondo Heller, non contengono quantit\u00e0 misurabili di nessuno di tali elementi, mentre contengono numerosi elementi (sodio, magnesio, alluminio, silicio, fosforo, zolfo, potassio, calcio, ferro) presenti nel sangue.\nGli studi di Heller e Adler sono stati criticati sotto diversi aspetti:\nNel 1982 la presenza di sangue fu rilevata anche da Baima Bollone, Jorio e Massaro, i quali, usando test immunologici, identificarono il sangue come umano di gruppo AB. Il loro test fu ripetuto (esclusa l'identificazione del gruppo sanguigno) dallo STURP, che ne conferm\u00f2 il risultato.\nLuigi Garlaschelli nota in merito che i test immunologici sarebbero tanto sensibili da rendere difficile discriminare tra campione e inquinamenti. Pi\u00f9 specificamente Vittorio Pesce Delfino nota che gli esami istochimici di Baima Bollone evidenziarono solo tracce di ferro, che Bollone attribu\u00ec a emoglobina. Nota Delfino che il ferro non indica univocamente l'emoglobina e che l'ossido di ferro, ad esempio, \u00e8 stato trovato nell'ocra rossa che \u00e8 stata riscontrata sulla tela.\nNel 2008 analisi eseguite per spettrometria Raman su polvere raccolta nel 1978 tra la Sindone e la tela d'Olanda posta sul retro hanno rilevato la possibile presenza di pigmenti, in accordo con le osservazioni di McCrone, e di emoglobina. Le analisi furono svolte da Giulia Moscardi, che tuttavia ritiene che i pigmenti siano da attribuire a contaminazioni successive e ritiene che l'ossido di ferro presente sia il risultato della degradazione dell'emoglobina.\nSecondo lo STURP e Baima Bollone, le ipotetiche macchie di sangue si sarebbero formate per contatto diretto con l'uomo avvolto nel lenzuolo. Garlaschelli fa notare tuttavia che il sangue, se ancora fluido, avrebbe dovuto lasciare delle macchie informi e che risulta fisicamente impossibile che il sangue di un corpo in quella posizione scorra sulla superficie esterna della capigliatura.\nSecondo uno studio del 2018, almeno la met\u00e0 delle macchie di sangue sulla Sindone potrebbero essere false: nessuna posizione del corpo le giustificherebbe\u00bb. L'analisi delle tracce ematiche visibili in corrispondenza del lato anteriore del torace (le ferite della lancia) sono compatibili col sanguinamento di un individuo in posizione eretta, mentre sono totalmente irrealistiche le macchie sul lato opposto, attribuite al sanguinamento delle medesime ferite, ma a morte gi\u00e0 avvenuta e in posizione supina.\nEsame del tessuto.\nLa forma della Sindone \u00e8 approssimativamente rettangolare. Prima del restauro del 2002 le dimensioni erano 437,7\u00a0cm il lato in basso (considerando la posizione ostensiva con la figura frontale a sinistra e dorsale a destra), 434\u00a0cm il lato alto, 112,5\u00a0cm a sinistra e 113 a destra. In seguito al restauro del 2002, durante il quale \u00e8 stato rimosso il telo di supporto sul quale era cucita, la distensione del telo ha prodotto un leggero aumento delle dimensioni: lato basso 441,5\u00a0cm, alto 442, sinistra 113, destra 113,7.\nLo spessore del tessuto \u00e8 di circa 0,34 millimetri. Il peso, valutato approssimativamente, \u00e8 di 2,450\u00a0kg.\nIl tessuto della Sindone \u00e8 stato esaminato da Virgilio Timossi, Silvio Curto (direttore del Museo egizio di Torino) e altri. Esso \u00e8 di lino filato a mano: le fibre presentano infatti irregolarit\u00e0 tipiche della lavorazione manuale. I fili del tessuto hanno uno spessore di circa 250 millesimi di millimetro e sono composti da una settantina di fibrille del diametro di 10-20 millesimi di millimetro. La filatura delle fibrille della Sindone \u00e8 in senso orario, o \"a Z\".\nDa un punto di vista archeologico le sindoni giudaiche del I secolo conosciute sono diverse da quella di Torino per tessuto, tessitura, torcitura del filo e disposizione intorno al corpo.\nUna sindone ritrovata ad Akeldam\u00e0 (analizzata al carbonio 14, e datata 50 a.C./70 d.C.) mostra molte differenze rispetto a quella di Torino: le braccia distese ai lati; collo, polsi e caviglie fermati con appositi bendaggi. Il tessuto era di lana, la struttura 1:1 (la sindone di Torino \u00e8 a spina di pesce 3:1), la trama \u00e8 a S (quella di Torino \u00e8 a Z).\nAltre sindoni risalenti allo stesso periodo confermano la presenza di trame pi\u00f9 semplici di quella di Torino, la pluralit\u00e0 di bendaggi e la filatura a S, ponendo seri dubbi sull'appartenenza della Sindone di Torino alla produzione sindonica dell'epoca di area ebraica.\nL'immagine della sindone manca di deformazioni tipiche dell'immagine che si pu\u00f2 formare nel contatto tra un corpo e una tela. La deformazione che si dovrebbe avere \u00e8 quella di un'immagine molto dilatata. Questo dovrebbe accadere in particolare per il volto: si tratta del noto effetto \u201cMaschera di Agamennone\u201d. Il volto dell'uomo sindonico invece non presenta questa dilatazione, il che \u00e8 scientificamente spiegabile solo con l'ipotesi che a lasciare l'impronta sia stato un bassorilievo poco aggettante. Si nota inoltre che l'immagine dorsale, essendo quella su cui premeva il peso del corpo dovrebbe avere maggiore intensit\u00e0 rispetto a quella frontale ma cos\u00ec non \u00e8.\nFinora tra i reperti pervenutici non \u00e8 stato rinvenuto un esemplare di tessuto del I secolo d.C. completamente compatibile con la Sindone, vale a dire un lenzuolo di lino intessuto a \"spina di pesce\" con un rapporto ordito-trama di 3:1. Invece se ne conosce uno di epoca medievale intessuto con intreccio identico a quello sindonico: \u00e8 custodito al Victoria and Albert Museum di Londra e risale al XIV secolo, epoca che coincide con la datazione della Sindone effettuata tramite l'esame del Carbonio 14. Sono anche stati ritrovati nell'area mediorientale alcuni sudari, o parti deteriorate di questi, risalenti all'incirca al periodo in cui dovrebbe essere vissuto Ges\u00f9, sia di lino sia di lana, con rapporti di ordito-trama di 1:1 o 2:2, tutti per\u00f2 caratterizzati da una filatura a \"S\" e dalla presenza di differenti teli e di corde (un metodo di fasciatura descritto anche nel vangelo di Giovanni).\nShimon Gibson, archeologo israeliano scopritore della sindone di Akeldam\u00e0, ha rinvenuto nel sepolcro una sindone per ricoprire il corpo e un panno separato, una sorta di \"fazzoletto\", per ricoprire solo il volto (usanza che permetteva a una persona data erroneamente per morta di non soffocare e di poter avvertire chi era nelle vicinanze urlando). Per la difformit\u00e0 rispetto a questo rinvenimento, in aggiunta alla fiducia sul risultato della datazione al C14, Gibson ritiene che la Sindone di Torino non sia autentica: \u00abuna sindone composta da un solo telo non pare rientrasse nella pratica comune all'epoca di Ges\u00f9\u00bb.\nEsame medico-legale.\nSecondo l'anatomopatologo Baima Bollone, la figura impressa corrisponde a quella di un corpo crocifisso irrigidito dal rigor mortis: \u00abLa struttura somatica \u00e8 fissata in una posizione del tutto innaturale [...] gli arti superiori sono flessi a circa 100\u00b0 il destro e 90\u00b0 il sinistro in corrispondenza delle spalle [...] il lenzuolo fu teso a ponte sul cadavere irrigidito nell'atteggiamento di lieve flessione del capo, [...], e anche delle ginocchia, intuitivamente assunto sulla croce [...] la marcata rigidit\u00e0 dei muscoli mimici e del collo, questa seconda comprovata dalla posizione del capo permanentemente flesso verso il torace, nonch\u00e9 dalle grandi masse muscolari del petto e delle cosce mostra che l'uomo della sindone era in stato di rigidit\u00e0 cadaverica\u00bb.\nSecondo il chimico Garlaschelli, la posizione del corpo non appare in linea con ci\u00f2 che avviene in un cadavere e le mani sono sovrapposte sul pube, ma in un morto ci\u00f2 non \u00e8 possibile, poich\u00e9 la posizione richiede che i muscoli siano in tensione oppure che le mani siano legate (ma sulla sindone non c'\u00e8 traccia di legacci), mentre \u00able braccia rilassate di un cadavere ricadrebbero pi\u00f9 gi\u00f9 e le mani si congiungerebbero solo sullo stomaco\u00bb. Il rigor mortis (tesi ad esempio sostenuta da Bollone) non giustifica la posizione poich\u00e9 se i muscoli di un cadavere vengono forzati, questi si rilassano.\nPresunti segni dei chiodi.\nPierre Barbet afferma di avere verificato, con esperimenti su cadaveri e su arti amputati, che in effetti la crocifissione nel palmo della mano non \u00e8 possibile, perch\u00e9 sotto il peso del corpo i tessuti molli della mano si lacerano: il crocifisso finirebbe presto per cadere dalla croce. Afferma quindi che il chiodo fu infisso nel polso, cosicch\u00e9 il corpo \u00e8 trattenuto in posizione dallo scheletro e dai legamenti, che possono reggere agevolmente il peso.\nSecondo Barbet, i chiodi furono infissi nello \"spazio di Destot\", una piccola apertura tra quattro ossicini del polso (semilunare, piramidale, capitato e uncinato). Egli ha osservato inoltre che un chiodo infisso in questa posizione lede il nervo mediano: questa lesione provoca al crocifisso un dolore acuto (si tratta dello stesso nervo interessato dalla sindrome del tunnel carpale) e causa la flessione del pollice. Infatti i pollici dell'Uomo della Sindone non sono visibili.\nQuasi tutti gli studiosi seguono l'opinione di Barbet, con un'eccezione degna di nota: Frederick Zugibe ritiene invece che i chiodi siano stati infissi alla base del palmo. Anche qui vi \u00e8 un passaggio tra le ossa del carpo e del metacarpo che permetterebbe al chiodo di trapassare l'arto senza produrre fratture e di uscire nella posizione che si osserva sulla Sindone.\nQuesti studiosi ritengono che la posizione dei chiodi nei polsi sia un indizio a supporto dell'autenticit\u00e0 della Sindone.\nRiguardo alle tecniche di crocefissione del periodo tuttavia si conosce poco: l'unico corpo con segni di crocefissione \u00e8 quello di Yehohanan ben Hagkol, le cui ossa sono state ritrovate nel quartiere \"Giv'at at HaMivtar\" a Gerusalemme Est. In base alle ricostruzioni effettuate partendo dai resti ritrovati, risalenti al I secolo, le mani erano presumibilmente legate e i piedi inchiodati, con i due calcagni trapassati da chiodi di ferro del diametro di 1\u00a0cm della lunghezza di circa 11,5\u00a0cm (caratteristiche del chiodo ritrovato nel calcagno destro, erroneamente stimato in un primo tempo in 17\u201318\u00a0cm di lunghezza) e la posizione dei piedi era ai lati della croce.\nPresunti segni di flagello.\nSulla Sindone si vedono circa 120 segni distribuiti lungo il corpo che, secondo gli autenticisti, sarebbero stati causati dal \"flagrum\", il flagello romano. Si nota tuttavia che da nessuno di questi segni si vedono tracce o rivoli di sangue come ci si aspetterebbe. Inoltre, gli ipotetici segni del flagello risulterebbero essere disposti in maniera particolarmente simmetrica e regolare su tutta l'immagine, evento improbabile in una flagellazione reale, e compatibile invece con una rappresentazione pittorica.\nLa presunta corona di spine.\nIn corrispondenza del cuoio capelluto si notano numerose impronte puntiformi e tondeggianti dall'aspetto di ferite da punta, da cui si dipartono diverse colature di sangue. Gli autenticisti le identificano con le ferite prodotte dalla corona di spine che, secondo i Vangeli, fu posta sul capo di Ges\u00f9. Non si hanno notizie storiche di altri casi di coronazione di spine (gli esegeti in genere presumono che si sia trattato di una trovata estemporanea dei soldati per deridere Ges\u00f9 \"re dei Giudei\"), per cui non si conosce come questa corona avrebbe potuto essere composta.\nSecondo alcuni studiosi e critici le colature del sangue sarebbero irrealistiche, dato che il sangue colando avrebbe impastato i capelli, dando vita a macchie pi\u00f9 indistinte. Una possibile risposta a questa obiezione \u00e8 stata data da Frederick Zugibe, secondo il quale l'Uomo della Sindone fu lavato prima di essere avvolto nel lenzuolo: in questo modo il sangue colato durante la permanenza sulla croce sarebbe stato rimosso e sulla Sindone si sarebbe impressa soltanto l'impronta delle ferite inumidite dal lavaggio.\nPresunti oggetti.\nMonete sugli occhi.\nAlcuni sostenitori dell'autenticit\u00e0 della sindone affermano di aver osservato in corrispondenza degli occhi due piccoli oggetti, da essi identificati come monete, poste sul cadavere per tenere chiuse le palpebre; hanno anche proposto dei tentativi di identificazione delle monete con coniazioni risalenti ai primi anni 30 del I secolo.\nEsaminando le foto del telo scattate nel 1931, il gesuita Francis Filas e Alan e Mary Whanger affermano di avere notato sugli occhi dell'Uomo della Sindone le impronte di due piccoli oggetti tondeggianti, che essi hanno identificato come monete coniate da Ponzio Pilato negli anni 29-32; tali monete sarebbero state poste sugli occhi del cadavere, presumibilmente per tenere chiuse le palpebre. Sull'occhio destro questi studiosi riconoscono un bastone ricurvo chiamato \"lituus\", tipico delle monete di Pilato, e le quattro lettere ; l'iscrizione sulle monete autentiche recita (\"Tiberio Cesare\" in greco), ma Filas ha affermato di aver trovato degli esemplari con la variante , le cui lettere centrali corrispondono a quelle leggibili sulla Sindone; tale identificazione \u00e8 stata per\u00f2 contestata, in quanto la moneta portata ad esempio da Filas ha il bordo consunto e i resti delle lettere sul bordo sono interpretabili con la legenda consueta. Alan Whanger (professore di psichiatria alla Duke University di Durham, Carolina del Nord) ha confrontato l'immagine della Sindone con quella di una moneta procurata da Filas e avrebbe trovato che corrispondono in modo talmente preciso che egli ipotizza che le due monete siano state coniate sullo stesso stampo. Sull'occhio sinistro invece vi sarebbero le lettere ARO e delle spighe. In questo caso si tratterebbe di una moneta coniata in onore di Livia, madre di Tiberio. Recentemente, Pier Luigi Baima Bollone e Nello Balossino hanno dichiarato di ritenere di aver identificato un'altra moneta (anche questa in onore di Livia) sul sopracciglio sinistro.\nTuttavia si fa notare come queste scoperte di monete fanno leva sulle foto del 1931, e non su quelle - a pi\u00f9 alta definizione - scattate in anni pi\u00f9 recenti.\nInoltre la definizione minima dell'immagine della Sindone \u00e8 di mezzo centimetro, per cui non sarebbe possibile identificare particolari cos\u00ec piccoli; le \"monete\" sarebbero quindi solo frutto di illusioni ottiche da parte degli osservatori che vedrebbero quello che si aspettano di vedere (pareidolia).\nAltri hanno poi suggerito che si tratti di immagini spurie generate da irregolarit\u00e0 delle lastre fotografiche, o delle successive copie di queste, mentre sulla Sindone esse non sarebbero in realt\u00e0 presenti, affermando che nelle fotografie pi\u00f9 recenti e di migliore qualit\u00e0 e definizione, ad esempio quelle scattate nel 1978, esse non sono visibili.\nI Whanger rispondono che a loro dire le immagini delle monete sarebbero presenti sulle foto di Pia del 1898, sia su quelle di Enrie del 1931, e sia anche sulle foto del 1978, anche se in queste ultime le lettere appaiono leggermente distorte; affermano anche che, a loro dire, durante l'ostensione televisiva del 1973, a causa del modo in cui la Sindone \u00e8 stata dispiegata, il tessuto sarebbe stato sottoposto a una tensione nella regione dell'occhio destro, che secondo loro avrebbe leggermente tirato o ruotato alcuni fili. Pierluigi Baima Bollone ha invece ammesso che la moneta da lui identificata sul sopracciglio nella foto del 1931 non compare nelle fotografie recenti, neanche in quelle da lui scattate.\n\u00c8 stato anche contestato che tra gli ebrei del tempo vi fosse l'usanza di porre delle monete sugli occhi o oggetti pagani all'interno di tombe: secondo Levy Rahmani (direttore dell'Autorit\u00e0 Israeliana per le Antichit\u00e0) le poche volte (alcune decine di volte su tremila tombe indagate) in cui si \u00e8 trovata una monetina nella bocca del defunto (e non sugli occhi) si trattava della ripresa di un uso ellenistico, quello dell'obolo pagato a Caronte.\nAlan Whanger sostiene per\u00f2 che alcune monete sono state rinvenute anche all'interno del cranio del defunto, e che per un cadavere sdraiato in posizione supina, una moneta pu\u00f2 cadere all'interno del cranio soltanto se era posta su un occhio: in questo caso infatti, a seguito della decomposizione dei tessuti molli dell'occhio e del cervello, per effetto della gravit\u00e0 la moneta naturalmente cadrebbe attraverso la fessura in fondo alla cavit\u00e0 orbitale. Una moneta posta in bocca, invece, si trova a lato del cranio e non al di sopra di esso, per cui, secondo Whanger, \u00e8 impossibile che vi cada dentro. Whanger inoltre fa notare che, secondo le usanze del tempo, i cadaveri venivano lasciati nei sepolcri soltanto per un anno, dopodich\u00e9 le ossa venivano raccolte e trasferite in un ossario, e il sepolcro veniva riutilizzato per seppellirvi altri defunti; secondo Whanger le monete, usate per chiudere le palpebre, a quel punto non servivano pi\u00f9, e a suo dire sarebbero state recuperate, oppure perse durante il trasferimento.\nLuigi Gonella (fisico del Politecnico di Torino e consulente scientifico del cardinale Ballestrero) afferma che \"Quella della Sindone \u00e8 un'immagine il cui dettaglio pi\u00f9 piccolo, macchie di sangue escluse, \u00e8 di mezzo centimetro. Come le labbra. Appare quindi molto, molto incongruente che esistano dei dettagli dell'ordine di decimi di millimetro come le lettere sulle monete. Ma si sa: a forza di ingrandire, si finisce a vedere anche quello che non c'\u00e8\".\nAltri oggetti.\nAlan e Mary Whanger sostengono di aver identificato anche immagini di fiori e di numerosi oggetti ai lati dell'immagine corporea. Si tratta di immagini molto deboli, visibili generalmente solo in fotografie specificatamente trattate per aumentare il contrasto; tuttavia Avinoam Danin dichiara di aver osservato direttamente alcuni dei fiori sulla Sindone durante l'ostensione del 1998.\nDanin, botanico israeliano, ha dichiarato che avrebbe identificato 28 specie diverse: secondo i suoi studi, l'unico luogo in cui esse sono presenti tutte insieme sarebbe una ristretta area tra Gerusalemme e Gerico. Molte di queste specie corrispondono inoltre a quelle dei pollini identificati da Max Frei\n. Tuttavia la stessa indagine palinografica di Frei \u00e8 molto controversa e altri scienziati del ramo ne negano radicalmente l'attendibilit\u00e0 e i risultati finali, e questi studi di Danin non sono stati pubblicati su riviste scientifiche.\nPer quanto riguarda gli altri oggetti, gli Whanger affermano di riconoscere tutti i tradizionali \"Strumenti della Passione\": i chiodi, una lancia, una spugna, e inoltre una corda, un paio di pinze, e altro ancora. Essi ritengono che tutti questi oggetti siano stati posti nel sepolcro con Ges\u00f9 perch\u00e9 macchiati del suo sangue: le usanze ebraiche, tuttora valide, prevedono infatti che il sangue del defunto, per quanto possibile, venga sepolto insieme con lui. I fiori invece sarebbero stati usati per coprire con i loro profumi l'odore della decomposizione.\nI Whanger hanno riscontrato che gli Strumenti della Passione sono dipinti su numerose raffigurazioni della Crocefissione soprattutto nel periodo successivo al 1350, quando la Sindone fu esposta a Lirey, e hanno spesso la stessa configurazione delle immagini sulla Sindone. Essi ipotizzano che, a causa del progressivo lento ingiallimento del lino (probabilmente accelerato dall'incendio del 1532), a quel tempo l'immagine sindonica fosse pi\u00f9 chiaramente visibile di oggi, e questi oggetti siano stati osservati su di essa e ricopiati dai pittori.\nI loro ritrovamenti sono per\u00f2 visti con scetticismo, anche da diversi sindonologi favorevoli all'autenticit\u00e0. Valga ad esempio l'ironico commento di Ray Rogers: \u00abMolti osservatori guardano l'immagine per cos\u00ec tanto tempo che cominciano a vedere delle cose che altri non vedono.\u00bb\n\u00c8 da notare poi che alcuni dei particolari al limite della definizione dell'immagine della Sindone (circa 5\u00a0mm) sono interpretati in maniera differente da studiosi differenti, per cui anche chi afferma di individuare sull'immagine possibili scritte o piccoli oggetti (come le succitate monete) non ne d\u00e0 sempre un'interpretazione univoca.\nL'immagine posteriore.\nNel restauro del 2002, durante la sostituzione della tela di rinforzo su cui la Sindone \u00e8 cucita, si \u00e8 colta l'occasione per fotografare l'altra faccia del lenzuolo, normalmente nascosta da tale tela. Le fotografie hanno rivelato che anche sul retro della Sindone \u00e8 presente un'immagine, ma molto pi\u00f9 debole e confusa di quella sul dritto.\nIn particolare sul retro della Sindone \u00e8 visibile l'immagine del volto e probabilmente delle mani, ma non \u00e8 visibile un'immagine in corrispondenza dell'impronta dorsale dell'Uomo. Dato che almeno in corrispondenza del volto esiste un'immagine superficiale sul lato visibile della Sindone e contemporaneamente esiste un'immagine superficiale sul retro, si deve parlare di \"doppia superficialit\u00e0\" dell'immagine corporea.\nAltri esami.\nLa statura.\nFin dai secoli passati si \u00e8 tentato di misurare, attraverso la Sindone, la statura di Ges\u00f9. I Savoia usavano donare agli ospiti dei nastri la cui lunghezza corrispondeva all'altezza dell'Uomo della Sindone, misurata in 183\u00a0cm. Esattamente la stessa altezza \u00e8 indicata dallo storico bizantino Niceforo Callisto nel XIV secolo: questo viene considerato da fonti autenticiste un indizio a sostegno dell'ipotesi che la Sindone di Torino sia la stessa che si conservava a Costantinopoli fino al 1204.\nLe misurazioni moderne hanno dato risultati lievemente differenti: l'altezza dell'immagine sindonica, dal tallone alla sommit\u00e0 del capo, \u00e8 di 184\u00a0cm secondo G. Judica Cordiglia, di 188\u00a0cm secondo Luigi Gedda. A questi valori gli studiosi sottraggono 3\u00a0cm, poich\u00e9 il corpo umano, disteso orizzontalmente, si allunga leggermente a causa della distensione della colonna vertebrale. Inoltre l'altezza va ulteriormente diminuita per compensare possibili avvolgimenti o pieghe del lenzuolo sul corpo, ma vi sono diversi pareri sull'entit\u00e0 di questa seconda correzione: per esempio Giulio Ricci, intorno al 1940, spinto forse dall'intenzione di far rientrare l'Uomo della Sindone nei presunti canoni della \"razza ebraica\", la stimava addirittura in 24\u00a0cm, ottenendo una statura di 163\u00a0cm. La maggior parte degli studiosi che si sono occupati di questo problema ritiene esagerata questa correzione: essi calcolano la statura dell'Uomo della Sindone tra i 178 e i 185\u00a0cm.\nEsame palinologico.\nNel 1973 il criminologo svizzero Max Frei Sulzer, ex direttore della polizia scientifica di Zurigo, con dei nastri adesivi ha prelevato dalla superficie della Sindone dei campioni di polvere e pollini, che poi ha studiato al microscopio elettronico. Nel 1976 ha pubblicato i risultati delle sue analisi. Frei non disse mai il numero totale di pollini trovati, ma si limit\u00f2 a elencarne 60 diversi tipi (tra queste 21 specie tipiche della Palestina, 6 dell'Anatolia, 1 specie tipica di Costantinopoli). Frei ne ha dedotto che la Sindone ha soggiornato sia in Palestina sia in Turchia, oltre che in Francia e Italia, il che quindi concorderebbe con la ipotetica ricostruzione proposta per la storia della Sindone anteriore al XIV secolo.\nIl lavoro di Frei \u00e8 stato criticato pesantemente da diversi studiosi perch\u00e9 non tiene conto delle contaminazioni possibili (ad esempio quelle dovute al contatto con i pellegrini). Nel corso dei secoli infatti il telo \u00e8 stato toccato da migliaia di mani, inoltre non c'\u00e8 possibilit\u00e0 di determinare la specie di una pianta dal polline, salvo rari casi. Di regola il polline permette solo di determinare i gruppi di specie o il genere o la famiglia.\nUna revisione del lavoro di Frei fu svolta da Baruch, che identific\u00f2 tre sole specie (tra queste l'Gundelia tournefortii), mentre per gli altri pollini fu possibile identificare solo il genere. Anche le conclusioni di Baruch furono contestate. V.M. Bryant nel 2000 osserv\u00f2 infatti che tali conclusioni non erano accettabili poich\u00e9: Baruch us\u00f2 un microscopio ottico e non uno elettronico; i pollini intrisi di colla sono difficilmente analizzabili; l'identificazione dell'unico polline era comunque errata per diametro e ornamentazione osservati.\nNonostante la messa in dubbio degli studi di Frei, questi sono stati ripresi nel 1997-1998 da alcuni sostenitori dell'autenticit\u00e0 della sindone (come Danin e altri), che all'epoca hanno ipotizzato di localizzare il presunto sito di provenienza della Sindone in una zona molto ristretta nei pressi di Gerusalemme.. Tutto questo sebbene ci siano ulteriori ragioni che facciano ritenere inattendibili le conclusioni di Frei: \nLo stesso Danin, ricostruendo per\u00f2 pi\u00f9 recentemente (2010) l'intera questione delle analisi microscopiche pi\u00f9 avanzate sui pollini di Frei, esclude la possibilit\u00e0 che gli stessi possano venire usati da soli per definire un'area geografica di provenienza, sottolineando inoltre come in tal senso sia inutile la mera osservazione della frequenza di piante spinose\nIn particolare, le pi\u00f9 recenti analisi di Litt, effettuate con microscopia ottica avanzata e microscopia confocale basata su laser, hanno dimostrato l'impossibilit\u00e0 di definire i pollini perfino a livello di genere, e quindi tanto pi\u00f9 a livello di specie; Litt va persino oltre le conclusioni di Baruch, ed esclude anche, con elevata probabilit\u00e0, che i pollini siano ascrivibili a \"Gundelia\".\nDatazione chimica.\nRaymond Rogers ha proposto un metodo chimico di datazione della Sindone basato sulla misura della vanillina presente nel tessuto. Secondo Rogers la vanillina, presente nella lignina della cellulosa del lino e che si consuma spontaneamente a un ritmo molto lento col passare del tempo, avrebbe dovuto essere presente nel tessuto della Sindone se questo fosse medievale (cos\u00ec come era presente nella tela d'Olanda), mentre la sua assenza indicherebbe un'et\u00e0 maggiore.\nIn base a una stima preliminare pubblicata da Rogers nel 2005, la datazione della Sindone sarebbe compresa all'incirca tra il 1000 a.C. e il 700 d.C. Rogers usa l'Equazione di Arrhenius per stimare il tempo necessario perch\u00e9 si perda il 95% della vanillina, ottenendo 1319 anni considerando una temperatura costante di 25\u00a0\u00b0C, 1845 anni a una temperatura di 23\u00a0\u00b0C e 3095 anni a una temperatura di 20\u00a0\u00b0C, considerando queste temperature delle stime ragionevoli della temperature con cui la Sindone \u00e8 stata conservata.\nDiversi studiosi hanno fatto notare che la vanillina si consuma molto pi\u00f9 velocemente con l'aumentare della temperatura e suggerito alcuni scenari per cui i 25\u00a0\u00b0C / 23\u00a0\u00b0C / 20\u00a0\u00b0C costanti ipotizzati da Rogers nella sua stima sarebbero un'approssimazione troppo imprecisa:\nRimarrebbe poi da spiegare come mai nei campioni usati per l'esame del Carbonio 14 la vanillina, secondo Rogers, non si sarebbe consumata.\nLo studio di Rogers viene definito \"molto povero\" e carente dal punto di vista metodologico sotto tre aspetti\nStima soggettiva delle probabilit\u00e0.\nAssumendo come ipotesi che la Sindone sia un reperto effettivamente correlato a un uomo vissuto in Palestina nel I secolo d.C., alcuni studiosi hanno effettuato stime sulla probabilit\u00e0 che quell'uomo non corrispondesse a Ges\u00f9 Cristo in base alle caratteristiche del telo stesso. Ovviamente il discorso non \u00e8 valido senza l'ipotesi di base, perch\u00e9 un presunto falsario avrebbe potuto creare ad arte quelle caratteristiche, partendo dalle descrizioni presenti nella letteratura e nell'iconografia.\nNel 1902 Yves Delage, professore di anatomia comparata alla Sorbona, present\u00f2 all'Acad\u00e9mie des Sciences una relazione in cui, esaminando i fatti allora noti sul lenzuolo e sulle caratteristiche fisiche e anatomiche dell'immagine, valutava soggettivamente che la probabilit\u00e0 che la Sindone non fosse il lenzuolo funebre di Ges\u00f9 era, a suo parere, inferiore a uno su 10 miliardi.\nNegli anni settanta Bruno Barberis, docente dell'Universit\u00e0 di Torino e attuale direttore del Centro Internazionale di Sindonologia, espresse una simile stima soggettiva, basandosi su nuovi fattori. La probabilit\u00e0 da lui soggettivamente ipotizzata \u00e8 di 1 su 200 miliardi; valutazioni soggettive simili sono state ipotizzate anche dal matematico e sindonologo Tino Zeuli, Professore emerito dell'Universit\u00e0 di Torino.\n\u00c8 opportuno chiarire che queste stime ipotetiche sono solo pareri soggettivi basati su ragionamenti analogici, e non calcoli scientifici, statistici o matematici nel senso tecnico del termine.\nRiproduzioni sperimentali.\nDiversi studiosi hanno lavorato sulla riproduzione di manufatti con alcune caratteristiche proprie della Sindone, utilizzando vari metodi per poter spiegare quale sia stato il processo di formazione dell'immagine.\nLa posizione della Chiesa.\nL'autenticit\u00e0 della Sindone - vale a dire se essa sia o no il lenzuolo funebre di Ges\u00f9 - \u00e8 stata a lungo dibattuta: vi sono state dispute al riguardo gi\u00e0 nel XIV secolo. Le discussioni sono riprese alla fine del XIX secolo, quando la prima fotografia della Sindone ha rivelato le particolari caratteristiche dell'immagine e ha suscitato l'interesse degli studiosi.\nLa Chiesa cattolica in passato si \u00e8 espressa ufficialmente sulla questione dell'autenticit\u00e0, dapprima in senso negativo. Nel 1389 il vescovo di Troyes invi\u00f2 un memoriale al papa, dichiarando che il telo era stato \"artificiosamente dipinto in modo ingegnoso\" e che \"fu provato anche dall'artefice che lo aveva dipinto che esso era fatto per opera umana, non miracolosamente prodotto\" (il vescovo, per\u00f2, non indic\u00f2 mai il nome del presunto artefice). Nel 1390 l'antipapa Clemente VII eman\u00f2 di conseguenza quattro bolle, con le quali permetteva l'ostensione, ma ordinava di \"dire ad alta voce, per far cessare ogni frode, che la suddetta raffigurazione o rappresentazione non \u00e8 il vero Sudario del Nostro Signore Ges\u00f9 Cristo, ma una pittura o tavola fatta a raffigurazione o imitazione del Sudario\".\nPoi ha ribaltato il giudizio in senso positivo. Nel 1506 Giulio II autorizz\u00f2 il culto pubblico della Sindone con messa e ufficio proprio.\nDal XX secolo la Chiesa cattolica ha scelto di non esprimersi ufficialmente sulla questione dell'autenticit\u00e0, che peraltro non \u00e8 argomento fondamentale di fede, lasciando alla scienza il compito di esaminare le prove a favore e contro, ma ne autorizza il culto come icona della Passione di Ges\u00f9. Diversi pontefici moderni, da papa Pio XI a papa Giovanni Paolo II, hanno inoltre espresso il loro personale convincimento a favore dell'autenticit\u00e0.\nLe chiese protestanti considerano invece la venerazione della Sindone, e delle reliquie in genere, una manifestazione di religiosit\u00e0 popolare di origine pagana estranea al messaggio evangelico.\nIn merito alle ricerche rese note nel luglio del 2018 l'arcivescovo torinese Cesare Nosiglia, custode pontificio della Sindone, ha affermato che \u00abla scienza deve fare la sua strada purch\u00e9 sia onesta e senza pregiudizi\u00bb.\nLa sindonologia.\nNel tempo si sono costituiti comitati per lo studio della Sindone con lo scopo di provarne la autenticit\u00e0. Tale posizione definita \"autenticista\" \u00e8 stata oggetto di critiche.\nPer Andrea Nicolotti:\nPer Gian Marco Rinaldi: \nCopie della Sindone.\nSono note circa 50 copie della Sindone, eseguite da vari pittori in diverse epoche. Una tra le pi\u00f9 note, realizzata nel 1516 e conservata a Lier in Belgio, \u00e8 attribuita ad Albrecht D\u00fcrer, ma questa attribuzione \u00e8 controversa.\nLa storia della copia spagnola della Sindone inizia nel 1594 quando fu commissionata da Carlo Emanuele I di Savoia per donarla poi al suocero Filippo II di Spagna. Si narra che l'artista commissionato si fosse recato nella Collegiata di Torino e che avesse dovuto dipingere a capo raso e in ginocchio per rispetto.\nUna copia recente \u00e8 nel Real Santuario del Sant\u00edsimo Cristo de La Laguna a Tenerife (Spagna). Questa replica \u00e8 stata realizzata con le tecniche pi\u00f9 avanzate del XXI secolo, per cui \u00e8 attualmente considerato la pi\u00f9 simile all'originale.\nL'ultima copia della Sindone, la \"quarta\", \u00e8 conservata nella Collegiata di Santa Maria Assunta di Ripalimosani, in Molise. Quattro anni pi\u00f9 tardi l'opera pass\u00f2 nelle mani di Monsignor Riccardo, Arcivescovo di Bari, per volere dello stesso Savoia. \nAlla morte del Monsignore, la Sindone pass\u00f2 nelle mani di varie famiglie nobili, e torn\u00f2 nella Collegiata di Ripalimosani soltanto nel 1807, dopo l'abolizione del regime feudale. La locale copia della Sindone inizi\u00f2 ad essere venerata pubblicamente nel 1898 per volere di don Nicola Minadeo in occasione dell'esposizione per celebrare le nozze di Vittorio Emanuele III.\nLa Sindone nella cultura di massa.\nAl pari di altre reliquie della religione cristiana particolarmente note, la Sindone negli ultimi anni \u00e8 stata citata o utilizzata nelle opere di diversi scrittori e sceneggiatori:"}
{"id": "1341704", "revid": "767487", "url": "https://it.wikipedia.org/wiki?curid=1341704", "title": "Antonio Vivaldi, un prince \u00e0 Venise", "text": "Antonio Vivaldi, un prince \u00e0 Venise \u00e8 un film del 2006 diretto da Jean Louis Guillermou.\nIl soggetto riguarda la vita del compositore Antonio Vivaldi.\nProduzione.\nIl film \u00e8 stato prodotto dalla Vivaldi Productions, in collaborazione della Ila Palma e della Groupe M\u00e9diterran\u00e9enne de Participations. La EVA Finance ha invece co-finanziato la pellicola. Le riprese sono state girate a Parigi e a Venezia, e il budget per il film fu di circa \u20ac 1.500.000.\nDistribuzione.\nIl film \u00e8 stato distribuito in diversi paesi: "}
{"id": "1341707", "revid": "767487", "url": "https://it.wikipedia.org/wiki?curid=1341707", "title": "Primeira Liga 2006-2007", "text": "La Primeira Liga 2006-2007, nota come BWIN Liga 2006-2007 per ragioni di sponsorizzazione, \u00e8 stata la 73\u00aa edizione della massima serie del campionato portoghese di calcio. Il campionato \u00e8 iniziato il 27 agosto 2006 ed \u00e8 terminato il 20 maggio 2007.\nIl campionato \u00e8 stato vinto del Porto per la 22\u00aa volta nella sua storia, la seconda consecutiva. Il capocannoniere del torneo \u00e8 stato Li\u00e9dson dello Sporting CP, con 15 reti segnate. Il Beira-Mar e il Desportivo das Aves sono stati retrocessi in Segunda Liga.\nStagione.\nNovit\u00e0.\nDalla precedente stagione sono stati retrocesse quattro squadre per ridurre il numero di partecipanti da 18 a 16: Penafiel, Vit\u00f3ria Guimar\u00e3es, Rio Ave e Gil Vicente, quest'ultimo retrocesso a tavolino per aver schierato indebitamente il calciatore Mateus. Sono state promosse dalla Segunda Liga il Beira-Mar e il Desportivo das Aves.\nFormato.\nLe 16 squadre partecipanti si affrontano in un girone di andata e ritorno, per un totale di 30 giornate.\nLa squadra campione di Portogallo e la seconda classificata hanno il diritto a partecipare alla fase a gironi della UEFA Champions League 2007-2008.\nLa squadra classificata al terzo posto \u00e8 ammessa al terzo turno di qualificazione della UEFA Champions League 2007-2008.\nLe squadre classificate al quarto e al quinto posto sono ammesse al primo secondo turno della Coppa UEFA 2007-2008, assieme alla squadra vincitrice della Ta\u00e7a de Portugal 2006-2007.\nLa squadra classificata al sesto posto \u00e8 ammessa alla Coppa Intertoto 2007.\nLe squadre classificate agli ultimi due posti (15\u00ba e 16\u00ba posto) retrocedono in Segunda Liga.\nClassifica finale.\nLegenda:\n\u00a0\u00a0\u00a0\u00a0\u00a0 Campione del Portogallo e ammessa alla UEFA Champions League 2007-2008\n\u00a0\u00a0\u00a0\u00a0\u00a0 Ammesse alla UEFA Champions League 2007-2008\n\u00a0\u00a0\u00a0\u00a0\u00a0 Ammesse alla Coppa UEFA 2007-2008\n\u00a0\u00a0\u00a0\u00a0\u00a0 Ammesse alla Coppa Intertoto 2007\n\u00a0\u00a0\u00a0\u00a0\u00a0 Retrocessa in Segunda Liga 2007-2008"}
{"id": "1341708", "revid": "6923", "url": "https://it.wikipedia.org/wiki?curid=1341708", "title": "Lotta ai Giochi della XXIV Olimpiade", "text": "I tornei di lotta ai Giochi della XXIV Olimpiade si sono svolte dal 18 settembre al 1\u00ba ottobre 1988 al Sangmu Gymnasium di Seul, in Corea del Sud. Sono stati messi in palio 20 titoli: 10 di lotta libera e 10 di lotta greco-romana, tutti maschili.\nNazioni partecipanti.\nHanno partecipato alla manifestazione 429 lottatori in rappresentanza di 69 comitati olimpici internazionali."}
{"id": "1341709", "revid": "6923", "url": "https://it.wikipedia.org/wiki?curid=1341709", "title": "Lotta ai Giochi della XXIII Olimpiade", "text": "I tornei di lotta ai Giochi della XXIII Olimpiade si sono svolte dal 30 luglio all'11 agosto 1984 al Anaheim Convention Center di Anaheim, in California, negli Stati Uniti d'America. Sono stati messi in palio 20 titoli: 10 di lotta libera e 10 di lotta greco-romana, tutti maschili.\nNazioni partecipanti.\nHanno partecipato alla competizione 267 lottatori in rappresentanza 44 comitati olimpici nazionali."}
{"id": "1341710", "revid": "11038708", "url": "https://it.wikipedia.org/wiki?curid=1341710", "title": "Low kick", "text": ""}
{"id": "1341713", "revid": "1573940", "url": "https://it.wikipedia.org/wiki?curid=1341713", "title": "Lagriinae", "text": "Lagriinae \u00e8 una sottofamiglia di coleotteri tenebrionidi, diffusa in tutto il mondo, soprattutto nelle zone tropicali.&lt;br&gt;\nCome gli alleculidi, anche i lagriini furono originariamente descritti come una famiglia a s\u00e9 (Lagriidae).\nMorfologia.\nI Lagriinae sono caratterizzati da corpo piriforme, cio\u00e8 allargato posteriormente, testa arrotondata, antenne filiformi e relativamente corte.&lt;br&gt;\nLe specie del genere \"Lagria\", comunemente diffuse nel bacino del Mediterraneo e in Europa, sono caratterizzate anche da tegumenti molli, corpo pubescente e ultimo articolo delle antenne molto pi\u00f9 allungato dei precedenti.\nSistematica.\nI Lagriinae sono suddivisi in numerose trib\u00f9:\nIn Italia.\nIn Italia si incontrano i generi \"Laena\" (Adelini), \"Cossyphus\" (Cossyphini), \"Lagria\" (Lagriini) e \"Belopus\" (Belopini)."}
{"id": "1341714", "revid": "1783371", "url": "https://it.wikipedia.org/wiki?curid=1341714", "title": "Comb sort", "text": "In Informatica il Comb sort \u00e8 un algoritmo di ordinamento pubblicato per la prima volta da Stephen Lacey e Richard Box sul numero di aprile 1991 della rivista Byte. Il Comb sort rielabora le idee che Wlodzimierz Dobosiewicz applic\u00f2 nel 1980 per rendere pi\u00f9 efficiente lo shell sort utilizzando la funzione del bubble sort. Il Comb sort migliora l'algoritmo bubble sort e compete in velocit\u00e0 con algoritmi storicamente veloci come il Merge sort. L'idea basilare dell'algoritmo \u00e8 quella di eliminare le cosiddette \"\"tartarughe\", ovvero valori piccoli vicini alla fine della lista, essendo provato che in un bubble sort questi valori tendono spessissimo a scendere nella loro posizione in modo tremendamente lento. (i \"conigli\"\", ovvero grandi valori all'inizio della lista, non rappresentano un problema nel bubble sort perch\u00e9 generalmente vengono spostati molto velocemente).\nNel bubble sort, quando vengono confrontati due elementi, essi hanno sempre un \"passo\" (distanza reciproca) pari ad 1. L'idea alla base del comb sort \u00e8 che il passo possa essere anche maggiore (anche lo Shell sort \u00e8 basato su questa idea, ma esso rappresenta una modifica dell'insertion sort piuttosto che del bubble sort).\nIl \"passo\", o intervallo del confronto, \u00e8 impostato inizialmente alla lunghezza dell'array da ordinare divisa per il \"fattore di riduzione\" (generalmente 1,3), e la lista viene ordinata con tale intervallo (arrotondato per difetto all'intero, se necessario). Terminato il primo passaggio il passo viene diviso nuovamente per il fattore di riduzione (arrotondato all'intero), e la lista viene ordinata con questo nuovo intervallo. Il processo si ripete finch\u00e9 il passo \u00e8 pari a 1. A questo punto, il Comb sort continua ad usare un passo di 1 finch\u00e9 non si ha un ordinamento totale. Il passaggio finale dell'algoritmo \u00e8 quindi equivalente ad un bubble sort, ma in questo modo molte \"tartarughe\" sono scomparse, ed in tal modo il bubble sort \u00e8 molto pi\u00f9 efficiente.\nFattore di riduzione.\nIl fattore di riduzione ha un grande peso sull'efficienza del Comb sort. Ai tempi della sua creazione, gli autori suggerirono di usare il valore di 1,3 in base a delle prove sperimentali basate sulla casualit\u00e0. Un valore troppo piccolo degrada le prestazioni dell'algoritmo perch\u00e9 si rendono necessari pi\u00f9 confronti, mentre con valore troppo alto non si riuscirebbe ad eliminare un numero di \"tartarughe\" tale da rendere il comb sort un miglioramento sostanziale del bubble sort.\nIl valore consigliato come fattore \u00e8 formula_1.\nVarianti.\nCombsort11.\nCon un fattore di 1,3, ci sono solo tre possibili modi di concludere una lista di passi: (9, 6, 4, 3, 2, 1), (10, 7, 5, 3, 2, 1), oppure (11, 8, 6, 4, 3, 2, 1). Soltanto l'ultima sequenza elimina tutte le \"tartarughe\" prima che il passo divenga 1. Ragion per cui, si hanno miglioramenti significativi in velocit\u00e0 se l'intervallo viene impostato ad 11 ogni qualvolta esso debba diventare 9 o 10. Questa variazione \u00e8 chiamata Combsort11.\nQuesto si nota anche perch\u00e9 se si arrivasse ad usare un intervallo pari a 9 o a 10, il passo finale con un intervallo pari ad 1 sarebbe pi\u00f9 inefficiente in quanto ripetuto due volte. I dati sono ordinati quando non si effettuano scambi tra valori durante tutta la scansione dell'array con intervallo 1.\nUn'altra ottimizzazione \u00e8 quella di utilizzare una tabella da cui scegliere il passo da usare ad ogni scorrimento dei dati.\nCombsort con altri metodi conclusivi.\nCome molti altri algoritmi (tipo il quick sort o il merge sort), il Comb sort \u00e8 pi\u00f9 efficiente durante i passaggi iniziali che in quelli finali, quando tende ad assomigliare al bubble sort. Il Comb sort pu\u00f2 perci\u00f2 essere reso pi\u00f9 efficiente se il metodo di ordinamento viene cambiato non appena i passi raggiungono dei valori sufficientemente piccoli. Ad esempio, non appena il passo raggiunge o passa sotto il valore di 10, si pu\u00f2 terminare l'utilizzo del comb sort e finire l'ordinamento utilizzando uno gnome sort o uno shaker sort o, meglio ancora, un insertion sort, incrementando l'efficienza complessiva dell'ordinamento.\nUn altro vantaggio di questo metodo \u00e8 dato dal non dover tenere traccia degli scambi durante i vari passaggi per verificare se l'ordinamento si deve fermare oppure no.\nPseudocodice.\nImplementazione del Comb sort classico:\n function combsort(array input)\n gap:= input.size //inizializza la dimensione del passo\n loop until gap &lt;= 1 and swaps = 0\n //aggiorna il valore del passo per il prossimo passaggio\n gap:= int(gap / 1.25)\n i:= 0\n swaps:= 0 //vedi bubble sort per una spiegazione\n //un singolo \"comb\" sulla lista dei dati\n loop until i + gap &gt;= input.size //vedi shell sort per un'idea simile\n if input[i] &gt; input[i+gap]\n swap(input[i], input[i+gap])\n swaps:= 1 // \u00c8 stato eseguito uno scambio, perci\u00f2\n // la lista potrebbe non essere ordinata\n end if\n i:= i + 1\n end loop\n end loop\n end function\nImplementazione del Combsort11:\n function combsort11(array input)\n gap:= input.size //inizializza la dimensione del passo\n loop until gap = 1 and swaps = 0\n //aggiorna il valore del passo per il prossimo passaggio\n if gap &gt; 1\n gap:= gap / 1.3\n if gap = 10 or gap = 9\n gap:= 11\n end if\n end if\n i:= 0\n swaps:= 0 //vedi bubble sort per una spiegazione\n //un singolo \"comb\" sulla lista dei dati\n loop until i + gap &gt;= array.size\n if array[i] &gt; array[i+gap]\n swap(array[i], array[i+gap])\n swaps:= swaps + 1\n end if\n i:= i + 1\n end loop\n end loop\n end function"}
{"id": "1341717", "revid": "88740", "url": "https://it.wikipedia.org/wiki?curid=1341717", "title": "Opel Monza", "text": "La Opel Monza \u00e8 un'autovettura di fascia alta prodotta dalla casa automobilistica tedesca Opel tra il 1978 e il 1986. Nel Regno Unito la vettura venne commercializzata come Vauxhall Royale Coup\u00e9.\nProfilo e storia.\nDebutto.\nCon questo modello si volle sostituire in un colpo solo sia la precedente Commodore B Coup\u00e9, sia la ben pi\u00f9 grossa Diplomat Coup\u00e9 che stentava molto a imporsi in un mercato, come quello europeo, in cui predominavano cilindrate ben pi\u00f9 ridotte a parit\u00e0 di prestazioni. Specialmente in un decennio difficile come gli anni '70 del secolo scorso, segnato gi\u00e0 da una grande crisi petrolifera che ha penalizzato enormemente proprio le autovetture di grossa cilindrata.\nLa \"Monza\" venne presentata come prototipo nel settembre del 1977 al Salone di Francoforte, assieme al prototipo della prima Senator realizzata sulla medesima base, il cui lancio commerciale fu anch'esso previsto nel 1978. All'inizio di quell'anno, infatti, nello stabilimento di R\u00fcsselsheim vennero prodotti 23 esemplari di preserie della \"Monza\", mentre la produzione vera e propria fu avviata nel maggio dello stesso anno.\nDesign interno ed esterno.\nRispetto ai due modelli che and\u00f2 a sostituire, la Opel \"Monza\" si present\u00f2 con caratteristiche del tutto nuove e inedite sul piano stilistico. La vettura era caratterizzata da uno stile spigoloso in pieno stile anni '70, ma non pi\u00f9 con un corpo vettura a tre volumi e due porte, bens\u00ec con una pi\u00f9 moderna e pratica configurazione a due volumi e a tre porte. La vettura era infatti provvista di un vero e proprio portellone grazie al quale risultava pi\u00f9 agevole il carico di oggetti ingombranti. Stilisticamente, la vettura proponeva un frontale a gruppi ottici trapezoidali con indicatori laterali a sviluppo verticale e con calandra nera a trama quadrettata. Fino alla base del parabrezza la \"Monza\" era quindi praticamente identica alla prima generazione della \"Senator\", mentre lungo la fiancata la principale differenza era l'assenza delle portiere posteriori, ma anche il passo ridotto di 15 mm. Le due portiere erano comunque di maggiori dimensioni per agevolare l'accesso ai posti posteriori. Per questo il montante era solo in apparenza spostato all'indietro. Inedito il disegno del padiglione, con la zona posteriore assai spiovente e che va a chiudere lo specchio di coda appena un palmo sopra i gruppi ottici e dando luogo a un piccolo accenno di spoiler integrato nel paraurti. I gruppi ottici posteriori erano di forma rettangolare e andavano a formare una fascia unica assieme alla zona centrale in cui trovavo posto anche l'alloggiamento per la targa.\nDella \"Senator\", la \"Monza\" riprese anche parte degli interni e in particolare la plancia. La configurazione dell'abitacolo era a cinque posti, pi\u00f9 comodi davanti e pi\u00f9 sacrificati dietro. Il posto guida era dominato dal grande cruscotto rettangolare a sviluppo orizzontale racchiuso in una cornice che si estendeva fino alla console centrale. Il volante a quattro razze era caratterizzato da un disegno piuttosto ricercato e la selleria era rivestita in velluto.\nStruttura, meccanica e motori.\nLa \"Monza\" era la versione coup\u00e9 della Senator, di cui conservava la base meccanica e che comunque era a sua volta derivata dalla Rekord E e condivisa con l'ultima generazione della \"Commodore\". L'architettura meccanica era a motore anteriore longitudinale e a trazione posteriore. A parte il leggero accorciamento del passo (comunque identico al quello della \"Rekord E\"), per il resto la scocca e tutta la struttura di base era derivata dalle altre due berline gi\u00e0 citate, tranne il disegno del padiglione. Per incrementare la rigidezza strutturale della vettura, venne rinforzato in maniera particolare il montante centrale, che nella \"Monza\" svolgeva anche la funzione di roll-bar in caso di ribaltamento. La meccanica telaistica, come nella \"Senator\", comprendeva un avantreno di tipo MacPherson, mentre il retrotreno era sempre a ruote indipendenti ma a bracci obliqui. Molle elicoidali, ammortizzatori idraulici telescopici e barre stabilizzatrici su entrambi gli assi completavano il quadro del comparto sospensivo. L'impianto frenante era a doppio circuito idraulico con servofreno optional e ripartitore di frenata di serie. Erano previsti freni a disco sulle quattro ruote, dei quali quelli anteriori erano entrobordo per ridurre le masse non sospese.\nAl suo debutto, la \"Monza\" era prevista in due motorizzazioni, entrambe a 6 cilindri:\nIl cambio era unicamente di tipo manuale a 4 marce, indipendentemente dal motore. A richiesta era possibile per\u00f2 ottenere un cambio automatico a 3 rapporti.\nEvoluzione.\nLa carriera commerciale della \"Monza\", come anche quella della \"Senator\" e dell'ultima generazione della \"Rekord\", viene solitamente divisa in due fasi, praticamente la pre-restyling e la post-restyling, ma che nel caso della \"Monza\" e della \"Senator\" venivano e vengono ancora indicate con le sigle A1 e A2.\nIl mese successivo all'avvio della produzione, ossia a giugno, la gamma venne ampliata con l'arrivo del motore da 3 litri alimentato mediante carburatore doppio corpo e con potenza massima di 150 CV. Un anno dopo, alle due varianti di trasmissione gi\u00e0 esistenti si aggiunse anche il cambio manuale a 5 marce, anch'esso disponibile a richiesta con sovrapprezzo. Intanto per\u00f2, vi fu l'avvento della seconda crisi petrolifera del decennio, fatto che comport\u00f2 nuovi aumenti del prezzo del petrolio e, di riflesso, anche dei carburanti. Per questo, alla Opel si cerc\u00f2 una soluzione, che per\u00f2 arriv\u00f2 solo nel maggio del 1981, quando il 2.8 di base venne sostituito da un'altra unit\u00e0 a 6 cilindri, ma con cilindrata ridotta a 2490\u00a0cm3, alimentazione a iniezione elettronica anzich\u00e9 a carburatore e con potenza scesa da 140 a 136 CV. Queeto aggiornamento fu anche l'occasione per apportare alcune rivisitazioni alla dotazione e all'equipaggiamento. Cos\u00ec, vennero ridisegnati il cruscotto e il volante, venne milgiorato il sistema di ventilazione e esternamente comparvero nuovi retrovisori esterni risagomati e un nuovo spoiler anteriore. Queste ultime due modifiche furono apportate allo scopo di ridurre il Cx. \nNel dicembre 1982, in occasione del restyling della \"Senator\", anche la \"Monza\" venne ritoccata nel frontale, che cambiava come quello della berlina proponendo gruppi ottici dal disegno pi\u00f9 arrotondato, nei paraurti non pi\u00f9 in acciaio ma in plastica verniciata in tinta con la carrozzeria e negli interni, completamente rinnovati e arricchiti della scenografica strumentazione digitale. Si arriv\u00f2 cos\u00ec alla commercializzazione della \"Monza A2\", la cui gamma motori comprendeva solo unit\u00e0 a benzina alimentate a iniezione elettronica e pi\u00f9 in dettaglio un inedito 2 litri da 115 CV e le due gi\u00e0 note unit\u00e0 a 6 cilindri da 2,5 e 3 litri rispettivamente con potenze massime invariate a 136 e 180 CV.\nNell'agosto del 1983 l'ABS and\u00f2 ad arricchire la lista optionl, mentre il mese successivo venne introdotta anche la \"Monza GS/E\", basata sempre sulla versione con motore da 3 litri, ma dotata di un kit di carrozzeria che ne rendeva il look pi\u00f9 grintoso e attraente e di una taratura pi\u00f9 sportiva delle sospensioni. Tale modello era anche caratterizzato da un allestimento interno pi\u00f9 ricco, ma anche pi\u00f9 sportiveggiante e che comprendeva fra l'altro anche nuovi sedili Recaro. Proprio la \"GS/E\" venne ulteriormente arricchita nel febbraio 1984 con l'arrivo di una nuova strumentazione a cristalli liquidi. Nel settembre dello stesso anno, il motore da 2 litri venne sostituito da una nuova unit\u00e0 di pari potenza, ma con cilindrata salita a 2197\u00a0cm3 e un miglior apporto di coppia motrice. Nello stesso periodo, il motore da 2,5 litri venne rivisitato e la sua potenza sal\u00ec a 140 CV. Con l'arrivo di questi due modelli mut\u00f2 anche il criterio di denominazione, con la \"i\" che and\u00f2 a sostituire la \"E\" in tutta la gamma. Quindi, per esempio, da \"2.0 E\" e \"2.5 E\" si pass\u00f2 a \"2.2i\" e \"2.5i\". Stesso discorso anche per la versione dotata del motore da 3 litri, che divenne \"3.0i\". Quest'ultima versione, a partire dal settembre 1985 fu provvista del catalizzatore e la sua potenza sub\u00ec un sensibile calo fermandosi ad appena 156 CV. Fu l'ultimo aggiornamento alla gamma della \"Monza\", che nel giugno del 1986 venne tolta di produzione. Fu l'ultima coup\u00e9 di fascia alta della casa di R\u00fcsselsheim: non ve ne saranno pi\u00f9 altre. Nel 1989 verr\u00e0 introdotta la Calibra, certamente molto affascinante e moderna nelle sue linee ma appartenente a un segmento di mercato inferiore.\nTabella riepilogativa.\nDi seguito vengono riepilogate le caratteristiche relative alla gamma della Opel \"Monza\":\nAltri usi del nome Monza.\nL'Opel Monza non deve essere confusa con altri modelli della GM che portano lo stesso nome:"}
{"id": "1341721", "revid": "74801", "url": "https://it.wikipedia.org/wiki?curid=1341721", "title": "Stuart Chatwood", "text": "Meglio conosciuto come bassista/tastierista della band rock The Tea Party. La band \u00e8 nota per il fatto di fondere assieme stili musicali orientali e occidentali, in ci\u00f2 che hanno definito \"Morrocan Roll\". Nel 2001, egli vinse un Juno Award per il miglior artwork per un album. As of January 2007 Chatwood was working with Tea Party bandmate Jeff Burrows as The Art Decay.\nStuart Chatwood \u00e8 anche compositore di colonne sonore di videogiochi. Ha composto le colonne sonore dei recenti \"Prince of Persia\" della Ubisoft Montreal: ' (2003), ' (2004), ' (2005), \"Battles of Prince of Persia\" (2005), ' (2005) e \"\" (2007). La serie ha riscosso un grande successo, vendendo pi\u00f9 di 8 milioni di copie in tutto il mondo."}
{"id": "1341722", "revid": "124123", "url": "https://it.wikipedia.org/wiki?curid=1341722", "title": "Kichisabur\u014d Nomura", "text": "Prest\u00f2 servizio nella marina imperiale giapponese durante la guerra russo-giapponese del 1904-1905 e durante prima guerra mondiale ed era ambasciatore presso gli Stati Uniti durante l'attacco giapponese a Pearl Harbor.\nCarriera navale.\nSi laure\u00f2 nel ventiseiesimo corso dell'accademia navale imperiale giapponese in seconda posizione su 57 cadetti. Come sottufficiale fu imbarcato sulla corvetta \"Hiei\" e sulla nave da guerra \"Yashima\". Part\u00ec per un viaggio per gli Stati Uniti come membro dell'equipaggio della nave da guerra \"Mikasa\" nel 1901-1902.\nCome luogotenente prest\u00f2 servizio su numerose navi, include la corvetta \"Maya\", sulla \"Kongo\" e sull'incrociatore \"Tokiwa\". Durante la guerra russo-giapponese del 1905 era imbarcato sull'incrociatore \"Takachiho\".\nLa prima nave che comand\u00f2 fu l'incrociatore \"Yakumo\". Solamente un mese dopo partiva per la Francia come membro della delegazione per la conferenza che avrebbe portato al trattato di Versailles. Al termine delle trattative part\u00ec per Washington per partecipare alla conferenza navale di Washington del 1921-1922.\nSi ritir\u00f2 dal servizio attivo nel 1937.\nCarriera politica e diplomatica.\nDopo essersi congedato dalla marina, fu preside della Gakushuin Peer fra il 1937 ed il 1939; nel 1939 divenne ministro degli esteri (1939-1940).\nIl 27 novembre 1940 venne inviato come ambasciatore presso gli Stati Uniti d'America al posto di Kensuke Horinouchi. Lui e l'inviato Sabur\u014d Kurusu stavano trattando con il segretario di stato Cordell Hull quando Pearl Harbor fu attaccata il 7 dicembre 1941; dopo la guerra Nomura neg\u00f2 di essere stato a conoscenza dell'attacco durante la trattative, non avendo tempestivamente decodificato il messaggio che lo invitava a sospendere le trattative. Il 20 agosto 1942 Nomura torn\u00f2 in Giappone. Continu\u00f2 a lavorare come consigliere del governo durante la guerra, ed entr\u00f2 nel Consiglio Privato nel maggio del 1945."}
{"id": "1341728", "revid": "1543377", "url": "https://it.wikipedia.org/wiki?curid=1341728", "title": "Moho braccatus", "text": "Il moho di Kauai, o pi\u00f9 correttamente \u02bb\u014d\u02bb\u014d di Kaua\u02bbi (Moho braccatus ), \u00e8 un uccello passeriforme estinto della famiglia dei Mohoidi.\nEtimologia.\nIl nome scientifico della specie, \"braccatus\", deriva dal latino \"bracatus\", \"munito di braghe\", in riferimento alla livrea di questi uccelli: il loro nome comune riprende quello in lingua hawaiana (nella quale questi uccelli sono noti come \"\u02bb\u014d\u02bb\u014d\u02bb\u0101\u02bb\u0101\", \"moho nano\") ed \u00e8 un riferimento a quello che fu il loro areale.\nDescrizione.\nDimensioni.\nCoi suoi circa 20\u00a0cm di lunghezza, questo uccello era il pi\u00f9 piccolo rappresentante del genere \"Moho\".\nAspetto.\nSi trattava di uccelletti dall'aspetto robusto, muniti di testa piccola e arrotondata, zampe forti e allungate, ali appuntite, coda piuttosto lunga e dall'estremit\u00e0 squadrata (ad eccezione delle due penne centrali, lievemente pi\u00f9 lunghe delle altre e di forma appuntita) e becco piuttosto lungo e appuntito, lievemente ricurvo verso il basso: questi animali somigliavano molto (per il fenomeno della convergenza evolutiva) ai melifagidi australasiani o ai beccolungo neoguineani.\nIl piumaggio era piuttosto sobrio rispetto alle altre specie di moho, presentandosi nero su testa, ali (che presentavano per\u00f2 una macchia bianca nell'area scapolare) e coda, mentre il dorso era di colore bruno e codione, ventre e fianchi presentavano decise sfumature color ruggine: sulla scapola era presente un ciuffo di piume erettili grigie, mentre gola e petto erano grigio-nerastri, con le singole penne orlate di bianco-grigiastro a dare un effetto screziato. Le penne delle zampe erano di un caratteristico colore giallo paglierino: da questa caratteristica deriva il nome scientifico della specie.&lt;br&gt;\nIl moho di Kauai presentava dimorfismo sessuale non particolarmente evidente, con le femmine dotate di giallo delle zampe meno evidente e di barratura golare maggiormente accentuata.\nIn ambedue i sessi il becco e le zampe erano di colore nero, mentre gli occhi erano di un caratteristico colore giallo chiaro.\nBiologia.\nLe abitudini di vita di questi uccelli sono poco conosciute: si trattava di uccelli dalle abitudini diurne, che verosimilmente vivevano da soli o in coppie.\nI richiami del moho di Kauai erano limpidi e flautati: questi uccelli erano noti per essere piuttosto vocali, e sia i maschi che le femmine erano soliti cantare.&lt;br&gt;\nLa canzone registrata dell'ultimo maschio di moho di Kauai \u00e8 stata utilizzata come base per la canzone \"Manta Ray\" degli artisti J. Ralph e Anohni, utilizzata nella colonna sonora del documentario \"Racing Extinction\".\nAlimentazione.\nSi trattava di uccelli insettivori e nettarivori, che grazie al lungo becco sottile ed alla lingua lunga e setolosa erano in grado di suggere il nettare dalle lunghe corolle dei fiori di lobelia, oltre che dall'\u02bb\u014dhi\u02bba lehua, dalle piante introdotte di banana e (sebbene pi\u00f9 sporadicamente) dal lapalapa, eventualmente nutrendosi anche dei piccoli invertebrati che ivi alloggiavano: rispetto alle altre specie di moho, nella dieta del moho di Kauai la componente insettivora pareva piuttosto consistente, comprendendo molti piccoli insetti ed artropodi locali (blatte, ragni, grilli prognatogrillidi, coleotteri e loro larve).\nIl moho di Kauai cercava il cibo di origine animale fra le spaccature della corteccia e nei fiori: questo uccello utilizzava la forte coda appuntita per puntellarsi al tronco degli alberi mentre andava in cerca di cibo, similmente a quanto fanno i picchi.\nRiproduzione.\nSi trattava di uccelli monogami: i loro nidi, costruiti intrecciando rametti e foglie di felce, erano piuttosto fragili e trasandati, e venivano costruiti fra i rami pi\u00f9 alti degli alberi, sebbene siano noti almeno tre casi nei quali il nido \u00e8 stato costruito in cavit\u00e0 naturali di tronchi di \u02bb\u014dhi\u02bba lehua.\nDistribuzione e habitat.\nCome intuibile dal nome comune, il moho di Kauai era endemico dell'isola hawaiiana di Kauai, della quale sembrava popolare tutte le aree di foresta, dal livello del mare alle cime pi\u00f9 elevate.\nTassonomia.\nAlcuni autori hanno proposto di spostare la specie in un proprio genere monotipico, \"Pseudomoho\", in virt\u00f9 delle differenze di morfologia e comportamento con gli altri moho, rispetto ai quali per\u00f2 presenta una scarsissima divergenza genetica, sicch\u00e9 l'ascrizione a \"Moho\" sembrerebbe corretta.\nEstinzione.\nPiuttosto comune in tutto il suo areale verso la fine del XIX secolo, gi\u00e0 nei primi anni del '900 la specie era ritenuta estinta, prima che se ne avvistassero degli esemplari sul monte Waialeale negli anni '60.&lt;br&gt;\nAnche in quell'area protetta, tuttavia, il numero di questi uccelli continu\u00f2 a diminuire, tanto che nel 1975 ed ancora nel 1981 si era a conoscenza dell'esistenza di un'unica coppia selvatica.\nLa fine per questa specie, verosimilmente, giunse l'anno successivo, nel 1982, quando l'uragano Iwa devast\u00f2 l'arcipelago: la femmina scomparve, ed il maschio venne avvistato per l'ultima volta nel giugno del 1985 pur continuando a far udire il suo richiamo ancora fino al 29 aprile del 1987, giorno dal quale questo uccello non \u00e8 pi\u00f9 stato udito n\u00e9 avvistato.\nLa scomparsa di questa specie \u00e8 dovuta a un certo numero di fattori, fra cui la distruzione dell\"'habitat\" per ottenere pascoli e terre coltivabili e la predazione da parte delle specie introdotte (principalmente ratti e maiali): in particolar modo questi ultimi, inoltre, creando pantani nei quali praticare l'insoglio, hanno favorito il diffondersi di zanzare, involontarie vettrici della malaria aviaria e del vaiolo aviario, due malattie alle quali gli uccelli hawaiani non erano preparati e che hanno causato l'estinzione o il confinamento in alta quota (dove le zanzare non possono arrivare) di numerosissime specie, fra cui anche il moho di Kauai.\nEsemplari impagliati di moho di Kauai sono conservati ad Ann Arbor, Berlino, Brema, Cambridge (Massachusetts), Cambridge (Inghilterra), Dresda, Edimburgo, Honolulu, Liverpool, Oslo, Parigi, Philadelphia, Pittsburgh, New York, Stoccolma, Tring e Washington; in quest'ultima citt\u00e0 sono conservati anche dei resti subfossili."}
{"id": "1341730", "revid": "1782831", "url": "https://it.wikipedia.org/wiki?curid=1341730", "title": "Palazzo dell'INAIL (Messina)", "text": "Il Palazzo dell'INAIL \u00e8 un edificio progettato da Giuseppe Samon\u00e0 e Guido Viola. Sorge sulla via Garibaldi, nella citt\u00e0 di Messina.\nProfilo e storia dell'architettura.\nEdificato nel 1938, \u00e8 riconoscibile del proprio rivestimento in travertino e marmo di Carrara, della propria massa muraria e squadrata e della compattezza prismatica. L'edificio \u00e8 semplice e prismatico.\nLa facciata \u00e8 quasi piatta interrotto solo dai pilastri verticali coronati da una trave continua."}
{"id": "1341731", "revid": "109160715", "url": "https://it.wikipedia.org/wiki?curid=1341731", "title": "Lindsay Benko", "text": "Stile liberista specializzata nei 200\u00a0m e nei 400\u00a0m (ma capace di vincere anche nel dorso), partecip\u00f2 a due edizioni dei giochi olimpici.\nNel 2000 a Sydney vinse il titolo con la staffetta 4x200\u00a0m sl; ad Atene quattro anni dopo guadagn\u00f2 l'oro nuotando i preliminari della 4x200\u00a0m sl, e l'argento nuotando nelle batterie della 4x100\u00a0m sl.\nVinse inoltre due ori e un argento (sempre in staffetta) ai Campionati mondiali di Barcellona 2003; va ricordata la sua prestazione in prima frazione nella 4x200\u00a0m sl: nuotando in 1'57\"41, allora nuovo record statunitense, avrebbe tranquillamente vinto la gara individuale con quasi un secondo di margine.\nLindsay Benko \u00e8 stata molto forte in vasca corta; nel 2002 ai Campionati mondiali di Mosca vinse i 200\u00a0m sl con il record del mondo in 1'54\"04.\nIl 26 gennaio 2003 a Berlino in coppa del mondo, fiss\u00f2 il limite mondiale dei 400\u00a0m sl a 3'59\"53, prima donna a scendere sotto la barriera dei 4 minuti; in seguito solo altre due atlete sono riuscite a scendere sotto tale muro: la francese Laure Manaudou che agli europei di Helsinki 2006 ha portato il record del mondo a 3'56\"09, e la nostra Federica Pellegrini che in quella stessa competizione ha stabilito il record italiano in 3'59\"96.\nNel 2005 si \u00e8 sposata con il nuotatore canadese Mike Mintenko."}
{"id": "1341732", "revid": "1123126", "url": "https://it.wikipedia.org/wiki?curid=1341732", "title": "Paul Cremona", "text": "Biografia.\nEntrato nell'ordine dei frati predicatori, emette la professione solenne il 29 settembre 1967.\nIl 22 marzo 1969 \u00e8 ordinato sacerdote. Inviato a Roma, consegue il dottorato in teologia presso l'Angelicum.\nTornato a Malta, \u00e8 superiore provinciale dei Frati Predicatori per due quadrienni.\nParroco della Chiesa di Ges\u00f9 Nazareno a Malta, il 2 dicembre 2006 \u00e8 nominato arcivescovo di Malta; riceve l'ordinazione episcopale il 26 gennaio 2007 per l'imposizione delle mani dell'arcivescovo emerito di Malta Joseph Mercieca, coconsacranti il nunzio apostolico a Malta F\u00e9lix del Blanco Prieto e il vescovo ausiliare di Tirana-Durazzo George Anthony Frendo, O.P., suo amico di vecchia data.\nIl 18 ottobre 2014 papa Francesco accoglie la sua rinuncia anticipata al governo pastorale dell'arcidiocesi per motivi di salute.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1341733", "revid": "2116853", "url": "https://it.wikipedia.org/wiki?curid=1341733", "title": "Struttura quaternaria", "text": "La struttura quaternaria \u00e8 l'organizzazione spaziale di pi\u00f9 molecole proteiche in complessi multi-subunit\u00e0. Le proteine, uguali o diverse tra loro, assumono ciascuna la propria struttura terziaria, ma possono organizzarsi in strutture ancora pi\u00f9 complesse interagendo tra loro: le interazioni possono essere legami deboli come legami idrogeno e forze di Van der Waals, oppure forti ossia ionico o covalente.\nLa modifica conformazionale di una delle subunit\u00e0 determina spesso, a causa delle interazioni presenti nella proteina, cambiamenti nelle propriet\u00e0 di un sito adiacente (allosterismo).\nEsempi.\nIl concetto di struttura quaternaria era originariamente riferito solo a singole proteine. La prima, storica, proteina di cui \u00e8 stata dedotta la struttura quaternaria \u00e8 stata l'emoglobina (in particolare la metaemoglobina di cavallo), Il risultato fu ottenuto nel 1968 da Max Perutz, dopo trent'anni di lavoro, e rimane una pietra miliare nella storia della biochimica. L'emoglobina \u00e8 composta da quattro sub-unit\u00e0; una volta che esse sono state soggette a ripiegamento e hanno assunto la struttura terziaria, si associano a due a due (formando cio\u00e8 due dimeri); i due dimeri a loro volta interagiscono tra loro tramite molteplici legami deboli e formano cos\u00ec un tetramero: la definitiva struttura quaternaria dell'emoglobina. Altri esempi sono forniti dalla maggior parte degli enzimi: essi sono spesso composti da pi\u00f9 subunit\u00e0, ciascuna con una funzione (catalitica, regolatoria, stabilizzante...), che si associano formando il \"complesso oloenzimatico\".\nIn tempi recenti, dopo i numerosi passi avanti nello studio delle interazioni proteina-proteina, in biochimica si \u00e8 soliti parlare di struttura quaternaria anche in caso di complessi multi-proteici. Ad esempio i nucleosomi o i microtubuli, o ancora il complesso multi-enzimatico della piruvato deidrogenasi. Pu\u00f2 succedere quindi che pi\u00f9 proteine gi\u00e0 organizzate in strutture quaternarie si associno tra loro in complessi pi\u00f9 grandi. Nel caso di enzimi (ad esempio la piruvato deidrogenasi), le varie sub-unit\u00e0 hanno scopi strettamente correlati: il vantaggio di essere associate invece che divise in soluzione \u00e8 di rendere pi\u00f9 rapidi i processi che li riguardano e di poterli regolare in modo sincronizzato.\nLa struttura quaternaria di un complesso pu\u00f2 essere modificata: cambiamenti possono essere dovuti a allosteria e/o modificazioni covalenti come la fosforilazione."}
{"id": "1341735", "revid": "22475", "url": "https://it.wikipedia.org/wiki?curid=1341735", "title": "Kick-boxing", "text": ""}
{"id": "1341736", "revid": "110157", "url": "https://it.wikipedia.org/wiki?curid=1341736", "title": "Usol'e-Sibirskoe", "text": "Usol'e-Sibirskoe (anche traslitterata come \"Usolye-Sibirskoye\", \"Usolie-Sibirskoe\" o \"Usolje-Sibirskoje\") \u00e8 una citt\u00e0 della Russia nell'Oblast' di Irkutsk, nella Siberia sudorientale; si trova sulla riva sinistra del fiume Angara, lungo la ferrovia Transiberiana, a circa 80 km da Irkutsk. \u00c8 capoluogo del distretto di Usol'e.\nUsol'e-Sibirskoe \u00e8 una citt\u00e0 di origini abbastanza antiche, risalendo al 1669; aveva allora nome semplicemente \"Usol'e\", che mantenne fino al 1940 allorquando fu aggiunto \"Sibirskoe\" (della Siberia) per distinguerlo da un'altra \"Usol'e\" situata nel Territorio di Perm'; lo \"status\" di citt\u00e0 arriv\u00f2 nel 1925.\nLo sviluppo della citt\u00e0, partito nel secondo dopoguerra, \u00e8 legato all'industria chimica e meccanica; il collasso del sistema sovietico ha portato a una involuzione della citt\u00e0, che ha perso quasi ventimila abitanti dal 1992.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1341737", "revid": "80339", "url": "https://it.wikipedia.org/wiki?curid=1341737", "title": "Usolye-Sibirskoye", "text": ""}
{"id": "1341739", "revid": "80339", "url": "https://it.wikipedia.org/wiki?curid=1341739", "title": "Usolie-Sibirskoe", "text": ""}
{"id": "1341744", "revid": "80339", "url": "https://it.wikipedia.org/wiki?curid=1341744", "title": "Usolje-Sibirskoje", "text": ""}
{"id": "1341746", "revid": "43530", "url": "https://it.wikipedia.org/wiki?curid=1341746", "title": "Reami Dimenticati", "text": ""}
{"id": "1341750", "revid": "11266", "url": "https://it.wikipedia.org/wiki?curid=1341750", "title": "Michael Friedrich Althann", "text": ""}
{"id": "1341756", "revid": "76963", "url": "https://it.wikipedia.org/wiki?curid=1341756", "title": "Michael Gilden", "text": "Biografia.\nAffetto da nanismo, era alto . Viveva e lavorava a Los Angeles. Ha recitato in diversi film e serie televisive, come \"Pulp Fiction\", \"Cybill\", \"In tribunale con Lynn\", \"CSI - Scena del crimine\" e \"Streghe\". Ha recitato la parte di un Ewok nel film \"Il ritorno dello Jedi\". Per due volte \u00e8 apparso nella quarta stagione della serie \"NCIS - Unit\u00e0 anticrimine\". Gilden era anche un broker. Ha sposato l'attrice Meredith Eaton il 20 maggio 2001. Precedentemente era stato sposato con Elena Bertagnolli, manager di Verne Troyer. Si \u00e8 tolto la vita all'et\u00e0 di 44 anni impiccandosi nel suo appartamento a Los Angeles.\nDoppiatori italiani.\nNelle versioni in italiano dei suoi film, Michael Gilden \u00e8 stato doppiato da:"}
{"id": "1341757", "revid": "34392", "url": "https://it.wikipedia.org/wiki?curid=1341757", "title": "Invalido", "text": ""}
{"id": "1341759", "revid": "11266", "url": "https://it.wikipedia.org/wiki?curid=1341759", "title": "Michael Karl Althann", "text": ""}
{"id": "1341761", "revid": "287204", "url": "https://it.wikipedia.org/wiki?curid=1341761", "title": "Nuoto ai Giochi della XXVII Olimpiade - 100 metri farfalla femminili", "text": "Si sono svolte 7 batterie di qualificazione. Le prime 16 atlete si sono qualificate per le semifinali.\nBatterie.\n16 settembre 2000\nSemifinali.\n16 settembre 2000\nFinale.\n17 settembre 2000\nCollegamenti esterni.\n risultati"}
{"id": "1341762", "revid": "767487", "url": "https://it.wikipedia.org/wiki?curid=1341762", "title": "Shigenori T\u014dg\u014d", "text": "Fu ministro degli affari esteri del Giappone, sia all'inizio che alla fine del conflitto nippo-americano durante la seconda guerra mondiale. Fu anche a capo del Ministero per la colonizzazione nel 1941, e assunse la stessa posizione, che rinomin\u00f2 Ministero per la grande Asia dell'est, nel 1945.\nPer tutta la durata della guerra, T\u014dg\u014d fu tra quelli che dubitavano che il Giappone potesse uscire vincitore in una guerra contro gli stati Uniti. Verso la fine, egli fu uno dei capi promotori per l'accettazione della dichiarazione di Potsdam, nella quale egli trovava contenute le migliori condizioni di pace che il Giappone potesse mai sperare che gli venissero offerte. All'opinione favorevole di T\u014dg\u014d sulla dichiarazione non seguirono risposte ufficiali, il governo attendeva il parere di Mosca, per il quale anche lo stesso T\u014dg\u014d era fiducioso. Sfortunatamente, molti leader Alleati interpretarono il silenzio come un rifiuto della dichiarazione, cos\u00ec fu permesso ai bombardamenti di continuare.\nT\u014dg\u014d fu uno dei Ministri di Gabinetto che sostennero la resa del Giappone nell'estate del 1945, e alcuni giorni dopo l'attacco atomico di Hiroshima e Nagasaki, questa decisione fu finalmente presa.\nQuando fu decisa la guerra contro gli Stati Uniti, egli detest\u00f2 il fallimento della diplomazia e sottoscrisse il documento della dichiarazione di guerra come una sua responsabilit\u00e0. Per questo atto egli divenne un imputato del Tribunale Militare Internazionale per l'Estremo Oriente come criminale di guerra. Fu condannato a 20 anni di carcere per crimini di guerra. Mor\u00ec in seguito di malattia confinato in prigione."}
{"id": "1341764", "revid": "767487", "url": "https://it.wikipedia.org/wiki?curid=1341764", "title": "Palazzo Littorio (Messina)", "text": "L'ex Palazzo Littorio \u00e8 un edificio progettato da Giuseppe Samon\u00e0 e Guido Viola. Sorge sulla via Garibaldi, nella citt\u00e0 di Messina.\nStoria e descrizione.\nEdificato nel 1940, \u00e8 riconoscibile dal proprio rivestimento in travertino e marmo di Carrara, dalla propria massa muraria e squadrata e dalla compattezza prismatica.\nLa facciata \u00e8 quasi piatta. L'edificio \u00e8 semplice e prismatico scandito da pilastri verticali ma ricuciti tra loro da un lungo balcone orizzontale.\nNella sala di rappresentanza furono realizzati monumentali pannelli decorativi. Le decorazioni del palazzo Littorio riferite al regime come frasi mussoliniane, fasci littori, M, labari, massiccia balaustra marmorea e sculture sulla balaustra del lungo balcone vennero tolte negli anni sessanta.\nSull'edificio, ex palazzo Littorio, c'\u00e8 un grande bassorilievo marmoreo allegorico del lavoro, anch'esso \u00e8 un gioiello artistico scolpito dallo scultore messinese Antonio Bonfiglio. Su una parete in un angolo al piano terra dell'edificio, lato mare, \u00e8 ancora oggi visibile un celebre motto fascista scritto in lettere di marmo: \"OSARE DURARE VINCERE\"."}
{"id": "1341770", "revid": "1783371", "url": "https://it.wikipedia.org/wiki?curid=1341770", "title": "Gnome sort", "text": "In informatica lo Gnome sort \u00e8 un algoritmo di ordinamento molto simile all'insertion sort da cui, per\u00f2, differisce per il fatto che lo spostamento di un elemento nella sua posizione corretta \u00e8 eseguito mediante una serie di scambi, come nel Bubble sort. Lo Gnome sort \u00e8 molto semplice e non richiede cicli nidificati. Il tempo di esecuzione \u00e8 O(\"n\"2), ma tende verso O(\"n\") se la lista iniziale \u00e8 parzialmente ordinata. In pratica l'algoritmo pu\u00f2 risultare veloce quanto l'Insertion sort.\nLo Gnome sort trova sempre la prima posizione in cui 2 elementi adiacenti sono in ordine errato e li scambia. L'algoritmo si avvantaggia del fatto che l'esecuzione di uno scambio pu\u00f2 disordinare una coppia ordinata di elementi adiacenti solo appena dopo o appena prima i due elementi scambiati. Lo Gnome sort non controlla che gli elementi posti dopo la posizione corrente siano ordinati per cui necessita soltanto di controllare la posizione immediatamente precedente gli elementi scambiati.\nPseudocodice.\nEcco una implementazione in pseudocodice dello Gnome sort:\n procedure gnomeSort( a : lista di elementi da ordinare)\n pos \u2190 0\n while pos &lt; length(a)\n if ( pos = 0 ) or ( a[pos] &gt;= a[pos - 1] ) then\n pos \u2190 pos + 1\n else\n swap ( a[pos], a[pos - 1] )\n pos \u2190 pos - 1\nEsempio.\nData una lista non ordinata \"a\" composta dagli elementi \"[5, 3, 2, 4]\", lo Gnome sort dovrebbe eseguire, durante il ciclo, i seguenti passaggi (la \"posizione corrente\" \u00e8 segnata in grassetto):\nOttimizzazioni.\nLo Gnome sort pu\u00f2 essere ottimizzato introducendo una variabile in cui memorizzare la posizione corrente prima di iniziare a scorrere all'indietro la lista fino al suo inizio. Essa permetter\u00e0 allo \"gnomo\" di ritrovare la sua posizione precedente dopo lo spostamento di un vaso da fiori. Con questa modifica lo Gnome sort diventa una variante dell'Insertion sort.\n procedure gnomeSort( A : lista di elementi da ordinare)\n i \u2190 1\n j \u2190 2\n while i &lt;= lenght(a) - 1 \n if a[i - 1] &lt;= a[i] then\n i \u2190j\n j \u2190 j + 1 \n else\n swap ( a[i - 1] , a[i] )\n i \u2190 i - 1\n if i = 0\n i \u2190 1\nCuriosit\u00e0.\nOriginariamente proposto con il nome di \"Stupid Sort\" da Hamid Sarbazi-Azad fu successivamente ripreso da Dick Grune e presentato con il nome di Gnome sort. Il suo nome deriva dal supposto modo con cui gli gnomi da giardino ordinano una fila di vasi da fiori:"}
{"id": "1341772", "revid": "76963", "url": "https://it.wikipedia.org/wiki?curid=1341772", "title": "Meredith Eaton", "text": "Affetta da nanismo, \u00e8 alta , e spesso si definisce, ironicamente, \"un'attrice di bassa statura\".\nMeredith \u00e8 la prima donna affetta da nanismo a ottenere un ruolo fisso in una serie televisiva americana trasmessa in prima serata.\n\u00c8 conosciuta soprattutto per aver interpretato Matty Webber, il nuovo capo del dipartimento all'associazione Fenice, in cui lavora MacGyver, nella serie televisiva del 2016.\nHa inoltre interpretato il ruolo di Bethany Horowitz nella serie prodotta dall'American Broadcasting Company \"Boston Legal\".\n\u00c8 inoltre avvocato, e si batte principalmente per le cause correlate a persone affette da nanismo, partecipando anche a programmi televisivi e conferenze sul tema. Meredith \u00e8 membro del \"Media Access Office\", un'organizzazione del governo della California che si batte per le pari opportunit\u00e0 e che espone ai media le tematiche riguardanti le persone con disabilit\u00e0.\n\u00c8 apparsa inoltre in un episodio della terza serie di \"Dr. House - Medical Division\".\nHa interpretato Emily Resnick nella serie televisiva prodotta dalla CBS \"In tribunale con Lynn\".\nVita personale.\nEaton-Gilden \u00e8 stata sposata con Michael Gilden, anche lui attore affetto da nanismo, dal 20 maggio 2001 fino al giorno in cui lui ha deciso di togliersi la vita a Los Angeles il 5 dicembre 2006. Eaton-Gilden \u00e8 apparsa nel programma \"Entertainment Tonight\" per discutere sullo stato d'animo di suo marito e sulla sua filosofia di vita prima della morte.\n\"Michael \u00e8 il tipo di uomo che avrebbe voluto parlare prima di me che di se stesso -- mi metteva al primo posto e cos\u00ec faceva con la sua famiglia e con gli amici. Michael si metteva sempre al secondo posto, questo lo rendeva una persona di grande rilievo.\"\nIl 12 ottobre 2008 ha sposato un fotografo, Brian S. Gordon. La coppia ha avuto un figlio."}
{"id": "1341778", "revid": "834", "url": "https://it.wikipedia.org/wiki?curid=1341778", "title": "Rtt", "text": ""}
{"id": "1341779", "revid": "22475", "url": "https://it.wikipedia.org/wiki?curid=1341779", "title": "Calcio basso", "text": "Il calcio basso \u00e8 conosciuto con il suo nome inglese: \"low kick\"; \u00e8 una tecnica di gamba usata negli sport da combattimento, nelle arti marziali e nei sistemi di autodifesa. Il calcio basso consiste in un colpo di gamba che porta a contatto il dorso del piede o la tibia dell'esecutore con gli arti inferiori dell'avversario; secondo il regolamento sportivo, pu\u00f2 essere portato all'esterno ed all'interno della gamba.\nNella lotta a contatto pieno (detto alla \"K.O. System\") permette di ridurre la stabilit\u00e0 di un avversario per porlo temporaneamente in condizione di svantaggio. \nIn materia di colpi alle gambe, vari calci coesistono e possono essere utilizzati: circolare (\"roundhouse kick\"), semicircolare (\"semi-circular kick\"), \"balansati\": calcio con gamba retta (\"stick kick\"), calcio incrociato (\"crescent kick\"), calcio discendente (\"axe kick\"), diretti di tipo penetrante: calcio frontale (\"front kick\") o calcio laterale (\"side kick\"), calcio circolare dall'interno (\"hook kick\"), calcio discendente (\"hammer kick\"), ecc.\nSecondo il regolamento della kickboxing americana o giapponese, questo tipo di calcio pu\u00f2 essere soltanto circolare o semicircolare. "}
{"id": "1341794", "revid": "149587", "url": "https://it.wikipedia.org/wiki?curid=1341794", "title": "Palazzo Cerruti - Palazzo Bisazza (Messina)", "text": ""}
{"id": "1341795", "revid": "149587", "url": "https://it.wikipedia.org/wiki?curid=1341795", "title": "Palazzo Bisazza Ferrara", "text": ""}
{"id": "1341796", "revid": "339392", "url": "https://it.wikipedia.org/wiki?curid=1341796", "title": "Palazzo Trevi - Palazzo del gallo (Messina)", "text": ""}
{"id": "1341797", "revid": "339392", "url": "https://it.wikipedia.org/wiki?curid=1341797", "title": "Palazzo del Gallo", "text": ""}
{"id": "1341801", "revid": "1728", "url": "https://it.wikipedia.org/wiki?curid=1341801", "title": "Franco bernese", "text": ""}
{"id": "1341804", "revid": "11039114", "url": "https://it.wikipedia.org/wiki?curid=1341804", "title": "City of Wolverhampton", "text": ""}
{"id": "1341811", "revid": "486946", "url": "https://it.wikipedia.org/wiki?curid=1341811", "title": "Foppa Pedretti S.p.A.", "text": ""}
{"id": "1341812", "revid": "9595", "url": "https://it.wikipedia.org/wiki?curid=1341812", "title": "Baiamonte Tiepolo", "text": ""}
{"id": "1341813", "revid": "22475", "url": "https://it.wikipedia.org/wiki?curid=1341813", "title": "Foppa Pedretti", "text": "Foppa Pedretti (anche Foppapedretti) \u00e8 un'azienda d'arredamento italiana con sede a Grumello del Monte, in provincia di Bergamo. L'azienda \u00e8 certificata FSC (Forest Stewardship Council) e preleva la materia prima da foreste, la cui ripiantumazione \u00e8 controllata.\nStoria.\nVenne creata da Ezio Foppa Pedretti nel 1945, coinvolgendo i fratelli Tito e Letizia, con il supporto della madre Matilde, insegnante di scuola elementare, nel 1946 Ezio fonda la \"Fabbrica di giocattoli dei fratelli Foppa Pedretti\". Con il diffondersi della plastica negli anni cinquanta vengono prodotti gli articoli per la prima infanzia, trampolino di lancio dell'azienda e suo biglietto da visita per decenni; dal primo seggiolone ai lettini e ai banchetti scuola, la produzione si allarga ai fasciatoi e agli arredi per cameretta. Dal 1974 incomincia la produzione di mobili da giardino e per terrazzo fino ad arrivare, negli anni ottanta, agli oggetti per la casa che rivoluzionano il mercato proponendo mobili funzionali come l'asse da stiro \"Asso\", alcune scale a uso domestico e lo stendibiancheria \"Gulliver\".\nNel 2001 il marchio Foppapedretti \u00e8 stato riconosciuto come il terzo per \"Forza del Marchio\" in una classifica dell'agenzia Young &amp; Rubicam. Dal 2004 si \u00e8 avviata la commercializzazione di passeggini. Nel 2011, dopo quasi quattro anni di studio venne prodotto un passeggino con motore elettrico attualmente sul mercato: \"Myo Tronic\", voluto e pensato da Luciano Bonetti. Nello stesso anno si \u00e8 anche aggiudicato il prestigioso premio internazionale \"Red Dot Design Award\".\nDescrizione.\nLa sede principale \u00e8 a Grumello del Monte (BG), per un'area di circa 107.237 m2, suddivisi tra produzione, depositi e uffici amministrativi. L'unita principale di produzione \u00e8 a Bolgare (BG), dove il processo di produzione si esplica partendo dal legno massello grezzo per finire col prodotto finito. Il processo di produzione prevede il recupero e riciclo di tutti gli scarti di legno puro per la produzione di energia per riscaldamento e impianti di verniciatura all'acqua.\nNel 1995 l'azienda diventa una Societ\u00e0 per azioni a capo del \"Gruppo Foppapedretti\" comprendente:\nL'azienda \u00e8 molto conosciuta tra le famiglie italiane per la qualit\u00e0 del prodotto, con il risultato sorprendente di stabilire un rapporto di fiducia col consumatore.\nMission: impegno ecologico non solo nel processo di produzione, ma anche nel prodotto, attraverso la durata, la qualit\u00e0, la sicurezza e la funzionalit\u00e0. Ci\u00f2 consente che i prodotti si trasferiscano, senza cambiarli, di generazione in generazione nelle famiglie dei consumatori.\nBrand.\nOltre al marchio Foppapedretti, l'azienda possiede i diritti di vendita dei seguenti brand:\nProdotti.\nLa produzione \u00e8 suddivisa in diverse categorie merceologiche:\nSport.\nAll'inizio degli anni novanta l'azienda ha sponsorizzato la squadra di football americano della citt\u00e0 di Bergamo, i Lions Bergamo.\nDal 1992 invece \u00e8 main sponsor del Volley Bergamo, la squadra di pallavolo femminile della citt\u00e0 di Bergamo, portandola dopo due anni in serie A. Nel 2021, il presidente Bonetti ha annunciato il ritiro dello storico sponsor."}
{"id": "1341815", "revid": "486946", "url": "https://it.wikipedia.org/wiki?curid=1341815", "title": "Foppa Pedretti spa", "text": ""}
{"id": "1341818", "revid": "57872", "url": "https://it.wikipedia.org/wiki?curid=1341818", "title": "Diocesi di Brugnato", "text": ""}
{"id": "1341819", "revid": "767487", "url": "https://it.wikipedia.org/wiki?curid=1341819", "title": "Classified", "text": "Il suo album del 2005 intitolato \"Boy-Cott-In the Industry\" ha raggiunto la posizione numero 46 della \"SoundScan's Canadian R&amp;B charts\". I suoi singoli \"\"The Maritimes\", \"5th Element\" e \"No Mistakes\" sono stati tra i \"Top 20\" per MuchMusic ed MTV Canada durante il 2005. Il videoclip di \"No Mistakes\"\" ha vinto il MMVA come \"MuchVibe Best Rap Video\". Il suo undicesimo album, \"Hitch Hikin' Music\", \u00e8 stato pubblicato il 19 settembre 2006.\nBiografia.\nDopo aver frequentato la \"Hants East Rural High School\" a Milford in Nuova Scozia, Classified ha perfezionato le proprie capacit\u00e0 ottenendo due anni pi\u00f9 tardi un contratto discografico che gli ha permesso di produrre e pubblicare il suo nono album, \"Trial &amp; Error\" che ha segnato il suo primo successo nazionale dopo la distribuzione dell'etichetta di Toronto Urbnet Records. Contenente collaborazioni di nuovi artisti della scena canadese come Eternia e DL Incognito, cos\u00ec come il navigato rapper Maestro, l'album \u00e8 stato tra i dischi rap indipendenti pi\u00f9 venduti nel 2004.\nIl biennio 2003-2004 \u00e8 stato campale per la carriera di Classified. Con il supporto di VideoFACT, hl'artista canadese ha pubblicato due diverse versioni del video di \u201c\"Just the Way It Is\"\u201d and \u201c\"Unexpected\"\u201d . Classified ha inoltre continuato a registrare proprie produzioni unendo le forze con altri conosciuti emcee come a Choclair e Maestro. Ha inoltre lavorato con un artista della Columbia Records quale Royce Da 5'9\", aprendo i concerti di Ludacris, Busta Rhymes, The Game and Black Moon.\nIl decimo album di Classified, \"Boy-Cott-In The Industry\", \u00e8 stato l'apice della sua carriera, contenendo collaborazioni con Choclair, Royce Da 5'9\", Jay Bizzy, J-Bru, Spesk K e Mic Boyd (quest'ultimo fratello minore del rapper). Dopo questo successo Classified ha pubblicato il suo undicesimo lavoro \"Hitch Hikin' Music\" giudicato dalla critica come uno dei suoi lavori pi\u00f9 ricercati, sulla traccia \"Fall From Paradise\", Classified riflette sulla difficolt\u00e0 di essere un rapper \"attuale\" e sulla volatilit\u00e0 del successo, mentre nel brano \"\"All About U\", featuring Chad Hatcher fa incontrare l'hip hop con il rock, lontano dalla cultura del bling-bling, Classified ricorda come la vita non sia ostentazione. Il resto dell'album include apparizioni di Jay Bizzy, Mic Boyd, Jordan Croucher, Preacher K, White Mic. Da questo undicesimo lavoro sono stati tratti quattro singoli: \"Find Out\" (che ha vinto l'East Coast Music Award 2007 per \"Best Rap/Hip-Hop Single\"), \"Feelin' Fine Remix\", \"All About U\" e \"Hard To Be Hip Hop\"\"."}
{"id": "1341829", "revid": "729019", "url": "https://it.wikipedia.org/wiki?curid=1341829", "title": "Franco di Friburgo", "text": "Il franco (\"Frank\") \u00e8 stata la moneta del cantone svizzero di Friburgo tra il 1798 ed il 1850. Era suddiviso in 10 \"Batzen\", ognuno di 4 \"Kreuzer\" o 10 \"Rappen\".\nStoria.\nIl Frank era la valuta della Repubblica Elvetica dal 1798, che a Friburgo sostituiva il Gulden. La Repubblica Elvetica cess\u00f2 di emettere monete nel 1803. Il canton Friburgo ha coniato monete tra il 1806 ed il 1836. Nel 1850, fu introdotto il franco svizzero con un cambio di 1\u00bd CHF per = 1 Frank di Friburgo.\nConcordato.\nNel 1825 il cantone partecip\u00f2 ad accordo monetario (\"Concordato\") con altri cantoni per uniformare i tipi e soprattutto i valori delle monete. Dell'accordo facevano parte: Argovia, Basilea, Berna, Friburgo, Soletta e Vaud.\nL'accordo prevedeva l'emissione di monete con i seguenti nominali: 5, 2\u00bd, 1 e \u00bd \"Batzen\" e di 1 \"Kreuzer\" (= \u00bc \"Batzen\")\nAl rovescio delle monete c'era una croce con \"\"C\" al centro e la scritta \"die concordier(enden) Cantone der Schweiz\" (I cantoni concordanti della Svizzera). Per Vaud la scritta era in Francese: \"Les cantons concordants de la Suisse\"\".\nAl diritto ogni cantone poneva il proprio stemma.\nObbiettivo del \"Concordato\" era eliminare l'eccesso delle proprie monete frazionali e vietare le monete di minor valore provenienti dal resto della Svizzera.\nLa maggior parte delle monete fu coniata nel 1826. Le ultime furono coniate a Vaud nel 1834.\nLe monete concordanti di Friburgo furono quelle da 5 \"Batzen\" (coniate nel 1827, 1828, 1829 e 1830), da 1 \"Batzen\" (1827, 1828, 1829, 1830), da \u00bd \"Batzen\" (1827, 1828, 1830, 1831) e da \u00bc \"Batzen\" (\"Kreutzer\") (1827, 1846).\nMonete.\nSono state emesse monete di biglione con i valori da 2\u00bd e 5 Rappen; \u00bd e 1 Batzen. Sono state coniate monete d'argento con i valori di 5, e 10 Batzen e di 4 Frank (o \"Neutaler\"). La moneta da 2\u00bd Rappen era anche chiamata 1 Kreuzer."}
{"id": "1341835", "revid": "1953061", "url": "https://it.wikipedia.org/wiki?curid=1341835", "title": "Borgo metropolitano di Walsall", "text": "Walsall \u00e8 un borgo metropolitano delle West Midlands, Inghilterra, Regno Unito, con sede nella centro urbano omonimo.\nIl distretto fu creato con il Local Government Act 1972, il 1\u00ba aprile 1974 dalla fusione del precedente county borough di Walsall con il distretto urbano di Aldridge-Brownhills."}
{"id": "1341837", "revid": "254059", "url": "https://it.wikipedia.org/wiki?curid=1341837", "title": "Tolberto III da Camino", "text": " \nGiovinezza.\nFiglio di Guecellone VI e Beatrice Bonaparte, nacque nel 1263. A nove anni, alla morte del padre, eredit\u00f2 alcuni feudi nel distretto di Ceneda insieme al fratello minore Biaquino VI. Sei anni dopo, nel 1278, i due ebbero conferma di altri feudi dal vescovo di Feltre e Belluno Adalgerio di Villalta.\nLa diatriba su Oderzo e il matrimonio con Gaia.\nNel 1283 Tolberto ebbe un ruolo importante negli eventi che portarono il cugino Gherardo, appartenente all'altro ramo importante della famiglia, ad essere nominato capitano del popolo a Treviso ed instaurare la signoria di famiglia sulla citt\u00e0.\nFu probabilmente come ricompensa per tale appoggio che Tolberto e il fratello ebbero il via libera per occupare i castelli di Camino e Motta e Oderzo. Su quest'ultimo centro, tuttavia, vantava dei diritti anche il comune di Treviso: questo port\u00f2 ad una complessa diatriba e al cosiddetto \"processo di Oderzo\" (1285), che si risolse favorevolmente per Tolberto, anche se non si conoscono i termini precisi dell'accordo.\nNel 1291 avvenne un nuovo rinsaldamento tra i due rami della famiglia grazie al matrimonio di Tolberto con Gaia, figlia di Gherardo.\nL'alleanza con Venezia e i contrasti con Aquileia.\nNonostante le nozze, lo stesso anno Tolberto risulta essere tra i partecipanti ad una congiura ordita contro Gherardo, insieme ad alcuni cittadini trevigiani, al fratello e al vescovo Adalgerio, della cui citt\u00e0 di residenza Tolberto era stato podest\u00e0 nel 1286.\nSentendosi minacciati a seguito del fallimento del complotto, i due fratelli ottennero la protezione del Doge Pietro Gradenigo, diventando cittadini di Venezia. In cambio i due sottomisero i propri feudi alla repubblica lagunare, continuando per\u00f2 a mantenerne il controllo formale. Nell'ambito dello stesso accordo, sempre nel 1291 la citt\u00e0 di Motta fu annessa al territorio della Repubblica, la quale in questo modo inizi\u00f2 inconsapevolmente la propria espansione in terraferma.\nPoco tempo dopo i due occuparono alcune terre del Patriarcato di Aquileia nei pressi di Prodolone, venendo per questo scomunicati dal Patriarca. Quest'ultimo, ovvero Raimondo Della Torre, ritir\u00f2 la scomunica nel settembre del 1293, a seguito della costituzione di un tribunale arbitrale che accert\u00f2 i danni causati dai due alla Chiesa di Aquileia. Dopo un digiuno a pane e acqua, i fratelli dovettero promettere di non attraversare pi\u00f9 la Livenza, linea di confine naturale tra i territori caminesi e il Friuli.\nLa riappacificazione familiare.\nLa prova della riappacificazione tra Tolberto e il potente suocero sono i numerosi incarichi che il primo ottenne a Treviso, in particolare quello di podest\u00e0 che ricopr\u00ec nel 1298-1299; una carica che, teoricamente, avrebbe dovuto essere affidata a una personalit\u00e0 \"super partes\", e non certo a un parente prossimo del signore della citt\u00e0. Egli all'epoca possedeva beni e rendite in citt\u00e0 ed ebbe modo di ottenere ulteriori conferme dei propri feudi dalla Chiesa bellunese. Tolberto ottenne anche vari incarichi di ambasceria e partecip\u00f2 ai conflitti che intercorsero tra Gherardo e il Patriarcato.\nL'ascesa di Tolberto non sub\u00ec interruzioni alla morte di Gherardo nel 1306 e al passaggio di consegne con il figlio Rizzardo; questo al punto che nel 1310 venne chiamato a Venezia per dirimere alcune delicate questioni emerse a seguito della congiura di Bajamonte Tiepolo.\nA questa ascesa contribu\u00ec di certo anche la moglie Gaia, la cui notoriet\u00e0 le fece guadagnare pure una citazione nella \"Commedia\" di Dante Alighieri. I coniugi nel 1307 stipularono un significativo accordo di permuta con il vescovo di Ceneda Francesco Arpo: quest'ultimo ottenne la contea di Tarzo cedendo ai Caminesi il castello di Portobuffol\u00e9. Gaia mor\u00ec nel 1311, non prima di aver nominato il marito proprio erede universale.\nGli ultimi anni di vita.\nNel 1312 fu tra gli ultimi a rimanere fedele a Rizzardo: dopo che venne ferito a morte a seguito della \"ragna\" ordita contro di lui, Tolberto rimase una settimana con la figlia Chiara al suo capezzale, per poi diventarne esecutore testamentario.\nSalito quindi al potere Guecellone, fratello di Rizzardo, Tolberto lo appoggi\u00f2, partecipando al suo fianco alle campagne militari contro Cangrande della Scala. Guecellone, dopo appena nove mesi alla guida di Treviso come Capitano generale della citt\u00e0, fu costretto alla fuga che segn\u00f2 la fine della signoria dopo ventinove anni. Il fatto che Tolberto e il fratello non solo non furono banditi dalla citt\u00e0, ma che ai due sia stato concesso di girare armati e scortati, fa sospettare un tradimento nei confronti del cugino.\nNel 1314 spos\u00f2 la riminese Samaritana Malatesta, figlia di Ferrantino Malatesta. Biaquino VII, figlio nato da questa unione, divenne il suo erede universale.\nNel 1317 risulta alleato del Comune di Treviso nelle battaglie contro Cangrande e il conte di Gorizia; mor\u00ec lo stesso anno, e fu sepolto accanto alla prima moglie Gaia, nella chiesa di San Nicol\u00f2 di Treviso.\nDiscendenza.\nDal primo matrimonio, con Gaia da Camino, Tolberto ebbe una figlia:\nDal secondo matrimonio, con Samaritana Malatesta, ebbe invece due figli:\nA lui \u00e8 attribuita anche una figlia naturale:"}
{"id": "1341838", "revid": "9595", "url": "https://it.wikipedia.org/wiki?curid=1341838", "title": "Tolberto da Camino", "text": ""}
{"id": "1341839", "revid": "1543377", "url": "https://it.wikipedia.org/wiki?curid=1341839", "title": "P\u00edo Baroja", "text": "\u00c8 stato uno degli scrittori pi\u00f9 importanti della Generazione del '98.\nBiografia.\nP\u00edo Baroja y Nessi appartenne ad una famiglia distinta e molto conosciuta a San Sebasti\u00e1n, legata al giornalismo e alla stampa. Il suo bisnonno paterno, Rafael, stamp\u00f2, ad Oiartzun, il giornale \"La Papeleta de Oyarzun\" e altri testi durante la guerra contro Napoleone Bonaparte. Suo nonno, che aveva il suo stesso nome, P\u00edo Baroja, fu editore a San Sebastian del giornale \"El Liberal Guipuzcoano\"(1820-1823) durante il Triennio Liberale, e stamp\u00f2 la \"Storia della Rivoluzione Francese\" di Thiers in dodici volumi, con la traduzione di Sebasti\u00e1n de Mi\u00f1ano e Bedoya. I figli di Rafael Baroja, Ignacio Ram\u00f3n e P\u00edo, continuarono con l'azienda di stampa e un figlio di quest'ultimo, Ricardo, zio dello scrittore, sar\u00e0, col tempo, editore e \"factotum\" del giornale \"El Urumea\". Tra gli antenati della madre c'era un ramo lombardo, i Nessi, a cui lo scrittore deve il suo secondo nome.\nP\u00edo fu il terzo di tre fratelli: Dar\u00edo, che mor\u00ec giovane nel 1894; Ricardo, che sar\u00e0 anch'esso un futuro scrittore e un importante pittore, e lui, il fratello minore, che lascer\u00e0 la professione di medico per quella di scrittore. Pi\u00f9 lontana rispetto a loro, nacque Carmen, che sar\u00e0 l'inseparabile compagna dello scrittore e la moglie del futuro editore di suo fratello, Rafael Caro Raggio e anche occasionale scrittrice. \nIl padre dei Baroja, Serafin, era, oltre che un uomo inquieto e giornalista di idee liberali, ingegnere di guerra, e ci\u00f2 costrinse la famiglia a continui cambi di residenza per tutta la Spagna, sicch\u00e9 il futuro scrittore conobbe i pi\u00f9 disparati luoghi della sua Nazione e svilupp\u00f2 la sua caratteristica propensione ai viaggi. A sette anni si trasfer\u00ec con la sua famiglia a Madrid, dove il padre ottenne un posto nell'Istituto Geografico e Statistico; poi tornarono a Pamplona e successivamente di nuovo a Madrid. Il giovane Baroja gi\u00e0 aveva letto classici giovanili (Jules Verne, Mayne Reid e Daniel Defoe). Non fece il servizio militare, cosa che lo ripugnava, e nel 1891 fin\u00ec gli studi di medicina a Valencia e si laure\u00f2 a Madrid con una tesi su \"Il dolore, studio psicofisico\".\nCome studente fu pessimo, pi\u00f9 per mancanza di interesse che per talento, e non simpatizz\u00f2 con nessun professore, mostrandosi ipercritico con tutto; nessuna professione lo attraeva, solamente scrivere non lo disgustava. La sua formazione scientifica emerger\u00e0 comunque nella produzione letteraria. Non si spos\u00f2 mai, e quando nel 1894 si trasfer\u00ec a Cestona, in Guip\u00fazcoa, lavorando come medico, ottenne l'antipatia del parroco del paese e dell'intero settore cattolico del posto, che lo accusava di lavorare le domeniche nel suo giardino anzich\u00e9 andare a messa. \nDopo un anno torn\u00f2 a San Sebastian, disposto a fare qualunque cosa a eccezione del medico, e trov\u00f2 la sua opportunit\u00e0 con il fratello Ricardo, che dirigeva una panetteria a Madrid poich\u00e9 una zia gli aveva lasciato il negozio. P\u00edo cominci\u00f2 cos\u00ec a lavorare l\u00ec, cosa sulla quale lo presero un po' in giro: \"\"Es un escritor de mucha miga, Baroja\" -disse di lui Rub\u00e9n Dar\u00edo a un giornalista. Al quale lo scrittore rispose: \"Tambi\u00e9n Dar\u00edo es escritor de mucha pluma: se nota que es indio.\". Installatosi a Madrid, cominci\u00f2 a collaborare con giornali e riviste, simpatizzando con le dottrine sociali anarchiste, ma senza militare apertamente in nessuna di esse. Cos\u00ec come il suo conterraneo Miguel de Unamuno, abomin\u00f2 il nazionalismo vasco, contro il quale scrisse la satira \"Momentum catastrophicum\".\nNel 1900 pubblic\u00f2 il suo primo libro, una raccolta di racconti intitolata \"Vidas sombr\u00edas\", la maggior parte dei quali furono composti a Cestona sulla gente del posto e sulla sua personale esperienza come medico. In quest'opera si incontrano per la prima volta tutte le ossessioni che caratterizzeranno i suoi scritti seguenti. Il libro fu molto letto e commentato da prestigiosi scrittori come Unamuno, che si entusiasm\u00f2 e volle conoscerne l'autore di persona, da Azor\u00edn e da Benito P\u00e9rez Gald\u00f3s. Baroja cos\u00ec si avvicin\u00f2 sempre di pi\u00f9 al mondo letterario, abbandonando la panetteria. Divent\u00f2 molto amico dell'anarchico Jos\u00e9 Mart\u00ednez Ruiz, meglio conosciuto come Azor\u00edn, e fece, spinto da lui, qualche tentativo di entrare in politica, ma senza successo. Con l'avvicinarsi da parte di Azor\u00edn al partito di Antonio Maura, ruppe la loro vecchia amicizia. Allo stesso modo fece amicizia con Ramiro de Maeztu, insieme al quale, con anche Azor\u00edn, formarono per breve periodo il gruppo dei Tre. Fu corrispondente da Tangeri per il giornale \"Globo\". Era un apprezzato critico letterario.\nIn seguito viaggi\u00f2 per tutta Europa (abit\u00f2 varie volte a Parigi, un po' a Londra e pass\u00f2 per l'Italia (dove si rec\u00f2 diverse volte, il nonno della madre era di Como), il Belgio, la Svizzera, la Germania, la Norvegia, i Paesi Bassi e la Danimarca) accumulando un impressionante biblioteca specializzata in occultismo e storia del XIX secolo, che sistem\u00f2 in un vecchio castello che compr\u00f2 a Vera de Bidasoa e ristruttur\u00f2 facendolo diventare il famoso castello di Itzea, dove passava le estati con la sorella Carmen e il fratello Ricardo, che lo accompagnavano sempre anche nei suoi viaggi.\nNonostante fosse un simpatizzante anarchico e ateo, quando mor\u00ec si rec\u00f2 ai suoi funerali il ministro franchista dell'Educazione nazionale e a portare la bara furono Ernest Hemingway e Camilo Jos\u00e9 Cela.\nOpere.\nTra le sue opere: \"Camino de perfecci\u00f3n (pasi\u00f3n m\u00edstica)\" (1901), Aurora roja (1905), \"Zalaca\u00edn el aventurero\" (1909), \"El \u00e1rbol de la ciencia\" (1912), \"Memorias de un hombre de acci\u00f3n\" (1913-1928), \"Ciudades de Italia\" (1949).\nLa sua opera letteraria \u00e8 caratterizzata da:"}
{"id": "1341844", "revid": "1953061", "url": "https://it.wikipedia.org/wiki?curid=1341844", "title": "Borgo metropolitano di Solihull", "text": "Solihull \u00e8 un borgo metropolitano delle West Midlands, Inghilterra, Regno Unito, con sede nel centro urbano omonimo.\nIl distretto fu creato con il Local Government Act 1972, il 1\u00ba aprile 1974 dalla fusione del precedente county borough di Solihull con il distretto rurale di Meriden.\nLocalit\u00e0 e parrocchie.\nLe parrocchie, che non coprono l'area del capoluogo, sono:"}
{"id": "1341850", "revid": "11039558", "url": "https://it.wikipedia.org/wiki?curid=1341850", "title": "Erto-Casso", "text": ""}
{"id": "1341854", "revid": "287204", "url": "https://it.wikipedia.org/wiki?curid=1341854", "title": "Episodi di Medium (seconda stagione)", "text": "La seconda stagione di \"Medium\" \u00e8 andata in onda dal 19 settembre 2005 al 22 maggio 2006 sul network americano NBC. In Italia la stagione \u00e8 stata trasmessa in prima visione, dal 21 dicembre 2006 al 28 febbraio 2007, su Rai 3.\nIl ritorno del capitano Push - 2\u00aa parte.\nTrama.\nLa seconda stagione riprende 3 mesi dopo il finale della prima stagione. \n&lt;br&gt;Il capitano Kenneth Push \u00e8 ancora in coma, Allison non ha avuto sogni negli ultimi 3 mesi e lei e Joe hanno lavorato al loro matrimonio con successo. Come parte della riparazione del loro matrimonio, Allison ha promesso di provare a ridurre il lavoro, mentre Joe ha promesso di frequentare la terapia, per riuscire ad affrontare lo stress provocatogli dal lavoro di sua moglie. Quando Joe va al suo primo appuntamento di terapia, il suo terapista dice che Allison, correndo al lavoro a tutte le ore, non considera molto i sentimenti del marito. \nDurante la visita al capitano Push in ospedale, Allison vede il fantasma del padre di Push che ordina ad Allison di finire il sogno in cui il capitano rischia la vita, in modo da avere nuove informazioni sul serial killer. Se non lo far\u00e0, lei non solo non trover\u00e0 mai il serial killer, ma non avr\u00e0 mai pi\u00f9 dei sogni rivelatori. Joe vuole che lei sacrifichi i suoi sogni, ma Allison si rifiuta perch\u00e9 Devalos scopre che il padre delle vittime era un donatore di sperma e che il serial killer ha ucciso tutti i figli del donatore (le vittime sia del Texas che di Phoenix) tranne uno: Bella, diciottenne residente a Phoenix, che \u00e8 in custodia protettiva. \nAllison finisce il sogno del capitano Push, che rivela che il donatore di sperma ha lasciato la sua fidanzata, all'epoca incinta del loro figlio. Non appena Allison finisce il sogno, il capitano Push si sveglia dal coma. Allison si rende conto che il figlio del donatore di sperma, chiamato Isaia come il profeta della Bibbia, \u00e8 stato allevato da sua madre in modo che fosse quasi impossibile da trovare e che la madre lo ha allevato solo per vendicarsi degli altri figli di suo padre.\nBella accetta di tornare a lavorare come addetta alle concessioni nell'arena di basket, in modo che Allison, Push, Devalos e Scanlon possano tentare di attirare Isaia in trappola. Alla fine della giornata, sembra che il loro piano sia fallito fino a quando un ufficiale non si presenta per riportare Bella in custodia protettiva. Il capitano Push, insospettito dal fatto che l'ufficiale indossi scarpe da ginnastica alte, gli chiede ripetutamente di fermarsi. L'ufficiale, in realt\u00e0 Isaia, estrae una pistola e spara, iniziando uno scontro a fuoco con Push che alla fine riesce a colpire il killer, uccidendolo.\nLa musica non cambia.\nTrama.\nUna canzone che Allison non riesce a togliersi dalla mente la porta a cercare una studentessa dispersa. Allison e sua figlia Bridget, inoltre, fanno lo stesso sogno: l'aeroplano dove stanno volando precipita.\nQuarantasei anni prima.\nTrama.\nAllison sogna di essere una paziente psichiatrica nel 1950, e il suo sogno diventa fin troppo reale quando vede, in un vecchio filmato d'archivio dell'ospedale psichiatrico, una donna che dice di vivere negli anni 2000 e di chiamarsi ... Allison Dubois.\nLa sonnambula.\nTrama.\nAnche se i recenti attacchi di sonnambulismo di Allison la lasciano sfiancata e con il conto in banca in rosso, le forniscono anche preziose prove per un caso di rapimento.\nSogni d'oro.\nTrama.\nAllison sta avendo dei sogni che riguardano una sua amica dei tempi del liceo e decide di rimettersi in contatto con lei. Nel frattempo un uomo si rivolge alla procura del distretto per chiedere aiuto in merito alla scomparsa di sua figlia.\nLa spia.\nTrama.\nNon solo Allison sogna di un massacro nell'ufficio del procuratore distrettuale, ma scopre anche che il procuratore legale dell'imputato sta usando una medium e ... vince il caso.\nJoe, il giurato.\nTrama.\nIl procuratore distrettuale ha messo sotto processo un uomo carismatico che potrebbe avere ucciso la moglie per denaro, ma Allison non pu\u00f2 discutere il caso con Joe, perch\u00e9 lui fa parte della giuria!\nCorsa alle elezioni.\nTrama.\nSe il crimine che Allison sogna si avverasse davvero, potrebbe avere effetti disastrosi sul risultato della rielezione del procuratore Devalos. Nel frattempo Joe incontra una sua vecchia fiamma che ha bisogno del suo aiuto.\nQuadri che parlano.\nTrama.\nMentre Allison guarda i dipinti di un artista, le sue visioni riguardanti la vittima di un omicidio prendono vita. Il fantasma del padre di Joe appare ad Allison per dare a suo figlio alcuni consigli per la carriera.\nPagare il fio.\nTrama.\nDurante una festa in casa di amiche, Ariel fa divinazioni per uno scherzo, ma si spaventa quando una sua previsione riguarda la possibile morte di una delle amiche. Una donna ossessionata dalla colpa sta costringendo Allison a sognare un incidente che coinvolge un pirata della strada.\nPazzia apparente.\nTrama.\nAllison assume gli atteggiamenti propri di un assassino psicopatico. Ma anche dopo la morte dell'assassino, questi resta nella sua testa, spaventando Joe e le bambine.\nIl ritorno di Walker.\nTrama.\nIl fantasma del serial killer del west, dottor Walker, fa ritorno nella vita di Allison, e ora sembra volersela prendere con la figlia Ariel.\nIl seme del male.\nTrama.\nUn bambino viene rapito e dato per morto. Ma quando nuove prove accusano la madre, Allison si chiede se la donna non stesse cercando di fermare suo figlio dal commettere futuri atti criminali.\nUn altro uomo.\nTrama.\nQuando Allison riporta una leggera contusione e le viene fatta una risonanza magnetica, incontra un uomo che potrebbe aver assassinato una ragazza dispersa. Poi l'uomo presenta ad Allison la ragazza: non solo \u00e8 viva ... ma \u00e8 diventata sua moglie!\nIl figlio mai nato.\nTrama.\nDopo aver sognato il figlio perso per un aborto, Allison sviluppa sentimenti materni per un ragazzo adolescente accusato di omicidio. Joe \u00e8 preoccupato dal fatto che Bridget voglia tenere un cane randagio.\nIl quarto libro di Beverly Rhodes.\nTrama.\nDopo aver aiutato il suo capo a trovare il fratello di un caro amico, Allison ha la visione della sua morte e ha bisogno dell'aiuto di Joe per decifrare il suo messaggio. Bridget sembra essere in comunicazione con un'autrice scomparsa.\nUn amore sfortunato.\nTrama.\nAllison si sorprende quando suo fratello Michael arriva a Phoenix e si innamora di una giovane donna che ha bisogno del suo aiuto per chiudere un conto in sospeso.\nS.O.S..\nTrama.\nAllison sta indagando su una serie di omicidi che apparentemente non sono collegati tra di loro. Bridgette invece, \u00e8 impegnata in un progetto scolastico che si focalizza sul lavoro di sua madre.\nLa conoscevo.\nTrama.\nLa polizia trova i cadaveri di tre ragazze assassinate e Allison sospetta che la sua visione in merito sia collegata al Detective Scanlon.\nL'uomo che osservava le donne.\nTrama.\nNei suoi sogni Allison vede una donna che \u00e8 sorvegliata da un uomo che la osserva nella sua camera da letto mentre sta dormendo.\nL'angelo della morte.\nTrama.\nAllison \u00e8 molto impegnata nelle indagini sulla morte di un dottore quando un uomo si presenta nelle sue visioni affermando di essere la \"Morte\". \nCome sarebbe andata se....\nTrama.\nAllison sogna di come sarebbe stata la sua vita se avesse realizzato i suoi progetti diventando avvocato come era nei suoi desideri."}
{"id": "1341855", "revid": "121802691", "url": "https://it.wikipedia.org/wiki?curid=1341855", "title": "Episodi di Medium (prima stagione)", "text": "La prima stagione di \"Medium\" \u00e8 andata in onda dal 3 gennaio 2005 al 23 maggio 2005 sul network americano NBC.\nIn Italia la prima stagione \u00e8 stata trasmessa in prima visione, dal 21 dicembre 2005 al 14 dicembre 2006, su Rai 3.\nVisioni.\nTrama.\nMoglie, madre e sensitiva, Allison riesce a comunicare con i morti ed \u00e8 convinta di poter utilizzare il suo dono per aiutare a risolvere i crimini. Fa un sogno ed invia dei fax alla polizia. Viene messa alla prova quando riceve una telefonata dai Texas Ranger...\nSospetti e certezze.\nTrama.\nAdesso che lavora per il procuratore distrettuale di Phoenix, Manuel Devalos, Allison viene chiamata per aiutare a selezionare la giuria che dovr\u00e0 condannare un assassino. Per\u00f2 Allison teme che la polizia possa aver catturato l'uomo sbagliato.\nDoppia scelta.\nTrama.\nMentre Joe si chiede come pianificare una festa a sorpresa per la moglie medium, Allison viene affiancata dal detective Lee Scanlon per poter scovare un serial killer i cui bersagli sono giovani appena sposati.\nLa notte del lupo.\nTrama.\nI sogni che Allison fa, di essere inseguita da un lupo, cominciano ad avere senso quando ascolta una testimone di un omicidio che d\u00e0 una descrizione alquanto imprecisa al disegnatore di identikit della polizia. La figlia Bridget annuncia di avere un nuovo amico... un bambino morto cinque anni prima.\nSul banco dei testimoni.\nTrama.\nNon solo il procuratore Devalos vuole che Allison giuri il falso sul banco dei testimoni, ma una medium la mette in guardia: ci sono problemi che minano il suo matrimonio.\nUn giorno succeder\u00e0.\nTrama.\nAllison \u00e8 sicura che un affidabile e stimato cittadino sia in realt\u00e0 un serial killer che la ossessiona nei sogni. Inoltre lei e suo marito Joe si preparano ad affrontare il fatto che potrebbe essere incinta. Sar\u00e0 vero?\nSalto nel vuoto.\nTrama.\nAllison si sorprende quando scopre che una ragazza che si \u00e8 suicidata saltando gi\u00f9 da un dirupo ricattava un avvocato, lo stesso che aveva cercato di rivelare il dono di Allison in tribunale.\nLucky.\nTrama.\nSollevata dal fatto che suo fratello Michael sia tornato sano e salvo dopo aver servito lo Stato come militare in Afghanistan, Allison si domanda se anche lui possa comunicare con i morti.\nMessaggi in codice.\nTrama.\nJoe e Allison sono preoccupati che la figlia maggiore Ariel possa avere ereditato il dono della madre. I suoi sogni ricorrenti di una bambina tenuta prigioniera in un castello si rivelano avere basi nella realt\u00e0. Madre e figlia aiuteranno la polizia a trovare una bambina rapita.\nLungo le rotaie.\nTrama.\nUn professore specializzato in fenomeni paranormali dice ad Allison che i suoi sogni su due bambini che corrono verso delle rotaie riguardano un fatto accaduto a lui stesso e a suo fratello ... che si crede sia stato assassinato, ma che Allison pensa sia ancora vivo.\nHo sposato una medium.\nTrama.\nDopo essere stata ossessionata da una serie televisiva degli anni sessanta intitolata \" Ho sposato una medium\", Allison immagina di essere coinvolta in un vero assassinio accaduto dietro le quinte.\nMorte apparente.\nTrama.\nAnche se hanno assistito come testimoni all'esecuzione di uno spacciatore di droga condannato a morte, Allison e la polizia sono sconvolti nello scoprire che il suo \"fantasma\" potrebbe avere assassinato la sua ragazza ... un assassinio registrato con una telecamera. Alla fine Allison riuscir\u00e0 a chiarire tutto...\nUna scelta difficile.\nTrama.\nAllison \u00e8 terrorizzata: se accusa un presunto pilota d'aerei dell'assassinio di sua moglie, ha paura che l'aeroplano che dovr\u00e0 pilotare potrebbe precipitare.\nIl caso Butler.\nTrama.\nQuando la madre di Joe viene a trovare la famiglia, Allison riceve la visita di suo suocero che ... Intanto un assassino che Scanlon e Devalos hanno mandato in prigione anni prima potrebbe venire liberato se Allison rivela la sua verit\u00e0 sul suo caso.\nA caccia di anime.\nTrama.\nAllison combatte con uno spirito maligno proveniente dal passato che si impossessa delle menti dei dottori. Nel frattempo, l'insegnante di matematica di Ariel la accusa di imbrogliare.\nIl ritorno del Capitano Push Prima Parte.\nTrama.\nIl capitano Push, che Allison aveva incontrato in Texas, arriva a Phoenix per aiutare la polizia a trovare un serial killer. Ma Allison si preoccupa quando Push ha una crisi cardiaca e sorprendentemente appare nei suoi sogni."}
{"id": "1341857", "revid": "9595", "url": "https://it.wikipedia.org/wiki?curid=1341857", "title": "Ordine dei Francescani", "text": ""}
{"id": "1341858", "revid": "1953061", "url": "https://it.wikipedia.org/wiki?curid=1341858", "title": "Sandwell", "text": "Sandwell \u00e8 un borgo metropolitano delle West Midlands (Inghilterra) con sede ad Oldbury.\nIl distretto fu creato il 1\u00ba aprile 1974, con il Local Government Act 1972, dalla fusione dei precedenti county borough di Warley e West Bromwich."}
{"id": "1341861", "revid": "110157", "url": "https://it.wikipedia.org/wiki?curid=1341861", "title": "Goodbye Blue and White", "text": "Goodbye Blue and White \u00e8 un album di rarit\u00e0 del gruppo ska punk statunitense Less Than Jake. Contiene canzoni di tutta la loro carriera, materiali inediti, cover rare, prese soprattutto dai loro numerosi 7\". L'album, originariamente pubblicato dalla No Idea, \u00e8 stato successivamente ripubblicato dalla Fueled by Ramen, etichetta del batterista del gruppo, Vinnie Fiorello, con alcune differenze nella lista tracce e nell'ordine.\nIl nome del disco \u00e8 un tributo del primo furgoncino usato dai Less Than Jake per i tour. \"The Blue and White\" \u00e8 sopravvissuto a gran parte dei primi anni del gruppo, finch\u00e9 non si \u00e8 rotto durante il viaggio verso una convention sui Pez, dolci di cui il gruppo \u00e8 appassionato. La band ha realizzato nuovo materiale e realizzato questo raro album dedicato all'automobile. Il libretto del disco mostra foto dei Less Than Jake nel van durante i primi anni di attivit\u00e0."}
{"id": "1341864", "revid": "110157", "url": "https://it.wikipedia.org/wiki?curid=1341864", "title": "Borgo metropolitano di Dudley", "text": "Dudley \u00e8 un borgo metropolitano delle West Midlands, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione del precedente county borough di Dudley con i municipal borough di Halesowen e Stourbridge."}
{"id": "1341865", "revid": "11039725", "url": "https://it.wikipedia.org/wiki?curid=1341865", "title": "City of Coventry", "text": ""}
{"id": "1341870", "revid": "120480543", "url": "https://it.wikipedia.org/wiki?curid=1341870", "title": "Clerodendrum trichotomum", "text": "Il Clerodendrum trichotomum \u00e8 una pianta della famiglia delle Verbenaceae, originaria del Giappone.\n\u00c8 la specie di \"Clerodendrum\" pi\u00f9 comune in Italia.\nMorfologia.\n\u00c8 un grande arbusto che raggiunge un'altezza di 4 m, chioma larga fino a 4 m, molto ramificato.\nI rami sono coperti di peluria.\nHa foglie decidue, scabre, lunghe fino a 25cm, lungamente picciolate a lamina di colore verde scuro, dalla forma triangolare. La pagina inferiore ha venature pelose e ha un caratteristico odore di latte.\nFioritura tra luglio e agosto. I fiori bianchi, stellati, riuniti in grandi corimbi intensamente profumati, ricordano quelli del gelsomino.\nI frutti autunnali sono bacche rotonde, delle dimensioni di un pisello, racchiuse da un calice a forma di lanterna di colore rosso-cardinalizio. Dapprima verdi, si scuriscono all'apertura del calice, diventando blu-viola. Non sono tossici.\nEsemplari notevoli.\nA Pavia, in viale Matteotti, si trova un esemplare alto circa 5 metri.\nDistribuzione.\nOriginaria della Cina, Giappone e l'isola di Giava, \u00e8 la specie di \"Clerodendrum\" pi\u00f9 comune in Italia. Introdotta nel 1800 dal Giappone, la si trova nella pianura Padana.\nMetodi di coltivazione.\nSopporta bene il caldo e il freddo (fino a -10C), ma vuole una buona esposizione al sole. Si riproduce per semina in primavera, per talea semilegnosa o interrando porzioni delle radici."}
{"id": "1341872", "revid": "110157", "url": "https://it.wikipedia.org/wiki?curid=1341872", "title": "B Is for B-sides", "text": "B Is for B-sides \u00e8 un album del gruppo ska punk statunitense Less Than Jake. \u00c8 composto di canzoni registrate per il disco Anthem non incluse nella lista tracce finale. L'album \u00e8 stato pubblicato nel 2004 dalla Sire Records. L'idea originale del gruppo era di pubblicare le 12 canzoni in 4 EP di 3 tracce ciascuno con diverse etichette. La Warner/Sire non ha apprezzato l'idea, cos\u00ec il gruppo ha pubblicato l'album.\nLa canzone Jay Frenzal si riferisce a Jason Whalley dei Frenzal Rhomb, che collabora anche nel pezzo \"A.S.A.O.K.\", acronimo di \"All Systems A-OK\"."}
{"id": "1341874", "revid": "75421", "url": "https://it.wikipedia.org/wiki?curid=1341874", "title": "B is for B-sides", "text": ""}
{"id": "1341876", "revid": "11039951", "url": "https://it.wikipedia.org/wiki?curid=1341876", "title": "City of Birmingham", "text": ""}
{"id": "1341878", "revid": "834", "url": "https://it.wikipedia.org/wiki?curid=1341878", "title": "Alan Bermowitz", "text": ""}
{"id": "1341884", "revid": "125959231", "url": "https://it.wikipedia.org/wiki?curid=1341884", "title": "Camillo Rossi", "text": "Biografia.\nGiancamillo (ma il nome di battesimo era Camillo) Rossi nacque da Alfredo ed Ernestina Flocco.\nA causa dei frequenti cambiamenti di sede del genitore (vice rettore e poi rettore dei convitti nazionali), rimane difficile ricostruire la formazione scolastica e artistica di Giancamillo.\nDa Bari, la famiglia si spost\u00f2 in altre citt\u00e0 fino a giungere a Teramo dove l'anziano rettore concluse la sua carriera al \u201cM. Delfico\u201d, al termine dell'anno scolastico 1932-1933, prima di ritirarsi definitivamente a Chieti.\nVissuto per parecchi anni a Milano, egli vi perfezion\u00f2 con molto profitto la sua inclinazione artistica di autodidatta, rendendosi pienamente padrone dell'arte del marmo, e affermando, presso il Teatro alla Scala, le sue doti di modellista e scenografo.\nLe sue attivit\u00e0, in gran parte attinenti alla produzione artistica, si sono svolte in Abruzzo.\nD'ingegno quanto mai versatile, spazi\u00f2 dalla scultura alla pittura, dal teatro alla creazione di marionette. Le prime notizie sono quelle relative agli anni trascorsi a Teramo, dove rimase dal gennaio del 1933 all'ottobre del 1945, eccezion fatta per il periodo trascorso sotto le armi, dal 26 agosto 1943 al 27 maggio 1944.\nAttivit\u00e0 teatrale.\nTra gli anni trenta e quaranta Giancamillo Rossi inizi\u00f2 a svolgere un'intensa attivit\u00e0 teatrale, collaborando con il teatro dei G.U.F. (Gruppo Universitario Fascista), uno dei sette \u201csperimentali\u201d stabili italiani in funzione dal 1939 al 1943, nato dalla passione dei fratelli Pietro, Giovanni e Vittorio Boccabella.\nAlla compagnia diede un contributo determinante sia come attore che come regista e scenografo: \u00abun attore tra i pi\u00f9 vivaci ed immediati [\u2026]; disegnava e realizzava scene e costumi, costruiva laterali e fondali, cieli, panorami e soffitti, inventava macchine di scena ingegnosissime\u00bb.\nParticolarmente versatile e abile nell'attivit\u00e0 manuale, di lui si ricorda la riproduzione in scala dell'allora teatro comunale, al cui interno la compagnia aveva sede.\nNon sono molte le notizie in nostro possesso relative agli spettacoli ai quali prese parte.\nIn una breve scheda pubblicata nella Rassegna dei teatri G.U.F. si legge di lui: \u00abScultore. Scenografo. Docente di truccaggio [\u2026]. Ha curato la scenografia di: \u201cMusica di foglie morte\u201d di Rosso di San Secondo, \u201cGiornata nel tempo\u201d di E. Treccani e delle riviste \u201cMappamondo\u201d di G. Paparoni e \u201cDonne fatali\u201d di Bixio-Cherubini\u00bb.\nNel 1942 fu tra gli interpreti principali de \u201cL'ex alunno\u201d di Giovanni Mosca, diretto da Pasquale Fabbri.\nGli altri attori furono Giobatta Antonelli, Fernando Aurini, Nella Bartoli, Felice De Luca, Maria Di Paolo, Gino Gemignani, Luigi Maggio, Elena Nardini e Franco Sisino.\nIl legame con Teramo dovette proseguire anche dopo il 1945, quando si trasfer\u00ec a Chieti.\nNel 1946, infatti, l'amico Vittorio Boccabella aveva iniziato a dirigere il mensile di teatro \u201cPalcoscenico italiano\u201d.\nNel secondo numero, Camillo (anzi, Giancamillo) Rossi firma una \u201clettera al direttore\u201d, nella quale suggerisce di dedicare una parte della rivista \u00aba quel mondo che vive alla periferia del teatro stesso [\u2026]. L'allestimento scenico, il truccaggio, la scenografia, i vestiti, l'arredamento, dei quali con troppa facilit\u00e0 si fa a meno o ai quali si rimedia per mezzo di ripieghi\u00bb.\nNel giugno del 1948, recit\u00f2 al teatro Comunale ne \u201cLa fiaccola sotto il moggio\u201d di Gabriele d'Annunzio, con la compagnia di Lamberto Picasso.\nAttivit\u00e0 scultorea.\nDurante il periodo teramano dovette svolgere anche una intensa attivit\u00e0 scultorea, come si desume da alcuni articoli di giornale. Si ha conoscenza di un busto di Sant'Agata, in terracotta bronzata, realizzato probabilmente nel 1941 in occasione della inaugurazione della cripta dedicata alla santa, scavata nella roccia, all'inizio di Contrada di Portanova a San Marino; di una terracotta, del 1935, raffigurante un frate cercatore, che l'artista don\u00f2 a Pietro Boccabella; di un ritratto di Baudelaire, e di un altro, Il martire, raffigurante Cesare Battisti, esposto a Teramo nel 1938.\nDa Teramo \u2013 come detto\u00a0\u2013 torn\u00f2 a Chieti probabilmente per cercare altrove i mezzi per continuare a vivere e ad operare nel campo dell'arte. Qui rimase fino al febbraio del 1958, quando decise di trasferirsi definitivamente nella vicina Pescara.\nDurante gli ultimi tempi di permanenza nella citt\u00e0 teatina, aveva ricevuto dalla locale Sovrintendenza del Museo Archeologico Nazionale, l'incarico di creare i costumi per la mostra organizzata a Sulmona, dal primo ottobre 1957 al 30 settembre 1958, in occasione delle celebrazioni del bimillenario ovidiano.\nAttivit\u00e0 marionettistica.\nGiunto a Pescara, nel 1958, Giancamillo, dopo aver cambiato tre residenze, si trasfer\u00ec il primo luglio 1970 al n. 104 della centralissima via Genova. L\u00ec apr\u00ec la sua bottega che, ben presto, trasform\u00f2 in una sorta di cenacolo di artisti. \u00c8 lui a fare da cenobiarca, anche grazie alla straordinaria carica di affabilit\u00e0 e di umanit\u00e0 che riusciva a trasmettere.\nGli anni pescaresi furono certamente quelli che gli diedero maggiore notoriet\u00e0 come costruttore di marionette.\nLa stampa, anche quella specializzata, inizi\u00f2 a occuparsi dell'originalit\u00e0 di una \u201cscuola\u201d che sembrava non avere tradizioni nella regione: \u00abUna produzione nuova che non ha precedenti in Abruzzo \u00e8 quella dei burattini di Giancamillo Rossi di Pescara: si tratta di marionette a grandezza naturale, scolpite in legno di cirmolo. L'artista \u00e8 animato da uno spirito popolaresco, ed accentua ed esagera le caratteristiche di ciascun soggetto secondo i canoni classici dell'opera dei pupi ottocentesca\u00bb.\nVenne chiamato a partecipare a trasmissioni televisive e a numerose mostre in Italia e all'estero: Torino, Caracas, Chicago, Toronto, Ancona.\nA detta di molti, l'originalit\u00e0 di questa produzione risiedeva nel fatto che l'artista trovasse ispirazione non soltanto dalle marionette della tradizione, ma anche da personaggi contemporanei. Un'aderenza alla societ\u00e0 che lo portava a \u201cvestire\u201d le sue creature magari in jeans e maglietta o a dar loro i volti di personaggi famosi. Ecco, allora, nascere il Maestro di violino (dalla canzone omonima di Domenico Modugno), Sbirulino (maschera gi\u00e0 portata in televisione da Sandra Mondaini), Paganini e Geppetto, tra le pi\u00f9 espressive, insieme a un pi\u00f9 \u2018autorevole\u2019 Giovanni Leone.\nMa in quei pezzi, mobili, snodabili, di altezza che poteva essere ben superiore al mezzo metro, c'era soprattutto lui, Giancamillo, con una passione creativa tale che indubbiamente va oltre il contatto materiale col legno. Il volto del creatore sembra essere intagliato come quello delle sue creature e la rassomiglianza di alcune marionette con l'artista appare evidente.\nEgli non costruiva per la scena: \u00abcostruisce le marionette, che poi muove in numeri da solista\u00bb. La sua \u201cscena\u201d era la bottega di via Genova, il museo, magari la casa del collezionista. Forse solo qualche marionetta conobbe l'emozione di lavorare in palcoscenico.\nEppure, il \u201cmaestro\u201d un sogno l'aveva: quello di creare un teatro-museo e di aprire una vera scuola dove poter tramandare i propri segreti. Avrebbe voluto lasciare tutto al Comune di Pescara, \u00abin modo che l'arte della marionetta pescarese non debba anch'essa morire\u00bb.\nQuando la morte lo colse, stava lavorando alla costruzione di un piccolo teatro tutto suo. Un sogno che non fece in tempo a concretizzare. Un male terribile lo aggred\u00ec durante l'inverno del 1982. Il 27 febbraio, i riflettori di quel piccolo teatro si spensero all'ospedale di Pescara.\nMarionette.\nDa un elenco manoscritto, stilato all'indomani della scomparsa, risulta che Giancamillo Rossi aveva lasciato, oltre ad alcuni teatrini, teste in legno decorate e scatole contenenti vari accessori:\nn. 20 marionette a bilanciere, alte 83\u00a0cm;\nn. 6 marionette alte 57\u00a0cm;\nn. 20 marionette, raccolta di produzione inglese, alte 32\u00a0cm;\nn. 11 marionette a bastone, alte 83\u00a0cm.\nAlcune marionette (appartenenti a collezioni private) sono:\nsi ricorda, inoltre, che la marionetta \"Clown\" appartiene al Museo dei Burattini, di Parma"}
{"id": "1341887", "revid": "187", "url": "https://it.wikipedia.org/wiki?curid=1341887", "title": "Ordine dei S.S. Maurizio e Lazzaro", "text": ""}
{"id": "1341889", "revid": "124144179", "url": "https://it.wikipedia.org/wiki?curid=1341889", "title": "Toyota Land Cruiser", "text": "Il Toyota Land Cruiser \u00e8 una famiglia di fuoristrada prodotta dall'azienda nipponica Toyota Motor Corporation fin dal 1951, che ne fanno il modello pi\u00f9 longevo in produzione della casa delle tre ellissi.\nNe sono state prodotte varie serie con diverse carrozzerie e allestimenti:\nSerie 90- 95 KZJ /KDJ.\nIn Europa furono commercializzati in due versioni:\nInizialmente furono denominate con la sigla KZJ le quali si suddividevano in 90 per la versione a 3 porte e 95 per la versione a 5 porte con 3 differenziali (anteriore, centrale e posteriore) di cui il posteriore bloccabile al 100% nelle versioni GX o a slittamento limitato (Limited Slip Diff) nelle versioni STD. Il differenziale centrale era bloccabile in entrambe le versioni per uso off-road o su fondi scivolosi, e il riduttore era inseribile solo con differenziale centrale bloccato.\nDi serie erano le prime Land Cruiser molto accessoriate (strumentazione di bordo come l'inclinometro e altimetro digitale, piastre sottoscocca e predisposizioni varie per gli allestimenti da viaggio gravosi). Per le motorizzazioni si optava per l'unica scelta ovvero il 3.0 a gasolio da 125\u00a0CV.\nSuccessivamente, con un impercettibile restyling estetico e una molto pi\u00f9 approfondita rivisitazione riguardante il propulsore, il Toyota Land Cruiser venne riproposto con la denominazione KDJ mantenendo la classe 90 per il 3 porte e 95 per il 5 porte. La serie KDJ venne proposta con il propulsore D4D Toyota mantenendo la cilindrata a 3.0 ma guadagnando 40\u00a0CV in pi\u00f9 rispetto alla versione KZJ, grazie all'ausilio dell'iniezione diretta.\nA distanza di lungo tempo tuttora viene identificata la serie KZ e KD come una delle Land Cruiser dell'\"era moderna\" per eccellenza nei territori sabbiosi africani.\nNegli USA il Land Cruiser \u00e8 un modello diverso denominato Prado e Colorado, mentre la versione KZJ e KDJ (quello europeo) non \u00e8 importato.\nLand Cruiser serie 100 (1998-2007).\nNel gennaio 1998, il Land Cruiser serie 100 fu introdotto per sostituire la serie 80 dopo 8 anni di carriera. La serie 100 \u00e8 stata presentata in anteprima nell'ottobre 1997 come \"Toyota Grand Cruiser\" al 32\u00ba Tokyo Motor Show. Lo sviluppo part\u00ec nel 1991 con il nome in codice 404T e con il disegno finale approvato nella met\u00e0 del 1994.\nLa serie 100 si componeva di due versioni: la 100 e la 105 esteticamente simili ma con differenze meccaniche. \nLa 105 ereditava la maggior parte del telaio e della meccanica della serie 80 con assali rigidi anteriori e posteriori e motori benzina e diesel a 6 cilindri in linea. Questi modelli sono stati venduti solo nei mercati africano, australiano, russo e sudamericano ed erano maggiormente dedicati al fuoristrada. \nNel 1998, fu introdotto il sistema di controllo automatico delle sospensioni che combinava l'Active Height Control (AHC) e Skyhook TEMS Toyota Electronic Modulated Suspension sulla Land Cruiser 100. \nNel 2002, Toyota present\u00f2 il Night View, il primo sistema al mondo di visione notturna automobilistico attivo, era disponibile sulla Toyota Land Cruiser Cygnus (venduta solo in Giappone) e sulla gemella Lexus LX470. Questo sistema utilizza i proiettori dei fari che emettono luce a infrarossi puntati come i fari abbaglianti dell'auto e una telecamera CCD quindi cattura la radiazione riflessa, questo segnale viene quindi elaborato da un computer che produce un'immagine in bianco e nero che viene proiettata nella sezione inferiore del parabrezza. Fu anche il primo veicolo Toyota con sensore anti ribaltamento. \nIl modello 100 era dotato di un telaio leggermente pi\u00f9 moderno e la vettura era pi\u00f9 confortevole rispetto alla 105; era equipaggiata con sospensioni anteriori indipendenti e un nuovo sterzo a pignone e cremagliera per migliorare la guida su strada. Tuttavia queste modifiche hanno anche limitato le capacit\u00e0 e l\u2019affidabilit\u00e0 del fuoristrada del veicolo e per questo motivo quindi in alcuni mercati \u00e8 stata presa la decisione di offrire i modelli 105 ad assali rigidi. In Europa veniva importata solo la 100.\nEsteticamente le differenze tra la 100 e la 105 si concentravano nell\u2019altezza da terra minore nel 100, inoltre i mozzi delle ruote a vista e sporgenti sulla 105 mentre la 100 aveva normali cerchi in lega dal disegno piatto. Le carreggiate erano maggiori sulla 100 a causa delle sospensioni a ruote indipendenti. \nLa gamma motori vide l'introduzione di un propulsore 4,7 litri V8 benzina destinato a migliorare le vendite soprattutto nel mercato nordamericano. In Australia, il 100 V8 era inizialmente disponibile solo nel modello GXV top di gamma, mentre i modelli entry e mid-range erano i 105 alimentati dai motori benzina 4.5 1FZ-FE sei cilindri in linea o diesel 4.2 1HZ aspirato sei cilindri in linea. Il nuovo 4.2 turbo-diesel 1HD-FTE sulla 100 \u00e8 stato aggiunto alla gamma australiana nell'ottobre 2000 dopo essere stato disponibile in Europa e nel Regno Unito dal lancio del veicolo nel 1998. \nDalla versione 100 la Toyota ricav\u00f2 una versione extralusso ribattezzata Lexus LX 470 per il mercato americano, venduta anche in Giappone come Toyota Land Cruiser Cygnus.\nNel 2000, Toyota ha celebrato il cinquantesimo anniversario del Land Cruiser con modelli commemorativi offerti in diversi paesi. La produzione globale totale fino al 2000 \u00e8 stata di 3,72 milioni di veicoli.\nLa serie 100 \u00e8 rimasta in produzione fino alla fine del 2007, con diversi lifting minori che ne hanno modificato fari, fanali posteriori, griglia anteriore, spoiler posteriore e parte degli interni.\nLand Cruiser serie 120-125 KDJ (dal 2002).\nLa denominazione KDJ venne mantenuta anche per la serie successiva dal 2002, la 120 (versione a cinque porte) e per la 125 (versione a tre porte). Nella serie 120 vennero aumentati il comfort, gli accessori di bordo. La plancia ha una consolle spazzolata che incorpora le bocchette di ventilazione, la zona dei comandi secondari, climatizzazione, stereo e, quando disponibile, il maxi touch screen del navigatore.\nPer quanto riguarda le novit\u00e0 nel comparto della gestione della trazione troviamo il VSC (controllo stabilit\u00e0), ABS con ripartitore di frenata EBD e BA per la massima potenza nelle frenate di emergenza, A-TRC (controllo di trazione) e due novit\u00e0, almeno per Toyota: DAC, il sistema che mantiene la velocit\u00e0 massima in discesa fuoristrada (5/7\u00a0km/h in avanti, 3/5\u00a0km/h in retromarcia) pinzando i freni automaticamente (simile a quello inventato da Land-Rover), e HAC, la versione elettronica del sistema montato anche da Subaru per le partenze in salita.\nPer le motorizzazioni i modelli disponibili sono due con il 3.0 D4D Toyota da 163\u00a0CV e 343\u00a0N\u00b7m di coppia massima e un 4.0 V6 a benzina da 249 CV.\nLand Cruiser serie 150-155 KDJ (dal 2009).\nTra il fine del 2009 e l'inizio del 2010 viene presentata la nuova serie 150 del Land Cruiser (155 per la versione 5 porte) stavolta completamente rinnovata a partire dal telaio che ha subito numerose innovazioni rispetto alla precedente generazione; le modifiche hanno riguardato lo schema delle sospensioni con le posteriori configurate secondo lo schema Multilink con quattro bracci e barra antirollio, avantreno a doppio braccio oscillante e barra antirollio e introduzione del sistema \"Kinetic Dynamic Suspension System\" che governa la dinamica dell'autoveicolo. I freni anteriori e posteriori sono a disco auto ventilati, la trazione come per tutti i Land Cruiser \u00e8 integrale permanente con differenziale centrale Torsen a slittamento limitato bloccabile al 100% e sistema \"Multi Terrain Select\" pi\u00f9 sistema antiarretramento \"HAC\" e \"Crawl Control\" per limitare la velocit\u00e0 in discesa. Di serie inoltre i sistemi ABS, EBD, controllo di stabilit\u00e0 \"VSC\" e trazione \"A-TRC\".\nLa carrozzeria viene proposta in due versioni a tre e cinque porte: la tre porte \u00e8 lunga 4,315 metri senza ruota di scorta mentre con la ruota esterna raggiunge i 4,485 metri, la versione cinque porte a passo lungo possiede una lunghezza complessiva pari a 4,760 metri e la ruota di scorta non viene pi\u00f9 montata sul portellone ma sotto il pianale per rendere il design pi\u00f9 elegante. Il passo della versione tre porte misura 2,450 metri mentre la cinque porte possiede un passo di 2,790 metri. Stilisticamente l'auto riprende alcuni elementi dalla precedente generazioni ma ampiamente rivisti, la calandra \u00e8 pi\u00f9 spigolosa ma sempre cromata, gruppi ottici disponibili anche allo Xeno e passaruota bombati inoltre le cromature esterne sono disponibili sulle versioni di punta. L'angolo di attacco \u00e8 di 32\u00b0, l'angolo di uscita \u00e8 di 26\u00b0, l'angolo di dosso \u00e8 di 25\u00b0 per la 3 porte e di 22\u00b0 per la versione 5 porte, la pendenza massime superabile dichiarata \u00e8 di 42\u00b0 infine l'angolo di ribaltamento laterale \u00e8 di 42\u00b0. La profondit\u00e0 di guado \u00e8 di 700 mm.\nL'abitacolo riprogettato utilizzando materiali di qualit\u00e0 elevata rispetto alla vecchia serie utilizza anche rifiniture in alluminio oppure radica, con navigatore satellitare opzionale e sistema interattivo multimediale. La casa infatti ha dedicato maggiore cura per i rivestimenti al fine di incrementare notevolmente le qualit\u00e0 del fuoristrada giapponese. Di serie la strumentazione \"Optitron\" che regola la luminosit\u00e0. 5 i posti nella versione 3 porte mentre sono 7 i posti della versione 5 porte.\nIl motore europeo \u00e8 il 3.0 \"D-4D\" turbo diesel common rail a quattro cilindri con intercooler, distribuzione a sedici valvole con cinghia dentata, iniezione diretta e con omologazione Euro 4. La potenza massima \u00e8 di 200 cavalli a 3.500 giri al minuto con coppia motrice di 430 N\u00b7m a 1.750 giri al minuto. Le emissioni di anidride carbonica dichiarate dalla casa variano dai 199 fino ai 208 grammi emessi al chilometro. Il cambio \u00e8 un manuale a sei rapporti con sei ridotte oppure optional un automatico a cinque rapporti con cinque ridotte. Sulle versioni di punta sono disponibili le sospensioni posteriori attive \"AVS\" e il differenziale posteriore con bloccaggio elettrico. Curiosamente il Land Cruiser serie 150 viene venduto in molti paesi come \"Land Cruiser Prado\" mentre in America viene venduto anche come \"Lexus GX\".\nLand Cruiser V8 serie 200 (2007-2021).\nIl Land Cruiser V8 serie 200 \u00e8 l'erede del grande Land Cruiser 100. La denominazione originale di questo nuovo modello \u00e8 \"Land Cruiser 200,\" infatti viene venduto con questo nome in molti paesi del mondo ma in Europa la casa ha adottato la sigla identificativa \"\"V8\" al posto del numero \"200\"\" in base alle motorizzazioni adottate per i nostri mercati. Il V8\u00a0200 \u00e8 la generazione del Land Cruiser pi\u00f9 lussuosa ed esclusiva frutto di un progetto che ha visto crescere notevolmente sia la qualit\u00e0 sia doti in fuoristrada del veicolo. Con il V8\u00a0200 la Toyota punta a entrare in concorrenza contro le grandi BMW X5, Mercedes-Benz Classe GL, Range Rover e Audi Q7, tutte SUV di lusso che prevalgono la guida su strada. Il nuovo telaio di base, lo stesso della serie 150, \u00e8 stato progettato per garantire un migliore handling su strada, infatti la taratura delle sospensioni \u00e8 pi\u00f9 rigida. La presentazione ufficiale \u00e8 avvenuta al Salone dell'automobile di Sydney in Australia nel fine del 2007 ed \u00e8 entrato in produzione nello stesso periodo ma sui mercati internazionali \u00e8 stato venduto solo a partire dalla met\u00e0 del 2008.\nIl pianale adotta sospensioni a quattro ruote indipendenti con uno schema all'avantreno configurato con doppio braccio oscillante e barra stabilizzatrice e al retrotreno \u00e8 stato adottato il Multilink con 4 bracci e barra antirollio. Le sospensioni idrauliche sono regolabili elettronicamente su sei diversi livelli in base al tipo di fondo stradale, inoltre sono regolabili in altezza e smorzamento con molle elicoidali. Sono di serie i controlli dinamici di stabilit\u00e0 e trazione (\"VSC\" e \"A-TRC\"), sistema elettronico antislittamento in salita (\"HAC\") e in discesa (\"DAC\"), \"Crawl Control\" che imposta la velocit\u00e0 su tre livelli (1, 3 o 5 km/h) in modo da proseguire in modo costante sul fuoristrada. \u00c8 presente anche il \"Kinetic Dynamic Suspension System\" che governa la dinamica dell'autoveicolo. I freni anteriori e posteriori sono a disco auto ventilati. La trazione \u00e8 integrale permanente con differenziale centrale Torsen a slittamento limitato bloccabile al 100% e sistema \"Multi Terrain Select\". Di serie ci sono \"ABS\", \"EBD\" e \"BA\" pi\u00f9 i 14 airbag e cerchi in lega da 20\".\nLa carrozzeria del Land Cruiser V8 serie 200 viene proposta nella sola versione cinque porte ed \u00e8 lunga 4,95 metri, larga 1,97 metri e alta 1,865 metri nella configurazione delle sospensioni \"Normal\". Il passo \u00e8 di 2,85 metri. Il design \u00e8 fedele alla precedente serie 100, ne riprende molte soluzioni stilistiche per\u00f2 con molte pi\u00f9 curve e nel complesso risulta inedito: nuova calandra frontale cromata, gruppi ottici allo Xenon, passaruota bombati e molte cromature che donano un aspetto elegante. Sono presenti anche numerosi profili aerodinamici che aiutano un po' a ridurre il coefficiente di resistenza aerodinamico bench\u00e9 resti elevato a causa della notevole stazza del veicolo. Il posteriore presenta il classico portellone senza la ruota di scorta, una scelta adottata per rendere la linea pi\u00f9 elegante e stilisticamente meno pesante. L'angolo di attacco \u00e8 di 31\u00b0, l'angolo di uscita \u00e8 di 23\u00b0, l'angolo di dosso \u00e8 di 24\u00b0, la pendenza massime superabile dichiarata \u00e8 di 45\u00b0 infine l'angolo di ribaltamento laterale \u00e8 di 44\u00b0. La profondit\u00e0 di guado \u00e8 di 700\u00a0mm. Raggio di sterzata pari a 5,9 metri.\nL'abitacolo completamente nuovo, la massiccia plancia utilizza delle plastiche morbide e assemblate con cura abbinate a inserti in legno e listelli cromati. Il cruscotto \u00e8 di due colori con strumentazione elettronica \"Optitron\". Il grande schermo del navigatore touch screen \u00e8 posto nella parte alta della plancia. Il sistema multimediale comprende anche un hard disk da 40 GB, caricatore fino a 6 CD, bluetooth, impianto audio \"JBL\" con supporto MP3 e Aux pi\u00f9 14 altoparlanti. La selleria \u00e8 in pelle, l'abitacolo \u00e8 a sette posti con climatizzatore a 4 zone con regolazioni automatiche. I sedili anteriori si regolano elettricamente e sono riscaldabili.\nIl motore per il Land Cruiser V8 ovviamente rispecchia il nome infatti \u00e8 un nuovo 4.5 \"D-4D\" turbo diesel common rail a otto cilindri e VGT, distribuzione a 32 valvole, e con omologazione Euro 4. La potenza massima \u00e8 di 272 cavalli a 3.750 giri al minuto con coppia motrice di 657 N\u00b7m a 1.500 giri al minuto. Le emissioni di anidride carbonica dichiarate dalla casa sono contenute in 268 grammi emessi al chilometro. Il cambio \u00e8 un automatico a sette rapporti con sette ridotte. Il Land Cruiser V8 serie 200 \u00e8 stato venduto anche in Italia con il motore a benzina 4.7 V8 a doppia fasatura variabile \"VVT-I\" da 368 cavalli, che per\u00f2 \u00e8 uscito di produzione nel 2010. Sul mercato giapponese invece \u00e8 stato introdotto un nuovo 4.6 VVT-I a benzina con iniezione diretta da 356 cavalli che consuma meno del vecchio 4.7, mentre sul mercato americano il Land Cruiser viene equipaggiato con il 5.7 V8 da 382 cavalli.\nRestyling 2015.\nNel fine 2015 viene presentato il restyling della serie 200 che introduce modifiche estetiche con il nuovo frontale caratterizzato da una calandra pi\u00f9 imponente con barre orizzontali, nuovi fanali a LED, nuovi paraurti anteriori e posteriori e nuovo cofano. Internamente debuttano nuovi sedili, plancia ridisegnata con nuovo sistema multimediale touchscreen da 4,2 pollici e 9 pollici sui modelli top di gamma e nuove rifiniture. Vengono introdotto i sistemi di assistenza di guida Toyota Safety Sense con il sistema Pre-Collisione (PCS), l'avviso di superamento involontario di corsia (LDA), abbaglianti automatici (AHB), il Cruise Control adattivo, il sistema di rilevamente dell'angolo cieco e il monitoraggio della pressione degli pneumatici. \nLa gamma motori viene aggiornata con il 4.5 V8 biturbo diesel che dispone di nuovi iniettori e di un nuovo filtro antiparticolato, la potenza sale a 272 cavalli e la coppia resta invariata a 650 Nm. Il benzina \u00e8 il 4.6 litri V8 che eroga 308 CV e 439 Nm, omologato Euro 5."}
{"id": "1341891", "revid": "120099066", "url": "https://it.wikipedia.org/wiki?curid=1341891", "title": "Scala Douglas", "text": "La scala Douglas determina la condizione dello stato del mare in base all'altezza media delle onde pi\u00f9 alte, o Altezza Significativa, definita come la media del terzo di onde pi\u00f9 alto. \nQuando si usano le espressioni \u201cmare forza 4\u201d ci si riferisce alla scala di Douglas ed in particolare indica mare molto mosso con altezza delle onde compresa tra 1.25 e 2.50 mt."}
{"id": "1341892", "revid": "599013", "url": "https://it.wikipedia.org/wiki?curid=1341892", "title": "Bogdan Tanjevi\u0107", "text": "Cestista a Belgrado fino a 24 anni, decise di smettere con l'agonismo per intraprendere la carriera tecnica nel 1971; \u00e8 l'unico allenatore ad aver raggiunto cinque finali di Coppa Kora\u0107 con quattro squadre diverse, perdendole tutte, ma famoso soprattutto per i cestisti da lui lanciati in prima squadra, soprattutto giovanissimi, tra i quali Dejan Bodiroga, Ferdinando Gentile e Mirza Deliba\u0161i\u0107, vincitore dell'Eurolega.\nNel febbraio del 2016 viene inserito dalla Federazione Italiana Pallacanestro nella Italia Basket Hall of Fame, mentre nel 2019 viene inserito nella FIBA Hall of Fame.\nCarriera.\nClub.\nIn Coppa Kora\u0107, nel 1978 la sua squadra, il K.K. Bosna, perse contro il Partizan Belgrado ai tempi supplementari, ma si rif\u00e0 nel 1979, quando sempre al comando del KK Bosna, riesce a vincere l'Eurolega. Nel 1986 raggiunse nuovamente la finale con la Juventus Caserta, per perdere contro la Virtus Roma in una doppia sfida di andata e ritorno. Negli anni novanta raggiunse la finale per altre tre volte, questa volta consecutive: con la Pallacanestro Trieste nel 1994 (persa contro il PAOK Salonicco) e due volte con l'Olimpia Milano (nel 1995 contro l'Alba Berlino e nel 1996 contro l'Efes Pilsen S.K.), con la quale per\u00f2, sempre nel 1996, riesce a conquistare lo scudetto. Emigra in Francia, ma ci resta un solo anno e nel 1997 rientra in Italia sostituendo Ettore Messina, fresco di argento europeo, sulla panchina della Nazionale italiana. Con lui alla guida, l'Italia non solo vince il secondo titolo europeo della sua storia, quello del 1999, ma torna a disputare una Olimpiade (per la precisione quella del 2000), dopo un digiuno durato 16 anni.\nLascia la Nazionale nel 2001, all'indomani del deludente campionato europeo in Turchia. Dapprima si reca in Serbia, poi di nuovo in Francia, al Villeurbanne. Rientra in Italia nel 2002 alla Virtus Bologna, ma l'annata \u00e8 storta e finisce con un esonero.\nNel 2004 ritorna prepotentemente in pista quando la federazione turca lo chiama per la panchina della nazionale, della quale diventa commissario tecnico con l'obiettivo di portare avanti un progetto a lungo termine. Dal 2007 al 2010 Tanjevi\u0107 si divide fra la panchina della nazionale turca, condotta ad uno splendido argento nell'edizione casalinga del campionato mondiale 2010, e quella del Fenerbah\u00e7e \u00dclker, con cui in tre anni conquista due campionati nazionali ed una Coppa di Turchia.\nNel 2010 gli viene diagnosticato un tumore. Dalla stagione 2010/11 lascia la panchina della nazionale turca e quella del Fenerbah\u00e7e per ricoprire il ruolo di direttore tecnico della Virtus Roma.\nNazionale.\n\u00c8 attualmente l'unico allenatore italiano ad aver allenato 4 nazionali diverse:"}
{"id": "1341896", "revid": "174925", "url": "https://it.wikipedia.org/wiki?curid=1341896", "title": "Niccol\u00f2 della Stella", "text": ""}
{"id": "1341900", "revid": "80598", "url": "https://it.wikipedia.org/wiki?curid=1341900", "title": "La cicoria/Ninna nanna", "text": "La cicoria/Ninna nanna \u00e8 il primo singolo di Domenico Modugno, pubblicato nel 1954.\nI brani.\nIl disco venne pubblicato nel formato da 10\" a 78 giri, anche se in seguito le due canzoni furono ristampate pochi mesi dopo dalla casa su EP.\nModugno \u00e8 autore del testo e della musica de \"La cicoria\" e rielaboratore, insieme a Franco Nebbia, della \"Ninna nanna\". Le esegue da solo, accompagnandosi con la chitarra, in \"La cicoria\" canta insieme a lui Franca Gandolfi.\nI due brani ottennero un riscontro commerciale molto basso, e per questo motivo l'edizione originale di questo disco \u00e8 considerata una rarit\u00e0 discografica: le registrazioni per\u00f2 sono reperibili in alcuni album pubblicati successivamente dalla RCA Italiana, dopo il raggiungimento del successo da parte di Modugno.\nIl cantautore registr\u00f2 nuove versioni di \"La cicoria\" in seguito, di cui la pi\u00f9 curiosa \u00e8 quella del 1962, intitolata \"Cicoria twist\" e contenuta nel 33 giri \"Domenico Modugno\".\nEntrambe le canzoni sono direttamente legate alla tradizione popolare: del resto la prima esperienza musicale di, come egli stesso ha dichiarato, fu la musica dei cantastorie.\nLa cicoria.\nDescrive nel testo una famiglia intera di contadini intenta a mangiare cicoria:\nCome ricordato, la canzone \u00e8 cantata insieme a Franca Gandolfi che effettua la doppia voce in controcanto sulla melodia del testo cantato da Modugno.\nNinna nanna.\nLa canzone \u00e8 tratta dal film \"Carica eroica\" di De Robertis, dovendo interpretare il ruolo di un soldato siciliano che deve far dormire un bambino, Modugno cant\u00f2 una canzone popolare di San Pietro Vernotico, \"Ninna nanna\" che, rielaborata, \u00e8 la canzone che si trova sul lato B di questo disco, e che Modugno aveva gi\u00e0 eseguito varie volte in trasmissioni radiofoniche, ottenendo anche l'apprezzamento di Frank Sinatra.\nInfatti nel maggio 1953 Sinatra \u00e8 ospite di una puntata di \"Radioscrigno\", programma radiofonico condotto da Guido Notari, durante il quale Modugno esegue \"Ninna nanna\", nella versione rielaborata insieme a Franco Nebbia, che viene molto apprezzata dal cantante statunitense, che chiede una registrazione della canzone.\nCome \"La cicoria\", anche \"Ninna nanna\" riprende alcune tematiche popolari sia nella musica che nel testo (che, nel tentare di convincere il bimbo a dormire cita elementi del folklore contadino del sud, come ad esempio \"lu mammone\"), \u00e8 cantata nel dialetto di San Pietro Vernotico che, in alcune espressioni, ricorda il siculo, la canzone inizia:\ne che fu per questo motivo una delle cause dell'equivoco sul Modugno siciliano.\nSempre nel 1954 queste due canzoni furono pubblicate insieme a quelle del 45 giri seguente \"Musciu niuru\" e \"Lu pupu\" nell'EP A72V 0035."}
{"id": "1341902", "revid": "1543377", "url": "https://it.wikipedia.org/wiki?curid=1341902", "title": "Pier Marino Mularoni", "text": "Ha ricoperto la carica di Capitano Reggente da aprile ad ottobre 1997, in coppia con Paride Andreoli. \u00c8 stato esponente del Partito Democratico Cristiano Sammarinese ricoprendo gli incarichi di Direttore del \"San Marino\", Vice Segretario e Presidente del Gruppo Consiliare. Eletto per la prima volta in Consiglio Grande e Generale nel 1993 e riconfermato alle elezioni del 1998, del 2001,del 2006 nelle file del Pdcs; nel 2008 \u00e8 stato eletto nelle file del movimento politico dei Democratici di Centro. Dal 1986 al 1993 \u00e8 stato Capitano di Castello di Faetano. Nel periodo 2001/2006 ha ricoperto i seguenti incarichi di Governo: Segretario di Stato per il Lavoro 2001/2002 e Segretario di Stato per le Finanze e il Bilancio da dicembre 2002 a maggio 2006. Nel marzo 2007 assieme a Giovanni Lonfernini, Rosa Zafferani e Cesare Gasperoni, ha fondato il gruppo dei Democratici di Centro. Dal 29 novembre 2007 al novembre 2008 ha ricoperto l'incarico di Segretario di Stato per il lavoro, la cooperazione e le politiche giovanili. \u00c8 stato Presidente del movimento politico Democratici di Centro. Il 4 marzo 2011 \u00e8 tra i fondatori dell'Unione per la Repubblica, movimento politico nato dall'unione di due forze politiche Democratici di Centro e Europopolari per San Marino. Attualmente \u00e8 coordinatore del movimento politico Unione per la Repubblica. \u00c8 membro del Consiglio Grande e Generale e dell'Assemblea Parlamentare del Consiglio d'Europa."}
{"id": "1341905", "revid": "174925", "url": "https://it.wikipedia.org/wiki?curid=1341905", "title": "Attendolo Sforza", "text": ""}
{"id": "1341906", "revid": "1874129", "url": "https://it.wikipedia.org/wiki?curid=1341906", "title": "Borgo di Stafford", "text": "Stafford \u00e8 un distretto con status di borgo dello Staffordshire, Inghilterra, Regno Unito, con sede nella realt\u00e0 urbana omonima.\nIl distretto fu creato con il Local Government Act 1972, il 1\u00ba aprile 1974 dalla fusione del municipal borough di Stafford con il distretto urbano di Stone, il distretto rurale di Stafford e il distretto rurale di Stone.\nParrocchie civili.\nLe parrocchie, che non coprono l'area del capoluogo, sono:"}
{"id": "1341916", "revid": "201948", "url": "https://it.wikipedia.org/wiki?curid=1341916", "title": "Catherine Packard Martell", "text": ""}
{"id": "1341923", "revid": "144796", "url": "https://it.wikipedia.org/wiki?curid=1341923", "title": "Dieter Oesterlen", "text": "Tra i suoi progetti pi\u00f9 famosi in Germania, si ricorda la riprogettazione degli interni del ricostruito \"Leineschloss\" di Hannover per accogliervi la sede del parlamento della Bassa Sassonia.\nIn Italia ha realizzato il cimitero militare germanico della Futa."}
{"id": "1341928", "revid": "110157", "url": "https://it.wikipedia.org/wiki?curid=1341928", "title": "Real to Reel (Tesla)", "text": "Real to Reel \u00e8 un doppio album di cover del gruppo musicale statunitense Tesla, pubblicato il 5 giugno 2007 dalla Rykodisc. \nL'album include rifacimenti di vecchi classici degli anni '60 e '70, registrati dai Tesla con l'utilizzo di nastri analogici e attrezzature dell'epoca per cercare di essere fedeli il pi\u00f9 possibile al suono e allo spirito che animava quei pezzi. Si tratta del primo lavoro in studio del gruppo in cui non compare il chitarrista Tommy Skeoch, sostituito dal nuovo arrivato Dave Rude.\nIl secondo disco venne inizialmente reso disponibile in omaggio solo a chi comprava i biglietti dei concerti del gruppo nell'agosto del 2007, per poi essere distribuito nei negozi di vendita a partire dal 25 settembre in coppia con il primo disco."}
{"id": "1341929", "revid": "1953061", "url": "https://it.wikipedia.org/wiki?curid=1341929", "title": "Ellesmere Port and Neston", "text": "Ellesmere Port and Neston \u00e8 stato un borgo del Cheshire, Inghilterra, Regno Unito, con sede a Ellesmere Port.\nIl distretto fu creato con il Local Government Act 1972, il 1\u00ba aprile 1974 dalla fusione del borough di Ellesmere Port con il distretto urbano di Neston. Dal 2009 il suo territorio \u00e8 confluito nella nuova autorit\u00e0 unitaria di Cheshire West and Chester.\nLocalit\u00e0 e parrocchie.\nTra i centri abitati del distretto c\u2019erano:\nL'unica parrocchia civile era Ince."}
{"id": "1341933", "revid": "116080589", "url": "https://it.wikipedia.org/wiki?curid=1341933", "title": "Giovanni Antonio Sanna", "text": "Biografia.\n Giovanni Antonio Sanna fu un imprenditore sardo di grande intraprendenza e personalit\u00e0. Figlio di Giuseppe Sanna, avvocato sassarese appartenente alla nascente borghesia, e di Maria Ignazia Sanna, lasci\u00f2 Sassari in giovane et\u00e0 in cerca di un avvenire migliore, trovando altrove i mezzi e le possibilit\u00e0 che all'epoca la famiglia non pot\u00e9 fornirgli.\nEmigrato a Marsiglia, in Francia, divenne commerciante e mediatore portuale dando subito dimostrazione di capacit\u00e0 ed intelligenza innate. Sposatosi con la spagnola Mar\u00eda Llamb\u00ed y Casas, ebbe quattro figlie: Ignazia, Amelia, Enedina e Zel\u00ed. Ignazia and\u00f2 sposa al Sen. Avv. Gianmaria Solinas Apostoli; Amelia a Francesco Michele Guerrazzi (figlio di Giangualberto e nipote del pi\u00f9 famoso \"dittatore della Toscana\" Francesco Domenico Guerrazzi); Enedina al Sen. Giuseppe Giordano Apostoli; e Zel\u00ed spos\u00f2, pochi mesi dopo la morte del padre, l'On. Ing. Alberto Castoldi.\nNel 1860 acquist\u00f2 il giornale torinese Il Diritto, per cederlo successivamente a democratici liguri. Nel 1871 fond\u00f2 la Banca Agricola Sarda che raggiunse importanza nazionale ma venne coinvolta nel fallimento delle banche sarde degli anni ottanta.\nDi simpatie democratiche e progressiste, fu eletto deputato del Regno di Sardegna e del neonato Regno d'Italia per tre legislature dal 1857 al 1865; prima ad Isili (VI e VII) e successivamente a Grosseto (VIII). Si schier\u00f2 alla difesa degli interessi isolani nella battaglia sugli ademprivi, quattrocentomila ettari residuo della dominazione feudale utilizzati dalla popolazione sarda come legnaia e pascolo comune.\nDotato di grande sensibilit\u00e0 archeologica e artistica, raccolse una vasta collezione di reperti archeologici e di oltre 250 opere artistiche di ogni epoca, avviando a Sassari una scuola d'arti e mestieri collegata. La donazione di questa collezione andr\u00e0 a costituire il nucleo del futuro Museo nazionale archeologico ed etnografico G. A. Sanna, fatto costruire sui terreni di propriet\u00e0 e a spese di sua figlia Zel\u00ed, su un progetto disegnato dall'architetto romano Michele Busiri Vici, e dunque a lui intitolato negli anni trenta, che ospita la pi\u00f9 importante raccolta di reperti archeologici della Sardegna, nonch\u00e9 del Pinacoteca Nazionale di Sassari (allestita, nel 2003, nel restaurato edificio del vecchio Convitto Canopoleno a fianco della Chiesa di Santa Caterina). Per questa attivit\u00e0 \u00e8 comunemente considerato \"benefattore\" della citt\u00e0 di Sassari.\nSanna mor\u00ec a Roma nel febbraio del 1875, dopo una lunga malattia: i suoi resti riposano nel Cimitero Monumentale di Sassari (o Cimitero comunale di Sassari) nel bello ed imponente mausoleo di stile neorinascimentale fatto costruire dalle sue figlie. La sua salma \u00e8 stata traslata dal Cimitero del Verano di Roma a Sassari nel 1925, dopo 50 anni di difficolt\u00e0 vinte grazie alla tenacia di sua figlia Zel\u00ed Castoldi Sanna e di suo nipote Giovanni Antonio Castoldi, e riposa all'interno del monumento marmoreo creato dallo scultore livornese Temistocle Guerrazzi.\nLa miniera di Montevecchio.\n A Marsiglia conobbe un giovane prete concittadino fresco di seminario, Giovanni Antonio Pischedda, alla ricerca di soci per una societ\u00e0 con cui poter fare domanda per una concessione mineraria ad ovest dei centri abitati di Guspini e Arbus; Pischedda inizi\u00f2 nel 1842 ad effettuare i primi scavi alla ricerca del minerale su consiglio del padre mercante, che giunse a conoscenza di lavori svolti a cavallo fra Settecento e Ottocento per l'estrazione del minerale nei pressi di Guspini e Arbus.\nIl Sanna, non senza difficolt\u00e0, riusc\u00ec a costituire la \"Societ\u00e0 per la Coltivazione della Miniera di Piombo Argentifero detta di Montevecchio\", da cui ben presto il prete sassarese si allontan\u00f2, e alla quale il 28 aprile 1848 fu data la gestione delle tre concessioni chiamate semplicemente \"Montevecchio I\", \"Montevecchio II\" e \"Montevecchio III\". Queste erano tre appezzamenti di terreno di forma quadrata, di lato di due chilometri: quindi la Societ\u00e0 aveva il controllo, nel 1848, di una fetta di territorio complessivamente larga due e lunga sei chilometri, estesa dalle pendici del colle di \"Gennas Serapis\" ad ovest di Guspini, sino al territorio di Ingurtosu.\nLe capacit\u00e0 imprenditoriali del Sanna erano evidenti, come la determinazione e caparbiet\u00e0 nel perseguire l'obiettivo dello sviluppo della miniera. Grazie a moderni impianti nel 1865 la miniera con 1100 operai era la pi\u00f9 grande del Regno d'Italia. Dopo la sua morte, nonostante le liti fra amministratori ed eredi, raggiunge l'apice dello sviluppo a cavallo della Prima guerra mondiale e venne sviluppata fino agli anni trenta quando fu ceduta alla Montecatini nel 1933; rest\u00f2 comunque in attivit\u00e0 fino al 1991.\nCome componente fondamentale del Parco geominerario storico ed ambientale della Sardegna nel 1998 il sito \u00e8 stato riconosciuto dall'UNESCO \"Patrimonio culturale dell'Umanit\u00e0\", il primo \"Parco Geo-minerario, Storico ed Ambientale\" al mondo.\nLa Banca Agricola Sarda.\nNel 1871 Giovanni Antonio Sanna fond\u00f2, con un milione di lire dell'epoca del suo proprio capitale, la Banca Agricola Sarda. La sua sede principale si trovava a Firenze, ma presto vennero aperte altre sedi: Sassari, Oristano e Roma. La sede di Sassari era diretta dall'avvocato Lorenzo Castoldi (zio di Alberto Castoldi, suo futuro genero), mentre la sede di Roma era diretta da Giuseppe Castoldi (fratello di Alberto).\nIl Sanna divenne Presidente della banca, mentre suo genero (per avere sposato la figlia primogenita Ignazia), l'avvocato Giovanni Maria Solinas Apostoli fu nominato Gerente Gerente.\nIl Parco e la Villa di Monserrato a Sassari.\nGiovanni Antonio Sanna compr\u00f2 dei terreni agricoli, da Giommaria Ladu, ricco possidente di Ozieri, appena fuori dalla citt\u00e0 di Sassari nel 1867 e fece costruire un bellissimo parco in stile neoclassico ed una elegante villa."}
{"id": "1341934", "revid": "287204", "url": "https://it.wikipedia.org/wiki?curid=1341934", "title": "Ibn Taymiyya", "text": "Tratti generali.\nAppartenente a una nota famiglia di teologi, Taq\u012b al-D\u012bn Abu l-\u2018Abb\u0101s Ahmad ibn 'Abd al-Hal\u012bm ibn 'Abd al-Sal\u0101m Ibn Taymiyya al-Harr\u0101n\u012b, pi\u00f9 noto come Ibn Taymiyya, apparteneva al \"madhhab\" fondato da Ibn Hanbal e credeva quindi nel ritorno all'Islam delle origini e alle sue fonti originarie (Corano e Sunna).\n\u00c8 considerato un convinto sostenitore del \"jih\u0101d\" e della necessit\u00e0 di applicare le norme della \"shari\u2019a\", tanto da diventare una figura di riferimento del cosiddetto Fondamentalismo islamico.\nEducazione e attivit\u00e0 scientifica e politica.\nIl padre divenne direttore della \"madrasa\" Sukkariyya, pronunciando anche sermoni dal pulpito della Grande Moschea di Damasco. Ibn Taymiyya fu educato dai grandi studiosi del suo tempo (tra i suoi insegnanti vi fu anche Shams al-D\u012bn \u02bfAbd al-Rahm\u0101n al-Makdis\u012b). Suo primo insegnante di \"fiqh\" fu il padre, cui egli succedette in qualit\u00e0 di direttore della Sukkariyya, diventando l'anno dopo insegnante di esegesi coranica nella Moschea degli Omayyadi.\nComp\u00ec il pellegrinaggio a Mecca nel novembre del 1292, tornando a Damasco nel febbraio del 1293. Port\u00f2 con s\u00e9 da questo viaggio il primo materiale per la redazione del suo trattato chiamato \"Man\u0101siq al-hajj\", in cui denunciava un certo numero di innovazioni biasimevoli affermatesi nel rituale del \"hajj\".\nDurante il regno del mamelucco al-Malik al-Mansur Lajin, fu incaricato dallo stesso sultano di esortare i fedeli musulmani al \"jih\u0101d\", in occasione della spedizione militare mamelucca contro il regno della Piccola Armenia. Nello stesso periodo Ibn Taymiyya scrisse una delle sue pi\u00f9 famose professioni di fede, la \"al-\u02bfAq\u012bda al-Hamawiyya al-kubr\u00e0\" (La grande dichiarazione di fede, [fatta a] Hama).\nFu costretto a lasciare la sua citt\u00e0 natale nel 1269 prima dell'arrivo dei Mongoli e trov\u00f2 rifugio a Damasco insieme a suo padre 'Abd al-Halim e ai suoi tre fratelli. Durante l'invasione mongola di Ilkhan Ghazan, con l'appoggio dell'Emiro mamelucco Qibjaq, a Damasco (1300), si fece interprete della richiesta di scarcerazione dei suoi concittadini, imprigionati su disposizione del figlio di Hulegu. Da notare che Ibn Taymiyya non richiese solo la scarcerazione dei musulmani ma anche dei cristiani, a dimostrazione di un impegno etico che travalicava gli angusti confini di un'astratta religione.\nDopo qualche anno si riaffacci\u00f2 contro di lui l'accusa di antropomorfismo (scaturente dalla sua convinzione che il Corano dovesse essere interpretato letteralmente\nA nulla valse una sua nuova \u201cprofessione di fede\u201d (la \"W\u0101si\u1e6diyya\", per il fatto di essere stata divulgata per la prima volta a Wasit). Le accuse di antropomorfismo non vennero fatte cadere e si giunse alla sua condanna e alla sua incarcerazione nella cittadella del Cairo, dove rimase per circa un anno e mezzo .\nOttenuta finalmente la libert\u00e0, ma con il divieto di tornare in Siria, Ibn Taymiyya continu\u00f2 a denunciare tutte le innovazioni (\"bid'a\") che egli considerava come eretiche.\nNegli anni che seguirono conobbe ancora il carcere, gli arresti domiciliari e forme di persecuzione per le sue idee religiose, senza che tutto ci\u00f2 lo inducesse a rinunciare al suo impegno intellettuale e religioso.\nRiusc\u00ec a tornare al Cairo solo nel marzo del 1310 e l\u00ec rimase per circa 4 anni. Occasionalmente fu consultato su affari politici siriani, mentre continuava ad insegnare privatamente e a dare risposte e pareri ai vari quesiti che gli venivano posti. Fu in questo periodo che si occup\u00f2 del suo trattato sul diritto pubblico, il \"Kit\u0101b al-Siy\u0101sa al-shar\u02bfiyya\".\nUna nuova minaccia mongola caus\u00f2 il suo ritorno il 28 febbraio 1313 a Damasco (dopo un breve soggiorno a Gerusalemme) e fu qui che Ibn Taymiyya trascorse i suoi ultimi 15 anni di vita.\nNel 1318, una lettera dal sultano imped\u00ec a Ibn Taymiyya di pubblicare alcune sue fatw\u00e0 sul ripudio. Nell'agosto del 1320 fu imprigionato nella cittadella di Damasco, dove rimase per oltre cinque mesi.\nCinque anni dopo fu ancora arrestato, questa volta senza alcun processo, e privato del diritto di scrivere fatw\u00e0.\nFu criticato anche per la sua risala riguardante le pie visite alle tombe, in cui egli condannava il culto dei morti e dei santi. Questa volta rimase nella cittadella per pi\u00f9 di due anni. Di questo periodo ci sono pervenuti il \"Kit\u0101b ma\u02bf\u0101rif al-wus\u016bl\", sulla metodologia del \"fiqh\", il \"Raf\u02bf al-mal\u0101m\" e il \"Kit\u0101b al-Radd \u02bfal\u0101 l-ikhm\u0101\u02bfi\".\nIl 21 aprile 1328 il sultano ordin\u00f2 che gli venissero sottratti fogli, calami e inchiostro.\nCinque mesi pi\u00f9 tardi Ibn Taymiyya moriva nella cittadella, nella notte tra il 26-27 settembre 1328 all'et\u00e0 di 65 anni.\nLa sua sepoltura avvenne alla presenza di un gran numero di abitanti di Damasco, nel cimitero di S\u016bfiya, dove la sua tomba \u00e8 ancora oggi oggetto di venerazione.\nIl suo richiamo al \"jih\u0101d\" contro i Mongoli non era solo auspicabile, ma obbligatorio. Partiva dalla convinzione che i Mongoli potevano non essere veri musulmani, anche se si erano formalmente convertiti da poco al Sunnismo, perch\u00e9 governavano usando leggi fatte dall'uomo piuttosto che la legge islamica (shari'a), vivendo di fatto in uno stato di j\u0101hiliyya, cio\u00e8 di pagana ignoranza preislamica. \"Ogni gruppo di musulmani che trasgredisce alla legge islamica... deve essere combattuto, anche quando esso continui a professare il credo\".\nAltra cosa di spiccato interesse \u00e8 la sua considerazione che i Mamelucchi, per aver combattuto i Mongoli, avevano ogni caratteristica per poter essere validi Califfi, specialmente dopo che il Califfato abbaside era stato distrutto nel 1258 dai Mongoli di Hulegu.\nCi\u00f2 malgrado essi non fossero Arabi, come invece richiedeva (ma non obbligatoriamente) la dottrina sunnita maggioritaria, espressa da Mawardi nei suoi \"Ahk\u0101m al-sult\u0101niyya\".\nLa sua attivit\u00e0 di dotto lo poneva in un atteggiamento di forte critica nei confronti di ci\u00f2 che da lui era chiamata \"modernit\u00e0\". Era convinto infatti che soltanto le prime tre generazioni dell'Islam (Salaf, ossia \u201cpio\u201d) - Muhammad, i suoi Compagni e i Seguaci dei Compagni - fossero modelli privilegiati da seguire e autentici interpreti di una vita perfettamente islamica. Il loro esempio, insieme al Corano, era un insegnamento di vita infallibile. Qualsiasi deviazione o modifica era vista come una \"bid'a\", una perniciosa innovazione, un allontanamento dalla verit\u00e0 delle origini, e per questo proibita.\nOpere.\nDei suoi 500 scritti ne sono stati conservati una sessantina, tra questi:"}
{"id": "1341940", "revid": "1305772", "url": "https://it.wikipedia.org/wiki?curid=1341940", "title": "Laodicea", "text": "Laodicea (in greco \u039b\u03b1\u03bf\u03b4\u03af\u03ba\u03b5\u03b9\u03b1, traslitterato anche come \"Laodikeia\") fu il nome di almeno sette diverse citt\u00e0 nel regno seleucide."}
{"id": "1341941", "revid": "174925", "url": "https://it.wikipedia.org/wiki?curid=1341941", "title": "Quota di legittima", "text": ""}
{"id": "1341943", "revid": "438678", "url": "https://it.wikipedia.org/wiki?curid=1341943", "title": "Farmington Hills", "text": "Farmington Hills \u00e8 una citt\u00e0 degli Stati Uniti d'America, nella Contea di Oakland, nello Stato USA del Michigan. \u00c8 un sobborgo di Detroit conosciuto per le eccellenti scuole.\nGeografia fisica.\nCome certificato dal United States Census Bureau la citt\u00e0 si estende su un'area di 86,2\u00a0km\u00b2 (33.3\u00a0mi\u00b2)."}
{"id": "1341944", "revid": "729019", "url": "https://it.wikipedia.org/wiki?curid=1341944", "title": "Macclesfield (borough)", "text": "Macclesfield \u00e8 stato un borough del Cheshire, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione del municipal borough di Macclesfield con i distretti urbani di Alderley, Edge, Bollington, Knutsford e Wilmslow, il distretto rurale di Disley, il distretto rurale di Macclesfield e parte del distretto rurale di Bucklow. Dal 2009 il suo territorio \u00e8 confluito nella nuova autorit\u00e0 unitaria di Cheshire East.\nParrocchie civili.\nLe parrocchie, che non coprono l'area del capoluogo e di Wilmslow, sono:"}
{"id": "1341946", "revid": "599013", "url": "https://it.wikipedia.org/wiki?curid=1341946", "title": "Kornelia Ender", "text": " Kornelia Ender fu la prima donna a vincere 4 medaglie d'oro in una singola edizione dei giochi olimpici (Montr\u00e9al 1976), tutte con record del mondo.\nBiografia.\nCominci\u00f2 ad allenarsi giovanissima, e all'et\u00e0 di 13 anni vinse le sue prime tre medaglie olimpiche: all'Olimpiade di Monaco 1972 conquist\u00f2 infatti tre argenti. A partire dall'aprile 1973, ai Campionati nazionali di Berlino Est, e fino al 1976, Ender stabil\u00ec 23 record mondiali, inclusi i quattro ai giochi di Montr\u00e9al. Inoltre \u00e8 stata la prima donna al mondo a scendere sotto i due minuti (1'59\"26) nei 200\u00a0m sl. Nel 1981 venne inserita nella International Swimming Hall of Fame.\nFu poi dimostrato che i medici della squadra della Germania Est avevano somministrato sistematicamente steroidi ai loro atleti, sebbene ad insaputa degli atleti stessi; essendo Ender un'atleta di quella nazionale, persistono dubbi sulla validit\u00e0 dei suoi risultati. La Ender si distinse perch\u00e9 subito dopo le Olimpiadi di Montr\u00e9al si rifiut\u00f2 di prendere pillole Turinabol (le pillole blu) e fu radiata dalla squadra nazionale.\nVita privata.\nEnder fu sposata per quattro anni con il famoso dorsista tedesco e pluricampione olimpico Roland Matthes. Successivamente si spos\u00f2 dopo qualche anno con un altro ex atleta della Germania Est, Steffen Grummt. Kornelia Ender oggi vive con la sua nuova famiglia a Schornsheim, a pochi chilometri da Magonza. Diventata una fisioterapista, fu molto critica nei confronti dell'organizzazione sportiva della Repubblica Democratica Tedesca."}
{"id": "1341951", "revid": "767487", "url": "https://it.wikipedia.org/wiki?curid=1341951", "title": "Vale Royal", "text": "Vale Royal \u00e8 stato un borough del Cheshire, Inghilterra, Regno Unito, con sede a Winsford.\nIl distretto fu creato con il Local Government Act 1972, il 1\u00ba aprile 1974 dalla fusione dei distretti urbani di Northwich e Winsford, il distretto rurale di Northwich e parte del distretto rurale di Runcorn. Dal 2009 il suo territorio \u00e8 confluito nella nuova autorit\u00e0 unitaria di Cheshire West and Chester."}
{"id": "1341960", "revid": "580197", "url": "https://it.wikipedia.org/wiki?curid=1341960", "title": "Crewe and Nantwich", "text": "Crewe and Nantwich \u00e8 stato un borough del Cheshire, Inghilterra, Regno Unito, con sede a Crewe.\nIl distretto fu creato con il Local Government Act 1972, il 1\u00ba aprile 1974 dalla fusione del municipal borough di Crewe con il distretto urbano di Nantwich e il distretto rurale di Nantwich. Dal 2009 il suo territorio \u00e8 confluito nella nuova autorit\u00e0 unitaria di Cheshire East.\nParrocchie civili.\nLe parrocchie, che non coprono l'area del capoluogo, sono:"}
{"id": "1341961", "revid": "775372", "url": "https://it.wikipedia.org/wiki?curid=1341961", "title": "Governo Drnov\u0161ek I", "text": "Janez Drnov\u0161ek \u00e8 stato per la prima volta Primo ministro della Slovenia dal 14 maggio 1992 al 25 gennaio 1993. Il Governo Drnov\u0161ek I comprende il Primo ministro, 3 vicepresidenti e 23 ministri."}
{"id": "1341962", "revid": "827882", "url": "https://it.wikipedia.org/wiki?curid=1341962", "title": "Congleton (borough)", "text": "Congleton \u00e8 stato un borough del Cheshire, Inghilterra, Regno Unito, con sede a Sandbach.\nIl distretto fu creato con il Local Government Act 1972, il 1\u00ba aprile 1974 dalla fusione del borough di Congleton con i distretti urbani di Alsager, Middlewich e Sandbach e il distretto rurale di Congleton. Dal 2009 il suo territorio \u00e8 confluito nella nuova autorit\u00e0 unitaria di Cheshire East."}
{"id": "1341967", "revid": "767487", "url": "https://it.wikipedia.org/wiki?curid=1341967", "title": "Palazzo Calapaj-d'Alcontres", "text": "Il Palazzo Calapaj - d'Alcontres \u00e8 un edificio settecentesco progettato da un autore anonimo.\nSorge sull'antica via (Strada) San Giacomo, nella citt\u00e0 di Messina, nei pressi del Duomo e quindi nel centro storico e centro cittadino della citt\u00e0.\n\u00c8 uno dei pochissimi palazzi scampati al terremoto del 1908 e alle demolizioni seguenti al sisma.\nProfilo e storia dell'architettura.\nRisalente alla met\u00e0 del XVII secolo, \u00e8 un palazzo a tre ordini con il massimo risalto al piano centrale e con una cornice ornata da acroteri e festoncini appuntati, con garbata eleganza, sulle finestre.\nIl palazzo \u00e8 l'unico esempio rimasto di edificio signorile riferibile alla classe agiata e aristocratica cittadina\nL'ingresso \u00e8 caratterizzato da un cancello in ferro battuto, il quale consente l'accesso al cortile interno e alle scale che delineano elementi rappresentanti effetti scenici dinamici.\nFra le opere documentate la scultura ispirata allo \"Spinario\" o \"Giovine intento a cavarsi una spina dal piede\" di Antonello Gagini, manufatto bronzeo commissionato come decorazione di fonte posta nella scala.\nCollegamenti esterni.\nPalazzo Calapaj-D'Alcontres sul sito del Comune di Messina"}
{"id": "1341969", "revid": "1534511", "url": "https://it.wikipedia.org/wiki?curid=1341969", "title": "Universit\u00e0 di Manchester", "text": "L'Universit\u00e0 di Manchester (denominazione ufficiale in lingua inglese: \"The University of Manchester\") \u00e8 una universit\u00e0 situata a Manchester, nel Regno Unito, nata dalla fusione dell'Universit\u00e0 Victoria di Manchester e l'Istituto di scienza e tecnologia dell'Universit\u00e0 di Manchester.\nStoria.\nL'Universit\u00e0 di Manchester \u00e8 nata nel 2004 dalla fusione di due precedenti universit\u00e0: l'Universit\u00e0 Victoria di Manchester e l'Istituto di scienza e tecnologia dell'Universit\u00e0 di Manchester (UMIST).\nOrganizzazione.\n\u00c8 formata da quattro facolt\u00e0:"}
{"id": "1341972", "revid": "404449", "url": "https://it.wikipedia.org/wiki?curid=1341972", "title": "Leo Pulp", "text": "Leo Pulp \u00e8 un personaggio immaginario ideato da Claudio Nizzi e da Massimo Bonfatti, protagonista di un'omonima serie a fumetti pubblicata in Italia dalla Sergio Bonelli Editore. La serie \u00e8 composta da tre volumi pubblicati nel 2001, nel 2005 e nel 2007, tutti scritti da Nizzi e disegnati da Bonfatti, autore anche delle copertine. La serie venne ristampata nel 2011 dalla SaldaPress nella collana \"Ma\u00e8stro\" in tre volumi affiancata da una edizione limitata in cento copie.\nPersonaggio.\nIl personaggio \u00e8 un investigatore privato di Hollywood realizzato secondo l'iconografia classica del genere dei film noir degli anni quaranta. Ha un ufficio molto disordinato e prende venticinque dollari al giorno per il suo lavoro. Ha un carattere cinico e romantico. Comprimari sono il capitano di polizia Nick Tracy, chiamato Dick da Leo, che lo aiuta malvolentieri in quanto costretto da un debito che ha verso di lui; altro personaggio ricorrente \u00e8 Norma, una donna che gestisce un bar frequentato da Leo dove mangia a sbafo."}
{"id": "1341973", "revid": "11041367", "url": "https://it.wikipedia.org/wiki?curid=1341973", "title": "City of Chester", "text": ""}
{"id": "1341974", "revid": "729019", "url": "https://it.wikipedia.org/wiki?curid=1341974", "title": "Chester (distretto)", "text": "La City of Chester \u00e8 stato un distretto con status di city del Cheshire, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione della City of Chester con il distretto rurale di Chester e il distretto rurale di Tarvin. Dal 2009 il suo territorio \u00e8 confluito nella nuova autorit\u00e0 unitaria di Cheshire West and Chester.\nParrocchie civili.\nLe parrocchie, che non coprono l'area del capoluogo, sono:"}
{"id": "1341975", "revid": "2194416", "url": "https://it.wikipedia.org/wiki?curid=1341975", "title": "Citt\u00e0", "text": "Una citt\u00e0 \u00e8 un insediamento umano, esteso e stabile, che si differenzia da un paese o un villaggio per dimensione, densit\u00e0 di popolazione, importanza o \"status\" legale, frutto di un processo pi\u00f9 o meno lungo di urbanizzazione. Il termine italiano \"citt\u00e0\" deriva dall'analogo accusativo latino \"civitatem\", a sua volta da \"civis\", cittadino, poi troncato in \"cittade\" da cui deriva anche \"civilt\u00e0\". In senso amministrativo il titolo di citt\u00e0 spetta ai comuni ai quali sia stato formalmente concesso in virt\u00f9 della propria importanza, e varia secondo gli ordinamenti giuridici dei vari Stati.\nDescrizione.\nDefinizioni.\nIn genere, una citt\u00e0 \u00e8 composta da aree residenziali, zone industriali e commerciali e settori amministrativi che possono anche interessare una pi\u00f9 ampia area geografica. La maggior parte dell'area di una citt\u00e0 \u00e8 occupata dal tessuto urbano (case, vie, strade); laghi, fiumi e aree verdi sono spesso minoritarie.\nIl termine citt\u00e0 pu\u00f2 essere usato per una localit\u00e0 urbana la cui popolazione \u00e8 superiore a un dato limite o per una localit\u00e0 urbana dominante su altre nella stessa area in termini economici, politici o culturali. Bench\u00e9 \"citt\u00e0\" sia adatto a una realt\u00e0 comprendente aree suburbane e satellite, il termine non \u00e8 adatto per indicare un agglomerato urbano di entit\u00e0 distinte n\u00e9 per indicare una pi\u00f9 vasta \"area metropolitana\" composta da pi\u00f9 citt\u00e0, in cui ognuna funge da centro per la propria parte.\nNon esiste una definizione generale di citt\u00e0 nel mondo; per esempio in Italia lo \"status\" di citt\u00e0 viene conferito dal capo dello stato con un decreto, mentre quando l'America venne colonizzata, i nuovi abitanti diedero entusiasticamente il nome di \"citt\u00e0\" ai loro nuovi insediamenti, ritenendo che questi sarebbero un giorno diventati molto grandi. Ad esempio, Salt Lake City era un villaggio di 148 anime, che immediatamente pianific\u00f2 un sistema stradale e fond\u00f2 Great Salt Lake City. Un secolo e mezzo dopo, il villaggio ha raggiunto in effetti le dimensioni di una citt\u00e0.\nNel Regno Unito invece, una \"city\" \u00e8 un comune che \u00e8 noto come citt\u00e0 da \"tempo immemore\", o che ha ricevuto lo status di citt\u00e0 tramite statuto reale; il quale viene normalmente concesso in base alle dimensioni, all'importanza o a connessioni con la monarchia (indicatori tradizionali sono la presenza di una cattedrale o di una universit\u00e0). Alcune citt\u00e0 sedi di cattedrale, per esempio St David's nel Galles, sono abbastanza piccole. Un sistema simile esisteva nei Paesi Bassi del medioevo, dove un signore concedeva a degli insediamenti certi diritti (\"diritti cittadini\") che altri invece non possedevano. Questi comprendevano il diritto di innalzare fortificazioni, tenere mercati o darsi una corte di giustizia.\nLa stessa prassi di attribuire il titolo di citt\u00e0 anche a insediamenti piuttosto piccoli \u00e8 giustificata in maniera generale da alcuni filoni di pensiero dell'urbanistica e della sociologia urbana secondo cui il titolo di citt\u00e0 \u00e8 subordinato non alle dimensioni dell'abitato o al numero di abitanti, bens\u00ec al verificarsi del cosiddetto \"problema-citt\u00e0\", ovvero al manifestarsi di un'esigenza o di un'opportunit\u00e0 di vita sociale comune, e di conseguenza al costituirsi di una comunit\u00e0 socialmente coesa. In tale senso sono da considerarsi citt\u00e0 anche tutti i centri rurali, tutte le frazioni, tutti i paesi montani che possano dimostrare l'esistenza di una comunit\u00e0 radicata nel territorio che identifica il piccolo centro abitato come centro della vita sociale. Sono quindi citt\u00e0 in questo senso anche tutti i centri di fondazione, anche se (inizialmente o definitivamente) caratterizzati da un perimetro urbano minimo e da una popolazione ridotta. Esempio di ci\u00f2 sono le citt\u00e0 fondate in epoca fascista sia in Italia che nelle colonie italiane come Sabaudia, Latina, Portolago e altre. Il titolo di citt\u00e0 attribuito con questo criterio \u00e8 evidentemente sindacabile.\nGeografia e struttura.\nLe citt\u00e0 hanno collocazioni geografiche diverse. Spesso sono sulla costa e hanno un porto, o sono situate nei pressi di un fiume, lago o mare, ottenendone un vantaggio economico. I trasporti mercantili su fiumi e mari erano (e in molti casi sono ancora) pi\u00f9 economici e pi\u00f9 efficienti del trasporto su strada su lunghe distanze.\nIn relazione alla posizione geografica che essa occupa svolge diverse funzioni, utili all'organizzazione del\u00a0 territorio in cui sorge. Ne individuiamo tre diverse tipologie:\nLe \"funzioni economiche \"hanno l'obiettivo di sviluppare la citt\u00e0 stessa, la regione e la nazione in cui \u00e8 situata, attraverso la produzione di prodotti che possono essere fruiti dai consumatori all'interno o all'esterno. Tali sono il risultato dell'industria, del commercio, del turismo e delle operazioni finanziarie volte quindi all'incremento del capitale. L'industria rappresenta l'elemento di maggiore sviluppo della citt\u00e0, in quanto contribuisce al suo sostentamento economico e soprattutto ne ha permesso la nascita intorno al XIX secolo. Il commercio, sin dall'antichit\u00e0, \u00e8 l'elemento che consente ai prodotti finiti di essere scambiati; la citt\u00e0 \u00e8 il cuore del consumo e della distribuzione non solo dei prodotti locali, ma anche di quelli importati. Il turismo invece, si \u00e8 sviluppato particolarmente negli ultimi decenni, con l'aumento del benessere in tutti gli strati sociali. Questo fenomeno genera l'afflusso di un gran numero di persone all'interno della citt\u00e0, contribuendo alla crescita dell'economia urbana; al contempo svolge anche la funzione di produrre posti di lavoro. La funzione finanziaria \u00e8 svolta principalmente dalle banche o altri istituti, che si occupano di investire o prestare capitale da reinserire all'interno del processo di produzione delle merci.\nLe \"funzioni sociali\" sono strettamente connesse alle economiche, ma si riferiscono all'amministrazione pubblica, all'istruzione e alla sanit\u00e0. Allo stesso modo questi servizi possono essere fruiti all'interno e all'esterno della citt\u00e0. Tanto pi\u00f9 coinvolgono un numero vasto di persone esterne alla citt\u00e0, tanto pi\u00f9 ne aumentano il prestigio.\nLe \"funzioni di irradiamento\" prevedono l'estensione all'interno e all'esterno della citt\u00e0 di idee, stili di vita e novit\u00e0, che formano, informano e trasformano il pensiero e l'azione della popolazione che subisce l'influenza della citt\u00e0.\nI nuclei delle vecchie citt\u00e0 europee, che non sono stati massicciamente ricostruiti, tendono ad avere centri cittadini dove le strade sono disposte in ordine sparso, senza un apparente piano strutturale. Questa \u00e8 un'eredit\u00e0 di sviluppi organici e non pianificati. Oggi questa struttura viene tipicamente percepita dai turisti come curiosa e pittoresca.\nLa pianificazione delle citt\u00e0 moderne ha visto molti schemi differenti su come l'agglomerato urbano debba apparire:\nStoria delle citt\u00e0.\nEt\u00e0 antica.\nCitt\u00e0 e cittadine hanno una lunga storia, sebbene ci siano diverse opinioni riguardo ai casi in cui un certo particolare insediamento antico possa essere considerato una citt\u00e0. Le prime vere citt\u00e0 sono a volte indicate come grandi insediamenti nei quali gli abitanti non si limitavano a coltivare le terre circostanti, ma cominciavano ad avere occupazioni specializzate, e nelle quali il commercio, l'immagazzinamento dei cibi e il potere erano centralizzati. Le societ\u00e0 basate sulla vita nelle citt\u00e0 vengono spesso chiamate civilt\u00e0.\nSecondo questa definizione, le prime citt\u00e0 di cui abbiamo notizia erano situate in Mesopotamia, come Uruk e Ur, o lungo il Nilo, la vallata dell'Indo e la Cina. Prima di queste sono rari gli insediamenti che raggiungessero dimensioni significative, sebbene ci siano eccezioni come Gerico, \u00c7atal h\u00f6y\u00fck e Mehrgarh. Le prime citt\u00e0 si sviluppano, quindi, in zone fertili, lungo grandi fiumi e vaste pianure agricole o in punti che costituiscono passaggi obbligati delle vie commerciali.\nL'insediamento urbano pi\u00f9 antico di cui finora siano state ritrovate le tracce risale all'8000 a.C., ben 4500 anni prima dello sviluppo delle grandi civilt\u00e0 fluviali in Mesopotamia ed Egitto. Si tratta della citt\u00e0 di Gerico nelle vicinanze del Mar Morto, probabilmente sorta grazie alle attivit\u00e0 mercantili collegate allo sfruttamento del sale e dei minerali della zona. Le possenti mura e i resti di una torre testimoniano una volont\u00e0 difensiva che permette di collocare la citt\u00e0 in un complesso sistema di rapporti con il territorio circostante.\nIl primo centro urbano di cui restano tracce consistenti \u00e8 \u00c7atalh\u00f6y\u00fck, nell'odierna Turchia (6000 a.C.): un agglomerato ordinato di piccole case in mattoni che ricopre un'intera collina. I vicini giacimenti di ossidiana (una roccia vulcanica usata fin dalla Preistoria per oggetti appuntiti o taglienti) fanno pensare che la cittadina controllasse l'estrazione e la lavorazione di questa sostanza. Pitture e rilievi murali ci restituiscono aspetti importanti della cultura degli abitanti: cacciatori, avvolti in pelli di leopardo, inseguono le loro prede; enormi avvoltoi si cibano delle teste dei cadaveri; imponenti leopardi stilizzati dominano le pareti, proteggendo cos\u00ec la citt\u00e0 e propiziando la caccia; complesse e coloratissime decorazioni geometriche abbelliscono gli interni. Ritroviamo insomma in embrione gli elementi costitutivi di ogni civilt\u00e0 urbana: diversificazione produttiva (agricoltura, caccia, commercio), presenza di attivit\u00e0 specializzate (pittori), valore polifunzionale (nucleo abitativo, santuario, magazzino). Non esiste per\u00f2 ancora una vera concezione dello \u201cspazio urbano\u201d: le case sono costruite l'una sull'altra, mancano le strade, la citt\u00e0 non si divide in \u201czone funzionali\u201d dedicate in modo esclusivo al culto o ai commerci o alla vita comunitaria. Per ritrovare questi elementi bisogna attendere la formazione di una societ\u00e0 pi\u00f9 complessa.\nLo sfruttamento agricolo della pianura mesopotamica crea gradualmente queste condizioni. Dal 3500 a.C. Prende avvio una prima fase di urbanizzazione, che vede la citt\u00e0 di Uruk al centro di un'intensa opera di organizzazione del territorio: la ricchezza accumulata con la produzione agricola permette di avviare scambi con altri centri produttori di materie prime e di sostentare una classe di persone che organizzi il potere della citt\u00e0 sul territorio circostante (soldati, fabbri, contabili, artigiani, ingegneri). In breve si costituisce una rete di piccole citt\u00e0 dipendenti da centri pi\u00f9 importanti: gli stessi rapporti gerarchici che si formano all'interno delle citt\u00e0 si ricreano fra citt\u00e0 e citt\u00e0. I centri urbani s'ingrandiscono e presentano elementi sempre nuovi e differenti. Alte mura difendono gli abitanti e, soprattutto, le riserve di cibo, mentre le zone residenziali si separano dagli edifici centrali (templi e palazzi). Nel palazzo del re sono concentrate le attivit\u00e0 direttive: scribi e funzionari registrano il traffico delle merci e organizzano l'attivit\u00e0 produttiva e commerciale. La molteplicit\u00e0 delle funzioni direttive fa s\u00ec che il palazzo reale rappresenti l'edificio pi\u00f9 vasto della citt\u00e0: la sua imponenza serve anche a mostrare la forza e la ricchezza del gruppo dirigente. Talvolta, come nella fase pi\u00f9 antica di Uruk, \u00e8 il tempio (e non il palazzo reale) a ricoprire un ruolo direttivo: riccamente decorato, \u00e8 costruito di solito in posizione elevata, simbolicamente pi\u00f9 vicino agli d\u00e8i.\nLo spazio urbano comincia a essere concepito nella sua unitariet\u00e0 e specificit\u00e0: la citt\u00e0 non \u00e8 pi\u00f9 un insieme casuale di edifici, ma una struttura ordinata. Lo sviluppo delle tecniche architettoniche, ingegneristiche e contabili si accompagna ad uno sviluppo della capacit\u00e0 di \u201cpensare\u201d la citt\u00e0. A questo proposito, \u00e8 stata ritrovata una tavoletta d'argilla del 3000 a.C. Con la piantina dell'aggregato sumerico di Nippur, dove sono riconoscibili con chiarezza il corso del fiume Eufrate, il tempio e i canali artificiali.\nNella valle dell'Indo il primo centro urbano importante si sviluppa intorno al 2500 a.C.: Mohenjo-daro si presenta come un grande centro amministrativo (la popolazione raggiunse i 40\u00a0000 abitanti) dotato di terme, magazzini e fognature. Le abitazioni sono a due piani, spesso con pozzi e bagni privati. \u00c8 forse la prima citt\u00e0 moderna, con una struttura ordinata e soluzioni ingegneristiche d'avanguardia, che ritroveremo solo nei centri romani pi\u00f9 grandi e pi\u00f9 ricchi (Roma e Pompei) o alcuni millenni dopo: a Parigi il sistema fognario verr\u00e0 costruito nel 1854 e a Londra nel 1859.\nLa civilt\u00e0 greca elabora gradualmente il modello mesopotamico delle \u201ccitt\u00e0 dei palazzi\u201d, ma in una dimensione pi\u00f9 contenuta: piccoli centri fortificati proteggono un'area limitata di territorio e si configurano essenzialmente come strutture di difesa per le scorte alimentari. Solo in epoche recenti, vale a dire nei secoli VIII-VI a.C., si assiste ad un cambiamento. I villaggi tendono a riunirsi in centri urbani e le piccole citt\u00e0-fortezza si trasformano in organismi complessi e socialmente stratificati che controllano aree pi\u00f9 vaste del territorio circostante.\nL'area sacra, generalmente situata nella parte pi\u00f9 alta della citt\u00e0, si sostituisce alla reggia-forziere delle epoche arcaiche, pur mantenendo una funzione di cittadella fortificata. Nell'area urbana si localizza una zona dedicata alle attivit\u00e0 commerciali e alla vita politica comunitaria. Lo sviluppo delle attivit\u00e0 mercantili e marinare rende centrale la funzione del porto: Atene, sorta in una vasta pianura e originariamente centro di produzione agricolo, ingloba, con la costruzione di lunghe mura, il porto di cui poi specializza l'attivit\u00e0 suddividendolo in un'area commerciale e in una militare. Caratteristica \u00e8 l'esistenza di \u201ccitt\u00e0 sacre\u201d, come Delfi, costituite pressoch\u00e9 esclusivamente da edifici di culto, ma al centro di fertili zone agricole a disposizione della casta sacerdotale che le abita. Lo sviluppo dei nuclei urbani con la conseguente crescita demografica, le necessit\u00e0 di intensificare gli scambi e di controllare le rotte commerciali e le zone ricche di materie prime portano alla creazione di \u201ccolonie\u201d d'oltremare lungo tutte le coste del Mediterraneo. Cos\u00ec il modello urbano e abitativo greco si diffonde su ampia scala (spesso mantenendo precise caratteristiche architettoniche della citt\u00e0 madre) influenzando e caratterizzando, secondo una cultura comune, la struttura e il gusto urbano di luoghi lontanissimi fra loro: Pergamo, Alessandria, la Magna Grecia e le coste spagnole.\nAllo sviluppo urbano si accompagna una profonda riflessione teorica sul ruolo e sulla funzione politica della citt\u00e0 (di cui si occupano i due massimi filosofi Platone e Aristotele) che si ripercuote anche nelle concezioni urbanistiche. L'architetto Ippodamo da Mileto, collaboratore di Pericle, V sec a.C., teorizza una citt\u00e0 ideale di diecimila uomini, divisa in tre classi (artigiani, agricoltori, difensori) e situata al centro di un territorio suddiviso in tre parti che devono rispettivamente sostentarle. Ippodamo immagina una citt\u00e0 costruita secondo un piano preciso, in cui gli isolati, il loro orientamento e anche l'eventuale sviluppo del nucleo urbano sono precisamente regolati. La tradizione lo vuole inventore della citt\u00e0 a pianta ortogonale divisa per aree funzionali, come Mileto e Priene. La prima presenta una grande piazza pubblica al centro dell'abitato, circondata dagli edifici amministrativi e contigua all'area dei santuari, e due mercati in prossimit\u00e0 dei porti, uno vicino alla piazza, l'altro all'area sacra. La seconda, disposta su quattro terrazze, unisce allo schema ippodameo il senso scenografico della tipica citt\u00e0 dell'Asia minore: le diverse aree funzionali sono disposte su livelli differenti.\nLa citt\u00e0 \u00e8 ormai articolata in un complesso sistema di edifici e spazi pubblici e privati, dove ginnasio, stadio, teatro, templi, santuari e biblioteche diventano elementi imprescindibili e testimoniano la sua ricchezza e la vitalit\u00e0. Senso scenografico, funzionalit\u00e0, innovazioni architettoniche di Pergamo (che fu detta la pi\u00f9 bella delle citt\u00e0 antiche) costituiscono un modello che influenzer\u00e0 anche la Roma repubblicana ispirando lo sviluppo delle grandi citt\u00e0 di epoca imperiale.\nLa crescita degli imperi antichi e medioevali condusse a capitali o sedi delle amministrazioni provinciali ancora pi\u00f9 grandi: Roma, con oltre un milione e mezzo di abitanti nel II sec., la sua emula orientale Costantinopoli, e le successive cinesi e indiane si avvicinarono al mezzo milione di abitanti o lo superarono. Allo stesso modo, anche in altre aree emersero grandi centri amministrativi e cerimoniali, sebbene a scala minore.\nFino agli anni 250-280 le citt\u00e0 erano aperte e si fondevano con la campagna, ma in seguito alle invasioni barbariche si contrassero chiudendosi entro mura. Tra l'895 e il 955 una seconda ondata di invasioni, stavolta ungare, convinse a rafforzare le mura e i castelli.\nDurante i secoli d'oro dell'Impero romano, la complessa stratificazione sociale, la specializzazione artigianale, i surplus economici accumulati con lo sfruttamento di enormi territori agricoli, i ricchi commerci transmediterranei e l'impiego sistematico del lavoro degli schiavi permettono di realizzare grandiosi opere pubbliche e di abbellire le citt\u00e0 con opere d'arte di ogni tipo. Roma, capitale dell'Impero, raggiunge un milione di abitanti e si arricchisce rapidamente di edifici e strutture grandiose, come il Circo Massimo, l'Anfiteatro Flavio, le Terme di Caracalla o i tredici acquedotti che riforniscono la citt\u00e0. La residenza imperiale assume per ricchezza o complessit\u00e0 i connotati di una citt\u00e0 nella citt\u00e0.\nCaratteristica della citt\u00e0 romana \u00e8 l'attenzione monumentale al \"foro\", spazio commerciale e politico, luogo di incontro dell'intera comunit\u00e0 e \u201cvetrina\u201d di tutto l'impero. Gli imperatori Cesare, Augusto, Nerone, Nerva allargano e completano di volta in volta l'area del foro con templi e ampi porticati a colonna. Traiano d\u00e0 la sistemazione definitiva costruendo un complesso e omogeneo sistema di spazi pubblici (foro, basilica e biblioteca), commerciali (mercato) e religiosi (tempio dell'imperatore) che culminano nell'esaltazione del proprio operato militare e dell'esercito (statua equestre dell'imperatore, colonna istoriata e fregi raffiguranti le vittoriose campagne militari intraprese).\nInvece, gli imponenti archi trionfali che vengono eretti sulle vie principali delle pi\u00f9 importanti citt\u00e0 dell'impero celebrano il ritorno vittorioso di imperatori e generali: con la loro monumentale presenza devono testimoniare le ricchezze raccolte durante le campagne militari e ricordare, anche nelle citt\u00e0 pi\u00f9 lontane, la forza dell'esercito romano.\nNell'epoca tardoantica assistiamo al progressivo declino economico e politico delle principali citt\u00e0. La graduale perdita del controllo del Mediterraneo e dei possedimenti africani e spagnoli e il bisogno di ribadire il dominio sulle province germaniche e dalmatiche (dove pi\u00f9 numerose sono le ribellioni, e cresce la minaccia dei sempre pi\u00f9 consistenti movimenti migratori di popolazioni nomadi) portano a spostare l'asse dell'impero pi\u00f9 a nord. Dopo mille anni Roma perde il ruolo di capitale, suddiviso ora fra quattro citt\u00e0: Treviri, Milano, Sirmio e Nicomedia diventano sedi delle corti imperiali e della burocrazia statale.\nIl modello urbanistico su cui si sviluppano le nuove capitali non \u00e8 innovativo: il \"palazzo imperiale\", il \"foro\", il \"circo\", la \"zecca\" costituiscono il fulcro del tessuto urbano. La crisi economica e la preoccupazione per la situazione generale limitano per\u00f2 il carattere monumentale, accentuando invece l'aspetto familiare e difensivo. Diventano necessarie \"torri\" e \"mura\", di cui pochi anni prima si era dotata la stessa Roma.\nL'affermazione del cristianesimo e il suo riconoscimento ufficiale portano anche alla diffusione di nuovi luoghi di culto, molto diversi dai tradizionali templi romani. Le \"basiliche cristiane\", che ereditano alcuni elementi strutturali dagli edifici pubblici romani, caratterizzano le nuove citt\u00e0 fino a diventare un elemento centrale intorno a cui, nel Medioevo, il tessuto urbano tender\u00e0 a organizzarsi, cos\u00ec come accadeva nella citt\u00e0 antica con la piazza del mercato e il foro. La basilica cristiana diventa anche simbolo del potere che la Chiesa assume in seno all'impero. In quest'epoca Milano assume un'importanza economica, nel contesto dei traffici commerciali con il nord Europa, che manterr\u00e0 per tutto il Medioevo.\nLa costruzione da parte dell'imperatore Costantino di una nuova capitale sul Bosforo, a cavallo tra Europa e Asia, ribadisce lo spostamento politico dell'impero verso un asse differente. La citt\u00e0, Costantinopoli, unisce ad un grandioso \"apparato di difesa\" il tradizionale senso monumentale. Sappiamo che, per abbellire i palazzi e dare un'impressione di continuit\u00e0 storica e ideale con la tradizione di Roma, Costantino spogli\u00f2 la vecchia capitale di marmi, arredi e monumenti dal forte valore simbolico. Giustiniano, per ribadire che Costantinopoli era la \"capitale cristiana\" dell'impero, vi fece erigere la grandiosa \"basilica di Santa Sofia\", la cui cupola domina ancora la citt\u00e0.\nLa \u201cNuova Roma\u201d, come venne battezzata, divenne ricca e cosmopolita: infatti, all'originario nucleo di abitanti formato da funzionari e militari, prevalentemente di origine greca, si associarono ben presto politici e mercanti delle pi\u00f9 svariate etnie e culture, fra cui slavi, germanici ed ebrei. Le vantaggiose condizioni fiscali e lo statuto particolare di cui Costantinopoli godeva ne assicurarono la fioritura artistica ed economica, facendone il nuovo crocevia dei commerci e della cultura.\nLa fine dell'impero e delle strutture di controllo territoriale, militare, burocratico ed economico a esso connesse, e l'insediamento stabile in Europa di popolazioni nomadi extraeuropee, estranee alla cultura romana, porta nel volgere di pochi secoli a un cambiamento radicale anche per le citt\u00e0. La civilt\u00e0 classica vedeva nella citt\u00e0 il fulcro della propria organizzazione politica e sociale; i nuovi popoli, invece, sono organizzati in trib\u00f9 e hanno una struttura sociale meno diversificata di quella romana. Dopo il lento declino dell'epoca tardoantica dovuto sia al progressivo affievolirsi dell'intensit\u00e0 degli scambi commerciali a lunga distanza sia al minor controllo sulle campagne, da cui dipendeva la sua sussistenza, la citt\u00e0, nei secoli VI e VII, perde importanza. Prive di funzioni politiche e burocratiche precise, le citt\u00e0 s'impoveriscono e vengono in parte abbandonate. Inoltre, senza una classe dirigente in grado di coordinare lavori di manutenzione, reperire fondi e materie prime e con la perdita di capacit\u00e0 tecniche e di funzioni artigianali specialistiche, le complesse strutture che caratterizzavano i centri romani (terme, acquedotti, condutture, strade, ponti) si deteriorano rapidamente cadendo in rovina. In molti casi si aggiungono saccheggi e distruzioni, ad opera, spesso, degli stessi abitanti che tentano di recuperare materiale edilizio in una situazione di regressione o totale paralisi dei mercati e di irreparabilit\u00e0 delle materie prime. \u00c8 questo il caso di Roma.\nDopo una lunga crisi politica, durante la quale la vecchia capitale poteva contare solo sulla presenza di un senato senza precise prerogative, nel 410 viene saccheggiato dai goti e la perdita della sua sacra inviolabilit\u00e0 conferma il disfacimento inarrestabile dell'impero. Solo nel secolo VII la citt\u00e0 comincia a riorganizzarsi, grazie alla presenza della Chiesa che, nel vuoto politico, si definisce a poco a poco come la nuova forza in grado di restituirle il ruolo di capitale. La funzione assunta negli equilibri fra i vari stati romano-barbarici assicura alla citt\u00e0 un certo peso economico e politico, anche in virt\u00f9 dell'importante patrimonio fondiario della Chiesa e della capillare rete di rapporti su cui poteva contare. La decadenza monumentale di Roma si accompagna cos\u00ec alla sua riorganizzazione come centro di potere: impoverita ma vitale.\nMolte citt\u00e0 costruite sul mare diventano, invece, insicure per il diffondersi della pirateria. D'altra parte la regressione degli scambi commerciali per mare, trasforma profondamente la loro struttura economica, tanto che si assiste spesso, anche per la perdita delle necessarie tecniche di manutenzione, all'insabbiamento di molti porti e a uno spostamento dei centri abitati verso l'interno o in zone pi\u00f9 riparate. Venezia nasce invece dal movimento verso la costa\u00a0\u2013 in una zona lagunare, quindi pi\u00f9 protetta e meglio difendibile\u00a0\u2013 delle popolazioni di Aquileia e della bizantina Ravenna, minacciate dall'avanzata longobarda.\nNon si pu\u00f2 inoltre non menzionare la crisi demografica che colpisce l'Europa, causata da invasioni, guerre, pestilenze e carestie. Le citt\u00e0 sopravvissute si riducono di estensione. Significativa \u00e8 la sorte di Spalato, che si sviluppa all'interno dei resti del palazzo imperiale, di cui utilizza le mura come una cittadella adattando le preesistenti strutture alle nuove esigenze abitative. Ci\u00f2 testimonia non solo la riduzione demografica ma anche i problemi di approvvigionamento dei materiali da costruzione.\nL'aristocrazia, secondo una tendenza gi\u00e0 in atto dal periodo tardo antico, si ritira nelle campagne per controllare meglio la produttivit\u00e0 delle terre e difenderle da incursioni e razzie. La disgregazione di un'unit\u00e0 statuale e l'effettiva mancanza di un controllo forte dei nuovi regni frammenta il territorio in piccole unit\u00e0 di fatto indipendenti e scarsamente comunicanti, gravitanti intorno al castello dove risiede il signore. Vicino a questo nucleo si pu\u00f2 formare un borgo o un villaggio in cui si concentrano le principali attivit\u00e0 artigianali, essenzialmente al servizio del signore. Il castello all'occorrenza pu\u00f2 ospitare al suo interno la popolazione contadina, fondamentale manodopera per le terre del signore.\nLa citt\u00e0 mantiene invece un ruolo fondamentale nel mondo arabo, dove la fitta rete commerciale marittima e terrestre, che in gran parte di sostituisce a quella romana, resta imperniata sui nuclei urbani e sui suoi mercati. Molte citt\u00e0 arabe si sviluppano su nuclei gi\u00e0 importanti in epoca imperiale, vedi Alessandria, Damasco o Gerusalemme. Numerose sono anche le citt\u00e0 di nuova fondazione, destinate per la loro ricchezza e vivacit\u00e0 a entrare rapidamente nell'immaginario della narrativa occidentale e del mondo mercantile, come Baghdad, Il Cairo o Samarcanda.\nMantenendo l'aspetto formale di molte citt\u00e0 dell'Oriente antico, questi centri si presentano come fitti agglomerati di case protetti da alte mura. Caratteristica la presenza di moschee, alle quali spesso sono collegate scuole coraniche; bagni pubblici e caravanserragli, luoghi di sosta per le carovane di mercanzie che si spostano da una citt\u00e0 all'altra. Baghdad, a testimonianza della fioritura e dell'importanza di molte di queste citt\u00e0, nel secolo XII raggiunse probabilmente il milione di abitanti.\nMedioevo.\nDurante il Medioevo europeo, una citt\u00e0 era tanto un'entit\u00e0 politica quanto una raccolta di case. La residenza cittadina portava alla libert\u00e0 dai tradizionali doveri rurali verso il signore e verso la comunit\u00e0: in Germania c'era il detto\"Stadtluft macht frei\" (\"L'aria della citt\u00e0 rende liberi\"). Nell'Europa continentale non erano infrequenti le citt\u00e0 con una loro propria legislazione, con le leggi cittadine che costituivano un codice separato da quello per le campagne, e il signore cittadino spesso differiva da quello del territorio circostante. Nel Sacro Romano Impero, cio\u00e8 la Germania medioevale e l'Italia, alcune citt\u00e0 non avevano altro signore che l'imperatore.\nIn casi eccezionali, come quelli di Venezia, Genova o Lubecca, le citt\u00e0 stesse divennero stati potenti, che a volte prendevano sotto il loro controllo le aree circostanti, oppure stabilivano estesi imperi marittimi, sebbene questo possa aver talvolta impedito il successivo sviluppo di un ampio Stato nazionale con la sua economia. Simili fenomeni si ripeterono anche altrove, come \u00e8 il caso di Sakai, che godette di una considerevole autonomia nel Giappone tardo medioevale.\nNel corso del secolo IX, parallelamente alla formazione di grandi monarchie nazionali, alcune citt\u00e0 diventano il centro di riferimento economico e burocratico delle nuove formazioni territoriali e si abbelliscono di palazzi, chiese e cattedrali monumentali grazie alla rinnovata fioritura economica (surplus economico; movimento di materiali e materie prime; tecniche artigianali diversificate), alla volont\u00e0 dei sovrani di rendere tangibile la propria ricchezza e, nel caso di Aquisgrana, capitale del regno carolingio, di creare una citt\u00e0 in grado di apparire ideale erede di Roma.\nPrende allora avvio un processo di rinascita economica basata sull'affermazione graduale in tutta Europa del nuovo modello sociale e produttivo feudale che, a partire dal secolo X, accompagnato dalla crescita demografica spiegabile con le migliori condizioni di vita e la fine della grandi ondate migratorie e delle devastazioni a esse connesse, crea le condizioni per un nuovo fenomeno di urbanizzazione. Molte citt\u00e0, semi abbandonate o cadute in rovina, vengono ampliate, come mostrano le nuove cinta murarie, e si arricchiscono di botteghe artigiane, manifatture e nuove strutture, come i palazzi pubblici che fungono da sedi dei governi locali, il palazzo vescovile, gli spazi coperti per gli scambi commerciali, le sedi delle varie corporazioni di mestiere e delle compagnie mercantili e le banche.\nBologna, Parigi, Pavia e Napoli inaugurano centri di studio laici, le universit\u00e0, che testimoniano l'esigenza per le nuove realt\u00e0 urbane e statuali di una burocrazia e di un ceto di specialisti preparati. Edifici pubblici, chiese e cattedrali imponenti necessitano del lavoro di abili maestranze e impiegano per le decorazioni materiali pregiati. La crescita di queste citt\u00e0, sostenuta dal forte incremento demografico, arrestato solo dalle epidemie del secolo XIV, \u00e8 costante e spesso caotica e non permette pianificazione urbanistica, se non una parziale e non organizzata divisione in aree della citt\u00e0 per arti e mestieri. Queste nuove citt\u00e0 hanno uno sviluppo verticale e le abitazioni possono raggiungere parecchi piani di altezza. Nascono le \"case-torre\" delle famiglie aristocratiche, sorta di castello in citt\u00e0, come Bologna, Pavia e San Gimignano. Torri pubbliche, guglie e campanili dominano la citt\u00e0 per fermare e mostrare la forza e la ricchezza di chi li ha eretti.\nLo sviluppo economico e la diversificazione delle attivit\u00e0 produttive all'interno delle citt\u00e0 e fra citt\u00e0 diverse permette, nel corso del secolo XIII, il definitivo consolidamento in tutta Europa dell'esperienza urbana. Il tipo di citt\u00e0 che si diffonde \u00e8 destinato a restare pressoch\u00e9 immutato almeno fino alla rivoluzione industriale. Anche il territorio tende ad acquisire le caratteristiche morfologiche che si manterranno sino a tempo recenti, vale a dire l'organizzazione intorno ai centri abitati che tuttora persistono.\nNell'Italia centrale si forma un sistema di citt\u00e0-stato basato su un'economia di tipo prevalentemente mercantile, ma in ogni caso ben connessa al controllo agricolo del territorio circostante, che ricorda, anche per le esperienze di governo di tipo oligarchico allargato e talvolta comunitario, molte citt\u00e0-stato del mondo antico. Firenze, Lucca, Pisa e Siena sono le protagoniste di questa fase storica.\nLo stesso fenomeno si sviluppa nell'Europa del Nord, dove si forma una vera e propria lega mercantile fra citt\u00e0 del Mar Baltico e della Bassa Germania (cosiddette \u201canseatiche\u201d, perch\u00e9 gi\u00e0 unite in una lega mercantile chiamata Hansa). Amburgo, Brema, Lubecca, Danzica e Riga animano una densissima rete di scambi commerciali che consolida lo sviluppo urbano di tutto il Nord Europa. Allo stesso modo si affermano citt\u00e0 come Gand e Bruges nelle Fiandre, al centro di un'importante zona di produzione e lavorazione di tessuti pregiati, o come Troyes in Francia e Francoforte in Germania, sedi di note fiere commerciali.\nIl contenimento, grazie alle nuove monarchie nazionali, dell'espansione militare araba e l'interesse a stabilire contatti commerciali con quel mondo e, attraverso di esso, con i mercati orientali riaprono il Mediterraneo ai traffici europei, avviando il rilancio di molte citt\u00e0 costiere. Amalfi, Genova, Pisa e Venezia ritornano a \u201ccolonizzare\u201d il Mediterraneo, creando una rete commerciale di grande importanza e fondando nuovi centri. La ricchezza accumulata dalle classi dirigenti permette un notevole sviluppo artistico, come nel caso di Venezia o Pisa.\nEt\u00e0 moderna.\nLa nascita della prospettiva rinascimentale in pittura, la rivoluzione copernicana e la scoperta delle Americhe hanno modificato la percezione dello spazio e del tempo della civilt\u00e0 occidentale. Queste rivoluzioni scientifiche e artistiche hanno influito sullo sviluppo della modernit\u00e0, soprattutto a partire dal XVIII secolo. L\u2019espansione del capitalismo ha imposto una generalizzazione a livello mondiale di un unico sistema temporale, e una sua divisione precisa in ore e minuti, sia per poter definire univocamente gli orari e gli itinerari dei sistemi di trasporto, sia per poter uniformare la vita pubblica, sia anche per misurare esattamente le giornate lavorative.\nLa correlata accelerazione dei processi produttivi, della tecnologia e della vita sociale ha trasformato anche gli spazi delle citt\u00e0, trasformando decisamente la natura delle relazioni sociali che in tali spazi si erano intessute. Il programma illuminista in senso ampio aspira a una geometrizzazione sempre pi\u00f9 spinta degli spazi, e queste ha conseguenze di importanza capitale anche nel modo in cui gli stati nazionali moderni si autorappresentano: in particolare, sempre di pi\u00f9, questi stati si percepiscono come dotati di territori esclusivi rispetto agli altri stati, e separati da essi da confini sempre pi\u00f9 rigidi e a forma di linea. Questa rappresentazione dello stato nazionale, che \u00e8 particolarmente diffusa nel momento della sua ascesa e dominanza, tra la seconda met\u00e0 del settecento e gli inizi del novecento, ha come scopo anche quello di creare l\u2019unit\u00e0 nazionale in maniera verticale, mettendo in relazione e in un certo senso omologando tutte le classi: dagli aristocratici ai contadini, passando per i ceti mercantili, tutti possono e devono appartenere a una tradizione comune, fatta non solo di un linguaggio comune, ma anche di miti, di riti, di monumenti e di spazi comuni. E le grandi citt\u00e0 europee, in particolar modo le capitali, sono pienamente solidali a questo progetto.\nI palazzi adibiti alle funzioni pubbliche diventarono veri e propri monumenti e simboli della narrazione nazionale e la citt\u00e0 fu concepita come uno strumento di integrazione gerarchica attorno a questi spazi pubblici densi e spettacolari che, a seconda dei casi, potevano integrarsi con episodi rilevanti della citt\u00e0 antica e medievale (\u00e8 chiaro come soprattutto in Italia questo pregresso costituiva un vincolo importante), oppure, al contrario, mobilitavano gli artisti e gli architetti dell\u2019epoca per creare testimonianze illustri del carattere innovativo della modernit\u00e0. Questi spazi pubblici, d\u2019altra parte, volevano anche manifestare l\u2019esigenza educativa di sviluppare una cultura sempre pi\u00f9 comune ai cittadini: i primi grandi musei d\u2019Europa, nel corso dell\u2019ottocento, sono infatti dei lasciti del potere ai cittadini, collocati strategicamente nei luoghi simbolicamente centrali delle capitali (come avviene soprattutto a Parigi, Berlino, Vienna). \nAgli inizi della modernit\u00e0, le citt\u00e0 erano in massima parte molto piccole, tanto che nel Cinquecento solo circa due dozzine di localit\u00e0 nel mondo ospitavano pi\u00f9 di 100\u00a0000 abitanti: ancora nel Settecento ce n'erano meno di cinquanta, una quota che sarebbe poi salita a 300 nel Novecento. Una piccola citt\u00e0 del primo periodo moderno poteva ospitare solo 10\u00a0000 abitanti e le cittadine ancora di meno. Mentre le citt\u00e0-stato del Mar Mediterraneo o del Mar Baltico iniziarono a decadere a partire dal XVI secolo, le maggiori capitali d'Europa iniziarono a beneficiare dell'esplosione del commercio globale che era seguita all'emergere di un'economia atlantica, alimentata dall'argento del Per\u00f9 e della Bolivia. Nel XVIII secolo, Londra e Parigi raggiunsero e poi superarono le grandi citt\u00e0 extraeuropee di Baghdad, Pechino, Istanbul e Kyoto.\nLo sviluppo della moderna industria a partire dalla fine del XVIII secolo produsse massicce urbanizzazioni e port\u00f2 alla crescita di nuove grandi citt\u00e0, sia in Europa sia nelle Americhe sia nelle altre parti del mondo: le nuove opportunit\u00e0 producevano infatti un alto numero di immigranti dalle comunit\u00e0 rurali nelle aree urbane. Oggi circa met\u00e0 della popolazione mondiale \u00e8 urbana, con milioni di persone che ogni anno continuano a riversarsi nelle citt\u00e0 in crescita dell'Asia, dell'Africa e dell'America Latina.\nConcezioni moderne.\nApproccio tradizionale.\nPer lungo tempo \u00e8 stata accettata e adottata una definizione lineare universale delle citt\u00e0; ma dato che questo approccio ha difficolt\u00e0 nello spiegare una serie di aspetti della vita urbana, tra cui la diversit\u00e0 tra le citt\u00e0, sono state cercate nuove vie. Nacque cos\u00ec una nuova definizione, influenzata dal pensiero post-strutturalista: l'uso del concetto di spazio \u00e8 possibile non solo per colmare le lacune della vecchia definizione, ma per rimpiazzarla completamente.\nTre caratteristiche sono state identificate per definire una citt\u00e0: il numero di abitanti nell'area considerata (densit\u00e0 di popolazione), la rete di collegamenti, oltre a un particolare stile di vita. Nessuno di questi aspetti da solo pu\u00f2 fare di un luogo una citt\u00e0.\nFino a poco tempo fa le citt\u00e0 venivano analizzate quasi esclusivamente come fossero parti a s\u00e9 stanti in progressione lineare. A cominciare dalle citt\u00e0-stato in Grecia, questo approccio veniva applicato su ogni citt\u00e0 in ogni luogo e si credeva fosse solo una questione di tempo prima di arrivare allo stadio successivo lungo il percorso di sviluppo predefinito. Per ogni stadio si identificava un luogo esemplare. Passo dopo passo, da Atene a Venezia, poi a Londra fino a Los Angeles, definita come l'ultimo stadio della citt\u00e0 postmoderna. Ma un simile approccio vede ogni urbe come una singola entit\u00e0 statica, e pu\u00f2 studiarne gli aspetti svincolati dallo spazio e dal tempo. Ci\u00f2 conduce a un costrutto teorico con ben poche connessioni all'aspetto reale della questione, che viene considerato semplicemente come fonte di esempi poco limpidi. A dispetto delle evidenti controindicazioni questo metodo \u00e8 ancora comune tra studiosi e scrittori.\nDifetti del metodo.\nNonostante la sua diffusa accettazione, questo approccio tradizionale alle citt\u00e0 possiede seri difetti. In primo luogo, non considerandone l'ultimo stadio, era completamente eurocentrico. Si pensava che ogni citt\u00e0 del mondo potesse essere paragonata a uno degli stadi passati di una citt\u00e0 europea. In secondo luogo non esisteva una spiegazione concreta di come e quando avvenissero i cambiamenti, di come si raggiungesse uno stadio successivo nella linea evolutiva. Sembrava non fosse necessario seguire i cambiamenti di una citt\u00e0, bastava rivolgere l'attenzione su un altro esemplare. In terzo luogo, la visione svincolata delle citt\u00e0 pone dei problemi. Implica che la storia, la cultura e i collegamenti di un luogo non lo influenzino, il che \u00e8 quantomeno discutibile. Alcuni pensatori sostengono che una storia che ignori i collegamenti \u00e8 necessariamente incompleta. Quarto, l'approccio tradizionale non definisce cosa costituisce una citt\u00e0. Non \u00e8 chiaro perch\u00e9 un luogo venga definito citt\u00e0 mentre un altro no. Lewis Mumford nel 1937 sostenne una dimensione sociale, descrivendo le citt\u00e0 come \"plessi geografici\". Infine, vedere le citt\u00e0 come corpi singoli non coglie la moderna concezione, che sostiene che esiste pi\u00f9 di una storia per un luogo. La citt\u00e0 di un aristocratico differir\u00e0 certamente da quella di uno schiavo. Questo riflette altres\u00ec lo spostamento dalla singola storia della \u00e9lite dei potenti a una percezione multidimensionale della storia. La nozione dei ritmi cittadini \u00e8 stata introdotta per evidenziare i diversi aspetti della vita cittadina.\nUn approccio moderno.\nCome approccio alle citt\u00e0, l'attuale pensiero urbano si ripromette di soddisfare queste esigenze. La nuova percezione della citt\u00e0 \u00e8 dovuta soprattutto a una maggiore attenzione alle connessioni del sistema-citt\u00e0 e alle sue divisioni interne. Usando questo nuovo pensiero spaziale si pu\u00f2 comprendere come molteplici aspetti del pensiero tradizionale manchino di una spiegazione soddisfacente.\nUn aspetto decisivo del pensiero spaziale riguarda le connessioni della citt\u00e0. Ci\u00f2 permette di spiegare il carattere unico di un determinato luogo. I siti vengono visti in interconnessione con una rete culturale, economica, commerciale o storica, e non trattano allo stesso modo tutti gli agglomerati urbani. Quindi, mentre Londra e Tokyo sono collegate da un punto di vista economico attraverso la borsa, Stoccolma e Graz lo sono attraverso il legame culturale di Capitale Europea della Cultura.\nQueste reti si sovrappongono e si concentrano nelle citt\u00e0. Presumibilmente tale concentrazione di reti crea un feeling unico in un luogo. Le suddette reti, comunque, non collegano solo le citt\u00e0 fra di loro, ma anche con i loro dintorni. La nozione di \"impronta cittadina\" riflette l'idea che la citt\u00e0 da sola non sia sostenibile: dipende dai prodotti dei dintorni, necessita di collegamenti commerciali e connessioni per la viabilit\u00e0 economica. Osservando le reti diviene possibile spiegare l'ascesa e la caduta delle citt\u00e0. Questo ha a che fare con l'importanza delle connessioni, e pu\u00f2 essere ben illustrato con l'arrivo dei colonizzatori spagnoli nelle Americhe. In breve tempo le connessioni con Madrid divennero pi\u00f9 importanti di quelle con l'antica capitale Tenochtitl\u00e1n.\nLa concentrazione delle reti nelle citt\u00e0 pu\u00f2 essere usata come spiegazione per l'urbanizzazione. \u00c8 l'accesso a determinate reti che attrae le persone. Cos\u00ec come varie reti si uniscono spazialmente in un'area delimitata, la popolazione si riunisce nelle citt\u00e0. Allo stesso tempo questa concentrazione di persone implica l'introduzione di nuove reti, come i collegamenti sociali, e aumenta la creazione di nuove possibilit\u00e0 all'interno delle citt\u00e0. I movimenti sociali urbani sono uno dei diretti risultati di questa possibilit\u00e0 di creazione di nuove connessioni. \u00c8 l'apertura verso nuove connessioni a rendere le citt\u00e0 sia attraenti che - fino a un certo punto - imprevedibili.\nUn altro aspetto importante del pensiero urbano moderno \u00e8 l'osservazione delle divisioni interne alla citt\u00e0. Questa differenziazione interna \u00e8 collegata alle connessioni esterne della citt\u00e0. Essendo luoghi di incontro della storia, le citt\u00e0 sono ibride ed eterogenee. Sono ibride perch\u00e9 le connessioni che uniscono i luoghi sono bilaterali, e implicano un dare e ricevere in ambedue le direzioni. Sono eterogenee per il dinamismo delle citt\u00e0. I nuovi incontri sono processi in divenire, in cui le relazioni sociali e le differenze vengono costantemente negoziate e delineate, riflettendo il potere disuguale coinvolto.\nN\u00e9 le differenziazioni interne n\u00e9 le connessioni e le reti di un luogo definiscono da sole una citt\u00e0. Le divisioni interne sono causate da collegamenti esterni, ma allo stesso tempo i collegamenti verso l'esterno aprono la possibilit\u00e0 di nuove divisioni sociali. Divisioni e connessioni sono intrecciati in ogni citt\u00e0, e si pu\u00f2 approcciare la complessit\u00e0 delle citt\u00e0 solo considerando ambedue gli aspetti del pensiero spaziale. L'immigrazione illustra efficacemente questa interconnessione delle reti esterne e delle divisioni interne. Le reti concentrate nel cuore della citt\u00e0 attraggono gli immigranti. Al suo arrivo il nuovo venuto porta con s\u00e9 le sue storie, estendendo nuove reti e rafforzando quelle esistenti. Allo stesso tempo la sua storia offre opportunit\u00e0 per identificarsi o similmente per escluderlo. Divisione e collegamento viaggiano mano nella mano. Il pensiero urbano moderno, influenzato dal pensiero post-strutturalista, piuttosto che sradicare queste tensioni e contraddizioni dal costrutto teorico, spiega ambedue gli aspetti. I corpi statici universali sono soppiantati da reti multidimensionali, che consentono fluidit\u00e0 e dinamismo.\nLe citt\u00e0 globali.\nLe citt\u00e0 globali sono il centro di snodo per commerci, finanza, attivit\u00e0 bancarie, innovazioni e sbocchi economici. Il termine \"citt\u00e0 globale\", che differisce da \"megalopoli\", fu coniato da Saskia Sassen in un seminario di lavoro del 1991. Se \"megalopoli\" si riferisce a citt\u00e0 di enormi dimensioni, una \"citt\u00e0 globale\" \u00e8 invece una metropoli di gran potere o influenza. Le citt\u00e0 globali, secondo la Sassen, hanno molto pi\u00f9 in comune le une con le altre che con le citt\u00e0 coesistenti nella medesima nazione. \nLa nozione riguarda il potere della citt\u00e0 creato al suo interno. \u00c8 vista come un vero e proprio contenitore dove vengono concentrate abilit\u00e0 e risorse e la citt\u00e0 con pi\u00f9 successo \u00e8 proprio quella che riesce a incanalarne una gran parte. Questo la rende pi\u00f9 potente in termini di influenza su quel che avviene nel mondo. Seguendo quest'ottica \u00e8 possibile suddividere le metropoli del mondo gerarchicamente (John Friedmann and Goetz Wolff, \"World City Formation: An Agenda for Research and Action\", International Journal of Urban and Regional Research 6, no. 3 (1982): 319.).\nChi critica tale considerazione punta sulla differenza di ambiti del potere. Il termine \"citt\u00e0 globale\" si focalizza sull'economia. Citt\u00e0 come Roma invece sono potenti da un punto di vista religioso e storico. Inoltre, c'\u00e8 chi ha avuto da ridire sul fatto che una citt\u00e0 in s\u00e9 potesse esser vista quasi come fosse un attore.\nNel 1995 Kanter introdusse una nuova teoria, ovvero che le citt\u00e0 di successo possono essere identificate da tre fattori. Una citt\u00e0 deve essere un'abile pensatrice (idee), buona creatrice (competenza) o un'abile commerciante (rete di mercati). L'interscambio tra questi tre elementi dimostra che le buone citt\u00e0 non sono progettate ma gestite.\nEffetti sull'ambiente.\n\u00c8 noto che le citt\u00e0 moderne creano un proprio microclima. La causa di ci\u00f2 \u00e8 la diffusione nelle stesse di ampie superfici rigide che si scaldano al sole e che incanalano l'acqua piovana in condotti sotterranei. Per questo il clima \u00e8 spesso pi\u00f9 ventoso e pi\u00f9 nuvoloso di quanto non sia nella campagna circostante. D'altro canto, poich\u00e9 tali fenomeni tendono a riscaldare le citt\u00e0 rispetto alle campagne (formando il cosiddetto \"scudo termico cittadino\", o \"isola termica cittadina\"), i tornado aggirano spesso gli agglomerati urbani. Inoltre i paesi o le cittadine possono causare effetti meteorologici di un certo rilievo legati alle correnti d'aria.\nI rifiuti e le fognature sono due problemi rilevanti per le citt\u00e0, cos\u00ec come l'inquinamento dell'aria proveniente dai motori a combustione interna (v. anche trasporto pubblico). L'impatto delle citt\u00e0 su altri luoghi, siano questi l'hinterland o luoghi pi\u00f9 remoti, viene considerato nel concetto di \"impronta ecologica\" della citt\u00e0.\nLa \"citt\u00e0 interna\".\nNegli USA e in Gran Bretagna il termine \"citt\u00e0 interna\" viene usato in alcuni contesti per definire un'area, quasi un ghetto, in cui gli abitanti sono meno istruiti e benestanti e dove il tasso di criminalit\u00e0 \u00e8 pi\u00f9 elevato. Tali connotazioni sono meno comuni negli altri Paesi occidentali, dove aree depresse si riscontrano in parti diverse degli agglomerati urbani. E in effetti si pu\u00f2 assistere al fenomeno inverso, con l'afflusso di popolazione alto-borghese in aree centrali della citt\u00e0, originariamente di basso livello (questo fenomeno in inglese viene definito \"gentrificazione\") - per esempio in Australia la denominazione \"suburbano esterno\" si riferisce a persona poco sofisticata nei modi e nel livello culturale. A Parigi il centro della citt\u00e0 \u00e8 la parte pi\u00f9 ricca dell'area metropolitana, dove le abitazioni sono pi\u00f9 care e dove vive la popolazione a pi\u00f9 elevato reddito.\nIn particolar modo negli USA \u00e8 diffusa una cultura di anti-urbanizzazione, che alcuni fanno risalire a Thomas Jefferson, che scrisse che \"Le folle delle grandi citt\u00e0 contribuiscono al supporto del puro governo come le piaghe aiutano la forza di un corpo umano\". Parlando degli uomini d'affari che portavano le industrie manifatturiere nelle citt\u00e0, incrementando quindi la densit\u00e0 di popolazione necessaria per fornire forza lavoro, scrisse \"i produttori delle grandi citt\u00e0 ... hanno generato una tale depravazione nella morale, una tale dipendenza e corruzione che li rendono un'aggiunta indesiderabile a un Paese la cui morale \u00e8 solida\". L'attitudine anti-urbana moderna si ritrova negli Stati Uniti sotto forma di una pianificazione che continua a impegnare aree suburbane a bassa densit\u00e0 di popolazione, nelle quali l'accesso alle attivit\u00e0 per il tempo libero, al lavoro e agli acquisti viene fornito quasi esclusivamente attraverso l'uso dell'auto, e non a piedi.\nEsiste comunque un movimento crescente nel Nordamerica chiamato \"Nuovo Urbanismo\", che sostiene un ritorno ai metodi tradizionali di pianificazione urbana, nei quali una gestione a zone di tipo misto consenta agli abitanti di accedere camminando da un tipo di uso dello spazio a un altro. L'idea di fondo \u00e8 che gli spazi abitativi, dedicate agli acquisti, agli uffici e alle attivit\u00e0 ricreative siano disponibili a breve distanza, riducendo la richiesta di strade carrozzabili e quindi aumentando l'efficienza e la funzionalit\u00e0 del trasporto pubblico.\nLa citt\u00e0 collettiva.\nNella citt\u00e0 contemporanea esistono corpi collettivi in opposizione ad un sistema sociale e politico, che hanno visivamente immaginato e rappresentato un'alternativa che incarna, nella forma stessa del collettivo un modello pi\u00f9 partecipativo. Partecipare ha nella sua etimologia due parole di origine latina: pars (parte) e capere (prendere) e significa appunto prendere attivamente parte a qualcosa di pi\u00f9 grande della propria persona, come una comunit\u00e0 ad esempio, senza conoscere necessariamente da chi questa sia formata. Le singolarit\u00e0 qualunque, come le chiama Giorgio Agamben, sono in grado di formare nuovi tipi di comunit\u00e0 alle cui basi non sussistono appartenenze regolate da identit\u00e0, razza, ceto, sessualit\u00e0 e da tutte quelle altre categorie che hanno permesso fino ad oggi allo Stato democratico-spettacolare di articolare il proprio controllo sulla societ\u00e0.\nCitt\u00e0 artistica.\nRicostruendo una breve prospettiva storica dell'intervento artistico nello spazio urbano, subordinatamente al suo coinvolgimento con il corpo collettivo e plurale della citt\u00e0 e non alla collocazione di un manufatto in una piazza, non ci stupiremmo di osservare come un elemento ricorrente riguardi l'estrazione sociale di chi rivendica un \"diritto alla citt\u00e0\" o anche pi\u00f9 semplicemente \"all'abitabilit\u00e0\". Citando alcuni esempi, dai rom del campo nomadi di \"Alba\" di Constant Anton Nieuwenhuys, ai senzatetto di \"If you lived here\" di Martha Rosler, vediamo chi espone la propria nuda vita alla dimensione pubblica dello spazio e alle sue implicite privatizzazioni, che ripropone quel conflitto, quello spazio agonistico, sul proprio corpo, dove le limitazioni esistenti nella sfera pubblica si fanno palesi. \"I senza casa sono i migliori indicatori di quanto \"pubblico\" un dato spazio sia\" e tanto pi\u00f9 i segni di questa urgenza si sono dimostrati nell'estetica della loro gravit\u00e0, quanto la passivit\u00e0 della popolazione \u00e8 stata forte rispetto alla possibilit\u00e0 di negoziazione che la citt\u00e0 post-industriale offriva. Le intuizioni dei Situazionisti, dalla psico-geografia alla deriva, passando per \"d\u00e9tournement\", che nel loro slancio topico erano i sintomi delle problematiche insite nel modernismo, sono tornati per mano degli artisti come strumenti di una negoziazione non pi\u00f9 solo possibile, ma necessaria. L'eredit\u00e0 situazionista pare essere stata resa operativa nella citt\u00e0 vissuta, non pi\u00f9 come un destino ineluttabile, ma come uno spazio lavorativo/operativo a portata dell'abitante.\nStoria.\nAlla fine degli anni 60, parlando del binomio spazio-potere e rivolgendo la sua analisi alla citt\u00e0 come scenario preferenziale di tale atteggiamento Michel Foucault dichiarava \"l'ossessione attuale \u00e8 lo spazio\". Nel 1972, Henri Lefebvre pubblica \"Spazio e politica\" che si colloca al seguito delle sue riflessioni precedenti la citt\u00e0, affermando un'urgenza rispetto a quella che definisce \"la crisi della realt\u00e0 urbana\". In questo testo Lefebvre afferma: \"La citt\u00e0 \u00e8 un'opera, nel senso di un'opera d'arte. Lo spazio non \u00e8 solo organizzato e istituito, \u00e8 anche modellato, appropriato da questo o quel gruppo sociale, secondo le sue esigenze, la sua etica e la sua estetica, cio\u00e8 la sua ideologia\". Con queste parole il sociologo francese prefigura quello che sarebbe stato di l\u00ec a poco il campo di operazione preferenziale degli artisti che, prima di altri, cominciano a riflettere sull'importanza del loro intervento sulla citt\u00e0, sulla sua modificazione funzionalistico economica che la sta trasformando dal luogo della vita e della sua narrazione a quello del lavoro e della produzione. \nI contesti urbani di quegli anni sono all'apice della loro industrializzazione e l'urbanistica incide, ancora una volta, profondamente sulla segregazione in classi della societ\u00e0, disegnando, sulla scorta del modello americano, separazioni tra il centro della citt\u00e0, sede del commercio, e la citt\u00e0 circostante, cos\u00ec carica di conflitti potenziali rimasti inespressi. Spingere all'esterno della citt\u00e0 nei suoi sobborghi, il conflitto equivale a privarla della fondante diversit\u00e0 culturale che la costituisce, attraverso la creazione di spazi e quartieri mono culturali che rispondono alla logica della lottizzazione capitalista dello spazio pubblico e hanno l'effetto di aumentare la frammentazione sociale all'interno dello stesso nucleo urbano. \nLa relazione che corre tra le pratiche artistiche, nel loro attuale rapporto rinnovato con la collettivit\u00e0 e la condizione della citt\u00e0 contemporanea, pu\u00f2 essere definita attraverso l'opera di Christoph Schafer \"The City is our Factory\". L'artista sintetizza il campo di forze che il quartiere di St. Pauli, ad Amburgo, ha visto nel corso degli ultimi quindici anni, periodo in cui lo spazio pubblico di questo quartiere periferico della ricca citt\u00e0 tedesca, \u00e8 stato oggetto di due opposte visioni: da un lato quello speculativo immobiliare da parte delle amministrazioni e delle multinazionali, dall'altro quello degli abitanti con l'idea di un parco (Park Fiction) che potesse contenere i loro desideri in quello spazio."}
{"id": "1341976", "revid": "110157", "url": "https://it.wikipedia.org/wiki?curid=1341976", "title": "Neath Rugby Football Club", "text": "Il Neath Rugby Football Club \u00e8 una squadra gallese di rugby a 15 gallese della Welsh Premier Division.\nGioca nello stadio The Gnoll di Neath e sono conosciuti come gli All Black gallesi per via del loro colore sociale: nero con solo una croce di malta come simbolo. Il Neath RFC \u00e8 il pi\u00f9 antico club di rugby del Galles essendo stato fondato nel 1871 da un gruppo di dieci uomini.\nIl club possiede il 50% della squadra professionistica degli Ospreys, che milita attualmente nel campionato Pro14."}
{"id": "1341977", "revid": "1318658", "url": "https://it.wikipedia.org/wiki?curid=1341977", "title": "Via", "text": ""}
{"id": "1341978", "revid": "599013", "url": "https://it.wikipedia.org/wiki?curid=1341978", "title": "Polvere interstellare", "text": " \nCon polvere interstellare si indica quel complesso di piccole particelle di materia che, assieme ai gas, \u00e8 contenuto nel mezzo interstellare, lo spazio tra le stelle all'interno delle galassie. Per estensione, si indicano con tale nome anche le polveri contenute negli spazi interplanetari.\nQuesta polvere non \u00e8 distribuita uniformemente ma forma vere e proprie nubi interstellari, pi\u00f9 o meno dense. \u00c8 composta prevalentemente da silicati, grafite e altri elementi del carbonio. Si ipotizza che la sua formazione sia dovuta all'esplosione di supernove o alla fusione nucleare delle stelle. Queste particelle interagiscono con la luce con l'assorbimento o con la riflessione.\nStoria.\nAncora verso la fine del XIX secolo, una buona parte degli astronomi non riteneva che lo spazio interstellare fosse occupato da materia. Agli inizi del Novecento, invece, dapprima Johannes Franz Hartmann (1865-1936) e successivamente Edward Emerson Barnard (1857-1923) si accorsero della presenza di nubi di gas contenenti al loro interno una grande quantit\u00e0 di particelle polverose. Nel 1942 Bart Jan Bok formul\u00f2 l'ipotesi che le polveri rappresentassero fasi preliminari delle protostelle. Grazie ai satelliti IRAS e ISO dal 1983 in poi \u00e8 stato possibile scandagliare il cielo scavalcando l'ostacolo interposto dalla atmosfera.\nLe indagini nello spettro hanno consentito di rilevare che pochi miliardi di anni dopo il big bang le galassie contenevano grossomodo la stessa quantit\u00e0 di polvere attuale.\nCaratteristiche.\nLe polveri sembrano essere gli elementi da cui si formano le stelle, in quanto grazie alla loro bassa temperatura e alla scarsa energia, sotto l'effetto della gravitazione, tendono ad addensare sempre pi\u00f9 materia, fino a quando l'energia gravitazionale si converte in calore al punto da raggiungere valori di temperatura e densit\u00e0 particolari (dette critiche), che consentano all'idrogeno di fondersi in elio e alla fine di questi fenomeni e reazioni si ha la nascita di una stella.\nNella Via Lattea le nubi di polvere sono annidate lungo i margini interni dei bracci a spirale e la loro presenza riduce la luce stellare.\nLa percentuale di polvere nella materia interstellare oscilla fra l'uno e il due per cento, mentre il resto \u00e8 costituito da gas; il dieci per cento della massa della galassia \u00e8 costituito dalla materia interstellare.\nPer quanto riguarda le dimensioni e le caratteristiche, gli studi svolti hanno rilevato che \nle particelle pi\u00f9 grandi delle polvere hanno le stesse dimensioni di quelle del fumo di sigaretta.\nSi possono distinguere tre tipi di particelle costituenti la polvere interstellare :\nUna delle ipotesi formulate dagli astronomi \u00e8 che la polvere interstellare fosse assente ai primordi (15 miliardi di anni fa) e che solo 5 miliardi di anni dopo (quando si plac\u00f2 la tempesta di supernove), attorno alle giganti rosse si formarono particelle di silicati che si ghiacciarono per il freddo e si accumularono nelle nubi.\nLe fasi della polvere si possono sintetizzare come segue:\nIpotesi microbiche nella polvere interstellare.\nRecenti studi ipotizzano la possibilit\u00e0 che particelle microscopiche ed anche microorganismi possano essere trasportate insieme alla materia inorganica, sopravvivendo alle altissime velocit\u00e0 ed agli ambienti ostili."}
{"id": "1341983", "revid": "1598666", "url": "https://it.wikipedia.org/wiki?curid=1341983", "title": "Borgo di Halton", "text": "Halton \u00e8 un borgo ed ex autorit\u00e0 unitaria della contea cerimoniale del Cheshire, Inghilterra, Regno Unito, con sede a Widnes.\nL'autorit\u00e0 fu creata come distretto con il Local Government Act 1972, il 1\u00ba aprile, 1974 dalla fusione del distretto urbano di Runcorn, parte del distretto rurale di Runcorn e parte del distretto rurale di Whiston. Il progetto governativo di includerlo nel Merseyside fu rigettato dalla comunit\u00e0 locale di Runcorn, sebbene al contrario Widnes fosse storicamente parte del Lancashire da cui il Merseyside era stato distaccato. Nel 1998 il distretto ricevette lo status di autorit\u00e0 unitaria a causa dell\u2019abolizione del consiglio provinciale della contea del Cheshire.\nLa crescita edilizia dell\u2019abitato come periferia di Liverpool, ha coinvolto il borgo nel progetto della \"Liverpool City Region\", la nuova autorit\u00e0 combinata in cui si stava evolvendo proprio il Merseyside, tanto da eleggerne il sindaco metropolitano. Ci\u00f2 ha creato un\u2019anomalia rispetto alle decisioni del 1974.\nParrocchie civili.\nLe parrocchie, che non coprono l'area di Runcorn e Widnes, sono:"}
{"id": "1341984", "revid": "124997175", "url": "https://it.wikipedia.org/wiki?curid=1341984", "title": "Brigata di sala", "text": "La brigata di sala \u00e8 l'insieme del personale di un ristorante addetto al servizio in sala. Si distingue dal personale addetto alla preparazione dei pasti, chiamato brigata di cucina.\nIl servizio.\nIl servizio di sala e la sua buona riuscita sono molto importanti per la piena soddisfazione del cliente: nessuno chef, per quanto bravo, pu\u00f2 sopperire a un servizio irrispettoso e privo di ospitalit\u00e0, cordialit\u00e0 e massima attenzione.\nOrganizzazione gerarchica e ruoli.\nUna brigata di sala standard di un ristorante \u00e8 composta da diverse figure professionali, strutturate in un'organizzazione gerarchica che prevede un capo responsabile e una serie di altre figure a lui subordinate.\nLe prime due figure qui sotto non fanno parte della brigata di sala vera e propria, ma coordinano l'organizzazione tra la brigata di sala e la brigata di cucina:\nIl personale addetto \u00e8 direttamente proporzionale alla grandezza o all'importanza del ristorante. All'interno della medesima struttura infatti, trovandosi in presenza di pi\u00f9 \"ranghi\", ci si trova di fronte a pi\u00f9 addetti con la medesima qualifica."}
{"id": "1341992", "revid": "1598370", "url": "https://it.wikipedia.org/wiki?curid=1341992", "title": "Viktor Ivanovi\u010d Belenko", "text": "Il suo nome divenne famoso in tutto il mondo il 6 settembre 1976, quando, mentre era ai comandi di un MiG-25, disert\u00f2 atterrando a Hakodate, Giappone, permettendo cos\u00ec per la prima volta agli esperti occidentali di visionare il caccia intercettore sovietico."}
{"id": "1341995", "revid": "80339", "url": "https://it.wikipedia.org/wiki?curid=1341995", "title": "Viktor Belenko", "text": ""}
{"id": "1341996", "revid": "599013", "url": "https://it.wikipedia.org/wiki?curid=1341996", "title": "Mamadou Zongo", "text": "Carriera.\nLa sua ultima squadra \u00e8 stata l'ASFA Yennenga, prima ha militato nell'U Cluj, formazione che milita nella massima divisione del campionato di calcio rumeno.\nFirmato un contratto nel novembre 2007 con la squadra rumena, complice un infortunio al ginocchio, \u00e8 stato svincolato nel dicembre dello stesso anno.\nGioca nel ruolo di attaccante, anche se si adatta bene anche come trequartista e ala destra.\nGran parte della sua carriera l'ha trascorsa nei Paesi Bassi, in particolare ha passato delle ottime stagioni vestendo la maglia del Vitesse Arnhem per ben 7 anni.\n\u00c8 stato una delle colonne della nazionale del suo Paese, avendo esordito nella nazionale maggiore gi\u00e0 prima dei 18 anni.\nDopo aver ottenuto il patentino di allenatore \u00e8 stato assunto dal Santos Fc, squadra del massimo campionato burkinab\u00e9. Attualmente allena, sempre nel suo paese la squadra dell'ASFB."}
{"id": "1342003", "revid": "49980", "url": "https://it.wikipedia.org/wiki?curid=1342003", "title": "Giancamillo Rossi", "text": ""}
{"id": "1342008", "revid": "767487", "url": "https://it.wikipedia.org/wiki?curid=1342008", "title": "Franco di Glarona", "text": "Il franco (\"Frank\") \u00e8 stata la moneta del cantone svizzero di Glarona tra il 1798 ed il 1850. Era suddiviso in 100 \"Rappen\", con lo \"Schillinge\" che aveva il valore di 3 \"Rappen\".\nIn precedenza nel cantone c'era stata solo un'altra moneta, uno \"Schillinge\" di biglione coniato nel 1617.\nStoria.\nIl Frank era la valuta della Repubblica Elvetica dal 1798. La Repubblica Elvetica cess\u00f2 di emettere monete nel 1803. Il canton Grarona ha coniato monete tra il 1806 ed il 1814. Nel 1850, fu introdotto il franco svizzero con un cambio di 1\u00bd CHF per = 1 Frank di Glarona.\nMonete.\nFurono coniate monete di biglione dal valore di 1 e 3 Schilling e monete d'argento da 15 Schillinge. Tutte le monete avevano anche l'indicazione del valore espressa in \"Rappen\".\nLe monete da 15 \"Schillinge\" (45 Rappen) furono coniate negli anni 1806, 1807, 1811, 1813 e 1814; le monete a 3 \"Schillinge\" furono coniate negli anni 1806, 1808, 1809, 1810, 1812 e 1814 e quelle da 1 \"Schillinge\" negli anni 1806, 1807, 1808, 1809, 1810, 1811, 1812 e 1813."}
{"id": "1342010", "revid": "99770221", "url": "https://it.wikipedia.org/wiki?curid=1342010", "title": "Nelson Diebel", "text": "Specializzato nella rana ha vinto due medaglie d'oro alle Olimpiadi di Barcellona 1992: nei 100\u00a0m rana e nella staffetta 4x100\u00a0m misti."}
{"id": "1342011", "revid": "287204", "url": "https://it.wikipedia.org/wiki?curid=1342011", "title": "Warrington", "text": "Warrington \u00e8 una citt\u00e0 con status di borough e autorit\u00e0 unitaria del Cheshire (contea cerimoniale), Inghilterra, Regno Unito.\nParrocchie civili.\nLe parrocchie, che non coprono l'area centrale della citt\u00e0, sono:"}
{"id": "1342016", "revid": "106356", "url": "https://it.wikipedia.org/wiki?curid=1342016", "title": "Il Sindaco", "text": ""}
{"id": "1342021", "revid": "124470955", "url": "https://it.wikipedia.org/wiki?curid=1342021", "title": "Hannah Montana", "text": "Hannah Montana (successivamente Hannah Montana Forever) \u00e8 una sitcom statunitense trasmessa originariamente su Disney Channel dal 24 marzo 2006 al 16 gennaio 2011, creata da Michael Poryes, Rich Correll e Barry O'Brien.\nIn Italia la trasmissione \u00e8 iniziata il 21 settembre 2006 su Disney Channel, per poi essere replicata dal 24 settembre 2007 su Italia 1. La serie \u00e8 composta da quattro stagioni, l'ultima delle quali \u00e8 rinominata Hannah Montana Forever.\nDalla serie \u00e8 stato tratto il film \"\".\nTrama.\nLa storia narra le vicende di Miley Stewart, una dolce e tenera ragazza trasferitasi dal Tennessee alla California, insieme al fratello maggiore Jackson e al padre Robbie, famoso musicista country rimasto vedovo dopo la morte della moglie Susan. Miley sembra essere una teenager come tutte le altre: conduce una vita del tutto normale, ama passare il tempo con i suoi amici Lilly Truscott ed Oliver Oken e frequenta la scuola insieme ai suoi coetanei, ma non tutti sanno che nasconde un grande segreto. Di notte, infatti, lei \u00e8 Hannah Montana, una delle popstar pi\u00f9 famose degli Stati Uniti, ed \u00e8 per questo che \u00e8 costretta ad alternare una vita quotidiana piuttosto monotona ad enormi concerti in giro per il Paese.\nLa serie quindi ruota principalmente intorno alle difficolt\u00e0 alle quali Miley deve far fronte per nascondere la sua seconda identit\u00e0, alle avventure che vive con Lilly e Oliver e alle nuove esperienze che scandiscono la vita di un adolescente.\nPersonaggi.\nProtagonista"}
{"id": "1342023", "revid": "300067", "url": "https://it.wikipedia.org/wiki?curid=1342023", "title": "Pablo Morales", "text": "Specializzato nella farfalla e nei misti ha vinto un totale di 5 medaglie, di cui 3 d'oro, alle Olimpiadi di Los Angeles 1984 e di Barcellona 1992."}
{"id": "1342031", "revid": "1691430", "url": "https://it.wikipedia.org/wiki?curid=1342031", "title": "Decreto (ordinamento processuale italiano)", "text": "Un decreto, nell'ordinamento giuridico italiano, \u00e8 una delle forme in cui si pu\u00f2 presentare un provvedimento giurisdizionale.\nCaratteristiche.\nA differenza della sentenza e dell'ordinanza il decreto non presuppone il contraddittorio con la parte avversa, e viene emesso quindi \"inaudita altera parte\", sia perch\u00e9 pu\u00f2 determinare un fatto processuale che necessariamente non presuppone ancora la conoscenza della lite da parte del convenuto (es. decreto di fissazione dell'udienza di discussione a seguito della presentazione di un atto introduttivo), sia perch\u00e9 pu\u00f2 risolvere una questione che, a causa della sua urgenza, non consente la previa instaurazione del contraddittorio con la parte avversa (es. decreto di sospensione dell'efficacia di un atto avverso il quale \u00e8 presentato ricorso).\nFunzioni.\nNei casi pi\u00f9 ricorrenti il decreto ha funzione ordinatoria, il cui scopo \u00e8 risolvere questioni tra le parti durante un processo ova non ci sia bisogno di contraddittorio (). (anche qui sono contemplate delle eccezioni: ad esempio, decreto con cui si abbreviano i termini di comparizione oppure di rigetto di opposizione avverso a decreto ingiuntivo) e pu\u00f2 essere pronunciato d'ufficio o su istanza di parte, orale o scritta (ricorso in calce al quale \u00e8, se accolta dal giudice, scritto il decreto), presentata in udienza o fuori da essa.\nCon decreto il giudice per le indagini preliminari dispone l'archiviazione su richiesta del Pubblico Ministero, nel caso la parte offesa non abbia presentato opposizione."}
{"id": "1342040", "revid": "1305772", "url": "https://it.wikipedia.org/wiki?curid=1342040", "title": "Anthony Nesty", "text": "Specializzato nella farfalla e diventato uno dei Membri dell'International Swimming Hall of Fame, ha vinto una medaglia d'oro e una di bronzo nei 100m farfalla alle Olimpiadi. \u00c8 stato il secondo atleta di colore a vincere una medaglia nel nuoto alle olimpiadi dopo Enith Brigitha, diventando per\u00f2 il primo atleta di colore a vincerne una d'oro.\nCarriera.\nNel 1986 ai mondiali di Madrid si classific\u00f2 al quinto posto nei 100\u00a0m farfalla, e l'anno successivo ottenne la sua prima vittoria importante vincendo i 100\u00a0m farfalla ai X Giochi panamericani di Indianapolis, piazzandosi inoltre terzo sui 200\u00a0m farfalla.\nAlle Olimpiadi di Seul del 1988, con grande sorpresa, vinse l'oro olimpico, battendo di un centesimo di secondo il grande favorito della vigilia, lo statunitense Matt Biondi. Da quel momento Nesty rimase imbattuto per tre anni, vincendo nella stessa disciplina nel 1989 ai Giochi PanPacifici e ai Goodwill Games, e nel 1991 ai mondiali di Perth e ai Giochi panamericani a L'Avana.\nVenne detronizzato dal trono olimpico nel 1992 a Barcellona, finendo terzo a 9 centesimi dal primatista del mondo Pablo Morales e a sei dal polacco Rafal Szukala. Due anni dopo si ripresent\u00f2 ai mondiali di Roma, giungendo settimo nella finale vinta da Szukala."}
{"id": "1342043", "revid": "1363832", "url": "https://it.wikipedia.org/wiki?curid=1342043", "title": "Anicia", "text": ""}
{"id": "1342047", "revid": "31789", "url": "https://it.wikipedia.org/wiki?curid=1342047", "title": "Rete filoviaria di Ancona", "text": "La rete filoviaria di Ancona \u00e8 composta da una linea di , la 1/4, risultante dall'unione delle linee 1 e 4; i capolinea sono in piazza IV Novembre, al Passetto, e al termine di via Tavernelle, nel rione omonimo.\nLa linea 1/4 (comunemente pronunciata \"uno quattro\") ha una frequenza media di cinque minuti nelle ore di punta e percorre l'itinerario seguente:\nStoria.\nLa realizzazione della rete filoviaria di Ancona fu una conseguenza della distruzione della precedente rete tranviaria, a causa dei bombardamenti della Seconda guerra mondiale. La necessit\u00e0 di provvedere quanto prima al ripristino del servizio di trasporto pubblico port\u00f2 a preferire il filobus al posto del tram, per la maggiore rapidit\u00e0 di realizzazione. Conservando la precedente sigla, l', gi\u00e0 \"Azienda Tranviaria Municipale Ancona\" divent\u00f2 \"Azienda di Trasporti Municipalizzati Autofiloviari\"; il servizio filoviario fu inaugurato il 15 marzo 1949.\nL' disponeva dei seguenti modelli di filobus: FIAT 668F - Stanga (due serie di dodici e quattro veicoli numerati da 1 a 16); FIAT 2401 - CaNSA (5 esemplari classificati 17\u00f721).\nSulla linea diretta a Falconara svolgevano servizio filobus \"Alfa Romeo 140/AF\", \"Alfa Romeo 800\" e \"Marelli 125\" a tre assi.\nAnni Cinquanta.\nAll'inizio degli anni Cinquanta la rete era di 21,5\u00a0km (19 a bifilare doppio e 2,5 a bifilare semplice) ed erano attive otto linee di filobus.Alla fine del decennio fu istituita una nuova linea: la \"5\".\nNella tabella seguente si riportano le linee attive alla fine degli anni Cinquanta, indicate secondo la toponomastica dell'epoca; il colore blu indica la percorrenza in via Flaminia.\nNel 1948 Falconara si era staccata dal comune di Ancona acquisendo l'autonomia municipale; di conseguenza, dal 1951, le ultime quattro linee dell'elenco, in quanto uscivano dai confini comunali vennero prese in gestione dall' (Azienda Provincializzata Trasporti Autofiloviari); alla quale vennero assegnati i modelli \"Alfa Romeo 140 AF\", \"Alfa Romeo 800\" e \"Marelli 125\", poi affiancati da una vettura \"Lancia Esatau\" (proveniente dalla UITE di Genova). I mezzi dell' furono tutti dipinti con il tipico colore blu. All' rimasero le dodici vetture del modello \"Fiat 668 F/110 Stanga\", nel 1952 affiancati da altre quattro dello stesso modello e nel 1956 da cinque \"Fiat 2401 Cansa\". I mezzi dell' avevano livrea \"biverde\", ossia erano dipinti con due diverse tonalit\u00e0 di verde.\nAnni Sessanta.\nNel 1964 la rete filoviaria italiana raggiungeva la sua massima estensione: 1121\u00a0km.Anche ad Ancona gli anni Sessanta sono stati l'epoca d'oro del filobus, tanto che ancora oggi il termine \"filobus\" \u00e8 usato in citt\u00e0 come sinonimo di \"mezzo pubblico\".\nNel 1962, con l'apertura della galleria sotto il colle di Santo Stefano, venne installato un ulteriore bifilare (Galleria del Risorgimento - Via Martiri della Resistenza - Viadotto della Ricostruzione - P.zza U. Bassi - Corso Carlo Alberto - Piazzale Italia).\nLa rete filoviaria anconitana raggiunse allora uno sviluppo di circa 26 chilometri.Con l'inaugurazione del nuovo tracciato il servizio fu riorganizzato: vennero istituite due linee circolari (circolare rossa e circolare nera), la linea 3 venne sdoppiata in 3 nero (che seguiva il vecchio percorso) e 3 rosso (sul nuovo percorso), la linea 2 venne sdoppiata in 2 nero (sul vecchio percorso) e 2 rosso (nuovo percorso) e infine l'itinerario della linea 5 venne modificato.\nSempre nel 1962, fu inaugurata la nuova linea per il quartiere di Collemarino (nato nel 1957 e divenuto uno dei pi\u00f9 popolosi della citt\u00e0), essa si diramava dalla filovia che percorreva via Flaminia diretta a Falconara ed arrivava nella piazza centrale del nuovo quartiere.\nNella tabella seguente sono riportate le quattordici linee attive alla fine degli anni Sessanta (di cui due solo estive), nell'ultima colonna si evidenziano quelle istituite nel 1962.Il colore rosso indica il transito attraverso la galleria del Risorgimento, il colore nero attraverso Porta Pia, il colore blu il transito in via Flaminia. Questa simbologia era quella usata per indicare la linea negli stessi mezzi e nelle paline delle fermate.\nEsisteva dunque un doppio collegamento tra quartieri centrali e il rione del Piano, ottenendo in tal modo un anello filoviario tra centro e periferia storica con diramazioni dirette verso le principali espansioni urbane.\nLe dismissioni degli anni Settanta.\nDal 1970 in poi in Italia si diffuse una tendenza che portava a preferire il trasporto su autobus; anche ad Ancona numerose linee filoviarie vennero sostituite da autoservizi.\nNel 1970 fu dapprima soppressa la linea \"3\" e poco dopo (in occasione del terremoto del 1972) fu la volta della linea \"2\", di quella per Falconara e di quella per Collemarino.La linea \"4\" sopravvisse fino al 1975 e la \"5\" fino al 1977.\nRimase infine una sola filovia attiva: quella della linea \"1\". I chilometri della rete passarono da ventisei a quattro.\nDi tutto il parco filobus rimasero solo quattro 4 \"Fiat 668\" seconda serie e cinque \"Fiat 2401 Cansa\" che furono in servizio sino agli anni Ottanta, ridipinti con i colori della bandiera municipale: rossi nella parte inferiore e gialli in quella superiore.\nI ripristini tra gli anni Ottanta e i primi Duemila.\nDagli anni Ottanta in poi, una maggiore coscienza ambientale mise a fuoco l'importante ruolo che il filobus pu\u00f2 giocare per avere citt\u00e0 pi\u00f9 silenziose e con aria pi\u00f9 pulita; ci\u00f2 port\u00f2 ad un'inversione di tendenza: non pi\u00f9 dismissioni, ma ripristini e ammodernamento delle reti esistenti.\nNel 1983 si decise di ripristinare il servizio filoviario nel percorso tra la stazione centrale e piazza Ugo Bassi allungando l'itinerario della linea 1.A causa della mancanza di manutenzione sulla vecchia linea, si rese necessaria (nel 1985) l'installazione di una nuova linea aerea in via G. Bruno.\nNel frattempo entrarono in servizio nove nuovi filobus: i \"Menarini F201LU\", promuovendo cos\u00ec un servizio di trasporto pubblico non inquinante e silenzioso.\nAnni Duemila.\nL'acronimo , nel frattempo, ha cambiato ancora significato, acquisendo quello attuale di \"Azienda Trasporti e Mobilit\u00e0 di Ancona\".\nDurante i primi anni duemila, si \u00e8 provveduto a ripristinare il percorso della linea 4 lungo il vecchio tracciato (che gi\u00e0 essa seguiva negli cinquanta) da piazza Ugo Bassi alle Tavernelle. L'inaugurazione si svolse il 20 dicembre 2007 con la realizzazione della nuova rotatoria filoviaria di piazza Ugo Bassi. In seguito a questo intervento le linee 1 e 4 sono state unificate ed indicate con il nome di 1/4..\nNello stesso anno, in corso Stamira \u00e8 stato installato un secondo bifilare oltre a quello gi\u00e0 esistente, rendendo la circolazione filoviaria a doppio senso di marcia. Ci\u00f2 \u00e8 stato necessario per sostituire la linea aerea di corso Garibaldi, rimossa con la pedonalizzazione.\nNel 2009 si \u00e8 celebrato l'anniversario dei sessant'anni del servizio filoviario di Ancona; lo slogan scelto fu \"C'era una volta...el filobusse\". Vennero organizzati spettacoli, mostre fotografiche e convegni. Per coincidenza, nello stesso anno, ricorreva il centesimo anniversario della elettrificazione della rete tranviaria cittadina. Ancona, anche sotto la spinta di associazioni ambientaliste, ader\u00ec al progetto \"Citt\u00e0 elettriche\", volto a valorizzare ed estendere le reti filoviarie italiane.\nSituazione attuale.\nL'11 ottobre 2012, dopo 29 anni dall'ultimo acquisto, la citt\u00e0 si \u00e8 dotata di nuovi filobus: 3 filosnodati (\"Solaris Trollino 18\") e 6 semplici (\"Breda F22\").In particolare i filosnodati \"Trollino\", entrati in servizio il 18 febbraio 2013, offrono un servizio d'avanguardia e attento alle persone con ridotte capacit\u00e0 motorie: i quattro accessi non hanno scalini e i mezzi sono forniti di pedana per disabili sulla seconda porta.\nIn occasione dei lavori di manutenzione straordinaria alle due estremit\u00e0 della Galleria del Risorgimento, effettuati nel corso dell'anno 2013, i relativi tratti di bifilare sono stati rimossi e non pi\u00f9 ricollocati.\nLa rete attualmente si estende per 6,5 chilometri, ai quali si aggiungono circa 4 chilometri utilizzati solo per giungere al deposito. Esistono ancora alcuni tratti di bifilare, risalenti all'epoca d'oro degli anni Sessanta, non collegati alla rete (via G. Pergolesi, corso Carlo Alberto e viale Cristoforo Colombo). L'azienda li mantiene per conservare i diritti di servit\u00f9, sperando in un futuro ripristino.\nProspettive future.\nNel 2019 \u00e8 stato previsto dal Consiglio Comunale lo stanziamento a bilancio di circa 600.000 euro per la realizzazione di un anello filoviario tra i rioni centrali e quelli della prima periferia, ripristinando il bifilare lungo tutto il tratto tra la galleria del Risorgimento, via dei Martiri, via della Ricostruzione e piazza Ugo Bassi. In questo modo si potranno riattivare due linee filoviarie circolari dismesse negli anni Settanta: la \"circolare rossa\" e la \"circolare nera\". I capolinea non verranno per\u00f2 realizzati in zona centrale come nel passato, ma nel cuore della periferia storica, piazza Ugo Bassi, e nei pressi della stazione centrale.\nLa rete filoviaria arriverebbe cos\u00ec a circa 10 km di lunghezza e questo ampliamento ha lo scopo dichiarato di ridurre in modo consistente le emissioni di anidride carbonica.\nL'amministrazione comunale ha ottenuto dal Ministero delle infrastrutture 6,4 milioni di euro per il progetto di ripristino dell'anello filoviario, ma anche per miglioramenti della linea aerea di alimentazione e per l'acquisto di sei filobus snodati di ultima generazione. La frequenza dei filobus nelle varie linee passer\u00e0 dagli attuali 8-10 minuti a meno di 7 minuti.\nLa gara d'appalto per il ripristino dell'anello filoviario \u00e8 stata indetta il 23 dicembre 2020. Il progetto dovrebbe essere completato nel 2021.\nMezzi.\nRadiati o dismessi.\nSulla linea per Falconara:\nSulle altre linee:"}
{"id": "1342049", "revid": "119964338", "url": "https://it.wikipedia.org/wiki?curid=1342049", "title": "Mike Barrowman", "text": "Specializzato nella rana ha vinto la medaglia d'oro nei 200\u00a0m rana alle Olimpiadi di . Nel 1997 \u00e8 diventato uno dei Membri dell'International Swimming Hall of Fame."}
{"id": "1342052", "revid": "767487", "url": "https://it.wikipedia.org/wiki?curid=1342052", "title": "DL Incognito", "text": "Ha iniziato la propria carriera nel 1998 assumendo questo pseudonimo che significa \"Deliverying Lyrics on the Low\". Il suo album del 2004, \"Life's a Collection of Experiences\", ha ricevuto l'anno successivo la nomination al \"Juno Award\" come \" Best Rap Recording\".\nIl successivo disco \"Organic Music for a Digital World\" pubblicato il 20 giugno 2006 dalla Urbnet Records \u00e8 stato anch'esso nominato nel 2007 per la medesima categoria. L'artista canadese ha poi avviato anche una propria etichetta discografica, Nine Planets Hip Hop, ed ha come manager il proprio gemello Nick. I suoi dischi sono pubblicati nel Regno Unito dalla Wolftown Recordings. DL \u00e8 stato un forte \"supporter\" della linea di abbigliamento LRG clothing prima di lasciara a beneficio della Scifen.\nIn diversi componimenti del rapper di Ottawa sono presenti fatti personali come la perdita della propria madre, quest'ultimo \u00e8 argomento pi\u00f9 volte ripreso nei suoi lavori:\nDL Incognito ha annunciato il 23 marzo 2007 in uno spettacolo alla Carleton University che il suo quarto album sar\u00e0 intitolato \"A Moment Captured In Time\" mentre la data di pubblicazione non \u00e8 stata ancora stabilita, tuttavia il rapper ha offerto un assaggio dell'album con il singolo intitolato \"Catch 22\"\"."}
{"id": "1342053", "revid": "11042562", "url": "https://it.wikipedia.org/wiki?curid=1342053", "title": "Epoca contemporanea", "text": ""}
{"id": "1342054", "revid": "125323612", "url": "https://it.wikipedia.org/wiki?curid=1342054", "title": "Rete filoviaria di Bologna", "text": "La rete filoviaria di Bologna consta di 5 linee: 13, 14, 15, 32 e 33.\nLa rete interessa i territori comunali di Bologna, San Lazzaro di Savena (linea 15) e Pianoro (linea 13).\nStoria.\nIl primo impianto filoviario (1940-1945).\nNella seconda met\u00e0 degli anni trenta, in molte citt\u00e0 italiane era in corso una riduzione progressiva delle reti tranviarie e la loro sostituzione con le reti filoviarie, ritenute pi\u00f9 moderne, pi\u00f9 confortevoli e di gestione meno onerosa.\nAnche a Bologna, all'epoca servita da una vasta rete tranviaria, si decise di sostituire progressivamente i tram con i filobus; la prima linea, attivata nel 1940, sostitu\u00ec la tranvia n. 12 sullo stesso percorso, raggiungendo lungo un percorso collinare il Complesso di San Michele in Bosco, con il capolinea centrale in piazza del Francia.\nDopo pochi mesi l'Azienda, soddisfatta dei risultati ottenuti, prolung\u00f2 la linea fino a San Donato, in sostituzione della tranvia n. 8 (ragione per cui la filovia ebbe il numero 8/12); la linea, ora diametrale, raggiunse una lunghezza di 3,679\u00a0km.\nPer l'esercizio vennero inizialmente noleggiati dei mezzi dalle reti di Milano e di Sanremo, in attesa della consegna di dieci vetture ordinate dall'ATM alla OM di Brescia, le quali per\u00f2 non furono mai consegnate per motivi bellici.\nNelle ultime fasi del conflitto, le vetture vennero requisite dall'occupante tedesco ed inviate in Germania, rendendo cos\u00ec impossibile la prosecuzione dell'esercizio; a partire dal 22 gennaio 1945 vennero ripristinate le linee tranviarie preesistenti (i binari non erano mai stati rimossi), ed al termine del conflitto l'esercizio filoviario non fu ripristinato, preferendo concentrare gli sforzi sulla riparazione delle tranvie danneggiate.\nLa rete del dopoguerra (1955-1982).\nLa seconda rete filoviaria fu attivata nel 1955 in previsione della sostituzione totale dell'esercizio tranviario (completamente eliminato nel 1963). Tuttavia le filovie non raggiunsero mai una grande estensione, restando sempre minoritarie rispetto alle autolinee.\nAl tempo della sua massima estensione (fra gli anni sessanta e settanta) la rete era composta di 2 linee circolari e 4 radiali.\nLa linea 42, con capolinea esterno a Casalecchio di Reno, era l'unica ad uscire dal territorio comunale; essa svolgeva servizio integrato con la ferrovia Casalecchio - Vignola. Sulle linee radiali erano presenti anelli di ritorno in punti intermedi del percorso:\nOltre ai percorsi di linea erano attrezzati con bifilare anche i percorsi per il deposito Zucca (lungo Via Matteotti e Via Ferrarese) e per il Deposito Battindarno (lungo Via Battindarno, da Via della Barca e da Via Emilia Ponente). Tutte le linee erano inoltre fra loro interconnesse da brevi tratti di bifilare di servizio. Erano presenti bifilari di ricovero e posteggio in piazza San Francesco ed al Baraccano (Via Santo Stefano) ed una connessione tra linea 32 e 33 presso piazza dei Martiri.\nIn passato le sottostazioni elettriche erano cos\u00ec dislocate:\nLa sottostazione di Pontevecchio risultava relativamente lontana dalla linea 46 in quanto alimentava sia la linea di San Ruffillo che San Lazzaro. Molto interessante architettonicamente \u00e8 il fabbricato della sottostazione Tofane, restaurato, mentre la sottostazione Pontevecchio \u00e8 ora in disuso, sostituita dalla Murri (Via delle Armi). La sottostazione Croce di Casalecchio, anch'essa non in uso, \u00e8 ubicata presso la sede della vecchia linea tranviaria di Casalecchio, pedonalizzata. Tutte le sottostazioni erano equipaggiate con gruppi convertitori a vapore di mercurio polianodici. Ogni linea era alimentata in pi\u00f9 punti ma non sezionata ed isolata nei tratti, per cui un eventuale cortocircuito disalimentava tutta la linea.\nGli interruttori sia da palo che in vano chiuso erano:\nA testimonianza della presenza ai tempi passati di linee di alimentazione provenienti dal Deposito Zucca si possono ancora vedere i vecchi tombini ATM e ATC nelle vie del centro storico di Bologna.\nAnalogamente ad altre citt\u00e0 italiane, la rete filoviaria conobbe un declino nella seconda met\u00e0 degli anni settanta, con soppressione graduale delle linee (trasformate in autolinee), fino alla chiusura dell'ultima (la 41) il 16 settembre 1982.\nDal 1990.\nLa linea aerea non fu tuttavia smantellata, e ci\u00f2 ne permise in seguito il recupero, che port\u00f2, nel 1990 all'inaugurazione della nuova linea 13, diametrale da Borgo Panigale a San Ruffillo, risultante dall'unione delle vecchie linee 41 e 46, con alcune modifiche di percorso nella parte centrale. Le prime corse sulla nuova linea iniziarono il 3 gennaio 1991.\nIl 14 ottobre 2002 segu\u00ec la riattivazione delle circolari 32 e 33. Con un ritardo di quasi 10 anni, infine, il 24 settembre 2012 segu\u00ec l'attivazione della linea 14, filoviarizzata su parte del percorso. Dopo che nel 2014 vennero tolti i filobus dalle linee 32 e 33, nel settembre del 2018 sono stati reintrodotti.\nIl 1\u00ba luglio 2020 segu\u00ec l'attivazione della nuova linea 15, da Piazza XX Settembre a San Lazzaro Pertini.\nCrealis.\nDopo numerosi lavori di adattamento \u00e8 entrato in funzione il 2 febbraio 2016 un nuovo filobus denominato \"Crealis Neo 18\". Si tratta di filobus a parziale guida ottica, che sostituisce il precedente modello \"Civis\". La linea ottica per l'accostamento preciso alle fermate appositamente rialzate \u00e8 in funzione solo sulla linea 15.\nRete.\nLe 5 linee filoviarie di Bologna sono:\nLinea 13/13A.\nNasce dall'unione delle precedenti filovie 41 e 46 ed \u00e8 stata attivata nel 1990 sul tracciato San Ruffillo (Ponte Savena) - Borgo Panigale (INA Normandia).\nTale linea inizialmente era alimentata da 5 sottostazioni elettriche di conversione (Borgo Panigale, Tofane, Avesella, Carducci, Murri): nel corso del 2005 si \u00e8 proceduto allo smantellamento della stazione di conversione Avesella (a causa di incompatibilit\u00e0 urbanistiche), unendo le tratte elettriche Timavo-Centro e Centro-Porta Santo Stefano, in un'unica tratta Timavo-Porta Santo Stefano.\nFra il 2004 e il 2007 si sono svolti i lavori per il prolungamento della linea in direzione di via Pavese, con il conseguente spostamento del capolinea di San Ruffillo dal Ponte Savena a via Pavese e la costruzione di una nuova sottostazione elettrica di conversione in via Pavese per l'alimentazione del prolungamento.\nCon l'entrata dell'orario estivo nel 2017 \u00e8 entrata in servizio la nuova diramazione, denominata, 13A. La linea termina nel nuovo capolinea di Rastignano Ponte delle Oche, nel comune di Pianoro, con un prolungamento della linea filoviaria di circa 1100 metri. I lavori furono iniziati nella seconda parte del 2013 per concludersi alla fine del 2015.\nSulla linea 13 circolano tutti i tipi di filobus della flotta Tper.\nLinea 14/14A/14C.\nLa linea 14 nacque dalla trasformazione della filovia radiale 43 (Barca) in una linea diametrale operante tra il Quartiere Barca e il Quartiere San Vitale, previa costruzione ex novo della linea filoviaria sulla tratta mancante da Piazza Malpighi fino alla Rotonda Paradisi. Il capolinea inizialmente previsto era al termine di Via Massarenti, alla Rotonda Paradisi, dove effettuava capolinea la maggior parte delle corse della linea 14 sul lato est al momento della progettazione della filovia.\nI lavori furono completati nel corso del 2006, ma la linea non entr\u00f2 immediatamente in servizio. L'esercizio della linea 14, infatti, era stato nel frattempo prolungato con due rami: 14A fino a Via Due Madonne (deposito) e 14C fino al Pilastro, oltre a un terzo ramo, 14B, per la zona industriale Roveri, effettuato solo nella fascia oraria di punta del mattino.\nAl 2020 il ramo 14A, dalla Rotonda Paradisi a Via Due Madonne, dove la linea effettua inversione in corrispondenza della rotonda Dispersi del Naufragio del Piroscafo Oria, \u00e8 completamente elettrico; viceversa, sul ramo C, i filobus abbassano le aste in corrispondenza dell'uscita della tangenziale in via Massarenti e continuano la corsa col motore termico. Il ramo 14B (in quanto rinforzo mattutino), invece, \u00e8 tuttora svolto con autobus.\nLa linea 14 \u00e8 alimentata da sei sottostazioni (Barca, Tofane, Sant'Isaia, Carducci, Massarenti e Due Madonne). Tutte le linee in esercizio sono dotate di particolari dispositivi dislocati sulle stesse tali da trasmettere in remoto \"allarme per caduta o rottura del bifilare\" con conseguente scatto precauzionale degli interruttori di alimentazione.\nA partire dal settembre 2012, dopo il ripristino della rete filoviaria, andata in tilt per il Terremoto dell'Emilia del 2012, sulla linea 14 sono in servizio i filobus Solaris Trollino-18 e i Crealis Neo.\nLinea 15.\nLa linea 15 \u00e8 nata per collegare il comune di San Lazzaro di Savena con il centro storico di Bologna, l'Autostazione di Bologna e la stazione di Bologna Centrale. Inizialmente la linea era stata ideata all'interno delle 4 linee presenti nel progetto del Civis. Dopo diverse vicende che bloccarono i lavori per la messa in funzione dell'Irisbus Civis a causa di diverse criticit\u00e0 tecniche legate alla sicurezza della guida del mezzo, il Civis fu sostituito dal nuovo e pi\u00f9 sicuro mezzo del Crealis. La linea \u00e8 stata inaugurata il 1 luglio 2020: nel tragitto feriale da San Lazzaro a Piazza XX Settembre percorre le vie: Emilia Levante, Mazzini, Rizzoli, Ugo Bassi, Marconi, Amendola e Milazzo. Nel tratto fra San Lazzaro e Via Ugo Bassi \u00e8 in comune con la linea 19 fino al capolinea di Via Pertini. Su questa linea, lunga 10\u00a0km per senso di marcia, vengono utilizzati esclusivamente i Crealis Neo; si tratta inoltre dell'unica linea bolognese con l'affiancamento alla fermata attraverso la guida assistita.\nLinee 32 e 33.\nQueste linee percorrono i viali di circonvallazione e rappresentano le circolari esterne della rete Tper. Queste due linee sono elettricamente connesse e sono alimentate da due sottostazioni elettriche (Sant'Isaia, Carducci).\nLa linea 32 parte di fronte alla Stazione Centrale di Bologna e transita dalle porte Galliera, Mascarella, San Vitale, San Donato, Mazzini, Santo Stefano, Castiglione e San Mamolo (capolinea intermedio). Dopo una breve sosta, essa riparte attraverso Porta Saragozza, Porta Sant'Isaia, Porta San Felice e Porta Lame, transitando anche Via Don Minzoni, Piazza dei Martiri e Via Amendola prima di arrivare in Stazione Centrale. La 32 \u00e8 attiva dal luned\u00ec al sabato dalle 6 alle 20:30 circa, con una frequenza media di 12 minuti.\nLa linea 33 effettua un percorso opposto alla linea 32, transitando da Via Amendola, Piazza dei Martiri, Via Don Minzoni, Porta Lame, Porta Sant'Isaia, Porta Saragozza e Porta San Mamolo (capolinea intermedio). Da li riparte attraverso le porte Castiglione, Santo Stefano, Mazzini, San Vitale, San Donato, Mascarella e Galliera. La linea 33 \u00e8 effettuata dal luned\u00ec alla domenica dalle 5:30 alle 00:30, con una frequenza media diurna di 12 minuti (luned\u00ec-sabato) e di 30 minuti serale (luned\u00ec-sabato). La domenica, la linea non viene operata da filobus e ha una frequenza media di 15 minuti la mattina presto e la sera tardi e di 20 minuti durante la giornata. Dopo che dal 2014 le corse di queste linee non sono state pi\u00f9 effettuate da dei filobus ma dagli autobus, nel settembre 2018 sono stati reintrodotti nuovamente i primi.\nSulle circolari i mezzi in servizio sono i Solaris Trollino e i CAM BusOtto.\nMezzi.\nIl servizio filoviario di Bologna \u00e8 gestito da Tper, che dispone di 94 filosnodati:"}
{"id": "1342062", "revid": "88740", "url": "https://it.wikipedia.org/wiki?curid=1342062", "title": "Shaggy", "text": ""}
{"id": "1342065", "revid": "93556", "url": "https://it.wikipedia.org/wiki?curid=1342065", "title": "Rete filoviaria di Genova", "text": "La rete filoviaria di Genova \u00e8 composta di un'unica linea che collega il quartiere della Foce nel centro della citt\u00e0 con il quartiere di Sampierdarena nella parte ovest.\nIn passato, la citt\u00e0 di Genova era servita da una rete filoviaria, in esercizio dal 1938 al 1973.\nStoria.\nNel 1989 AMT avvi\u00f2 un primo studio di fattibilit\u00e0 per reintrodurre il filobus a Genova, allo scopo di limitare l'inquinamento cittadino eliminando il pi\u00f9 possibile i veicoli termici dal centro. Il progetto prevedeva l'acquisto di 30 filobus autosnodati e l'istituzione di 3 linee filoviarie che collegassero la Foce con il quartiere di San Benigno.\nTale ipotesi venne parzialmente realizzata nel 1997, con l'elettrificazione della linea 30 Foce - via di Francia. La tratta era percorsa da 20 filobus Ansaldo-Breda F15, lunghi 12 metri.\nTuttavia dopo pochi anni, l'esercizio filoviario fu sospeso in due tempi a causa del cantiere di rifacimento di piazza De Ferrari (tra il 2000 e il 2002) e per l'istituzione di un senso unico in via Balbi (tra il 2003 e il 2007), che ha richiesto la deviazione della linea su via Gramsci in direzione levante.\nIl 13 febbraio 2007 la linea fu riattivata, mentre dal 5 maggio 2008 si inaugur\u00f2 il prolungamento verso ponente fino a Sampierdarena, riorganizzando la rete con l'istituzione della linea 20, che collegava il quartiere della Foce (via Rimassa) con Sampierdarena (piazza Vittorio Veneto), creando un vero asse di forza nella zona del centro. Sulla nuova tratta pi\u00f9 lunga furono introdotti 17 filobus snodati da 18 metri, di costruzione Van Hool. La linea 30, limitata a Brignole, in un primo momento fu mantenuta a supporto del 20; quattro anni pi\u00f9 tardi, il 15 ottobre 2012, venne soppressa, sostituita dall'autolinea 30/, su un percorso pi\u00f9 breve, da Sampierdarena al centro (Piazza Fontane Marose) . In seguito anche la linea 30/ fu soppressa, cos\u00ec al 2013 la rete filoviaria genovese era costituita dalla sola linea 20.\nI filobus Breda da 12 metri, ormai obsoleti e usurati dai lunghi periodi di inattivit\u00e0, vennero accantonati e in gran parte demoliti.\nNell'autunno 2019, i lavori per il rifacimento della copertura del Torrente Bisagno arrivarono all'incrocio tra Viale Brigate Partigiane e Corso Buenos Aires, \"tranciando\" i cavi della filovia. I filobus erano costretti quindi a percorrere l'ultima parte del tragitto utilizzando il motore termico di riserva. Per evitare l'usura dei veicoli, nella fascia giornaliera la linea 20 fu limitata a via Cadorna, mentre il tragitto Cadorna-Buenos Aires - Rimassa veniva coperto da un autobus sostitutivo.\nNell'estate del 2021, con l'ultimazione dei cantieri sul Bisagno, la linea aerea \u00e9 stata reinstallata e la linea 20 rimessa in servizio sull'intera tratta.\nSviluppi attuali.\nProgetto \"Genova in filobus\".\nPer ovviare ai crescenti livelli di inquinamento atmosferico e acustico, oltre che per rispettare le nuove norme sulla riduzione delle emissioni di CO2, nel 2019 AMT cominci\u00f2 il rinnovamento dell'intero parco mezzi, che l'anno prima era stato giudicato uno dei pi\u00f9 vetusti d'Italia. Vennero acquistati nuovi autobus a emissioni ridotte, poi veicoli ibridi ed elettrici.\nTuttavia, da tempo la citt\u00e0 necessitava di un trasporto pubblico pi\u00f9 veloce, pi\u00f9 moderno e soprattutto, ad emissioni zero. Le intenzioni iniziali furono quelle di costruire una rete tranviaria, ma emersero criticit\u00e0 in termini economici e temporali (il tram sarebbe costato 570 milioni e avrebbe richiesto molti anni di lavori prima di essere realizzato) cos\u00ec nel 2020 il mobility manager Enrico Musso assieme al Sindaco Marco Bucci scelsero di puntare sul filobus.\nIl 17 luglio 2020, dopo averlo bocciato ad aprile, il Governo approv\u00f2 lo studio di fattibilit\u00e0 tecnico-economica della nuova rete filoviaria genovese, concedendo al Comune i 471 milioni necessari per la realizzazione della stessa pi\u00f9 l'acquisto dei mezzi.\nIl progetto prevedeva il completo riassetto della mobilit\u00e0 pubblica cittadina, numerosi adeguamenti urbanistici e di segnaletica, un nuovo deposito per i mezzi, la realizzazione di 17 nuove sottostazioni elettriche, 12 fermate capolinea e 2 parcheggi di interscambio.\nIl progetto originario prevedeva 4 assi di forza:\nI nuovi 145 mezzi inclusi nel finanziamento, lunghi 18 metri, sono molto diversi da quelli attuali: totalmente elettrici anche quando scollegati dai cavi, grazie alla tecnologia IMC (In Motion Charging), che ne permette l'esercizio fuori linea con 10 Km di autonomia, riducendo la presenza di pali e bifilare.\nTuttavia, per rendere davvero competitiva la rete era necessario introdurre i filobus da 24 metri, pi\u00f9 simili ai tram per dimensioni e capienza (da 180 a 200 passeggeri). Gi\u00e0 nel maggio 2019 vennero effettuate le prove in tragitto di un moderno filobus da 24 metri, di costruzione Van Hool, in prestito dalla filovia di Linz (Austria), dove questi mezzi sono molto popolari. Tuttavia le leggi italiane sui mezzi pubblici non permettevano di omologare mezzi da 24 metri, ma nel settembre 2021 \u00e9 stata pubblicata una deroga per permetterne l'esercizio.\nNel gennaio 2021 vennero aggiudicati i lavori al consorzio Italferr per la progettazione definitiva. Le intenzioni del comune erano di iniziare il primo lotto (Riqualificazione di Via XX Settembre e Corso Sardegna) entro settembre 2021. \nIl termine dei lavori era stimato per il 2025.\nProgetto \"SuperBus\".\nNel corso del 2021, nonostante il progetto degli assi filoviari fosse gi\u00e0 finanziato, il Comune di Genova decise di puntare su una tecnologia pi\u00f9 moderna, quella degli autobus elettrici in Flash Charging. Tali mezzi viaggiano senza bisogno di essere collegati alla linea aerea (riducendo l'impatto visivo e i costi di realizzazione), e hanno un sistema di ricarica induttiva ai capolinea e presso le fermate pi\u00f9 importanti. Viene quindi lanciato il progetto \"SuperBus\" che prevede la realizzazione di 5 assi di forza su bus elettrici, aggiungendo la direttrice della Valpolcevera (da effettuare secondo un progetto presentato da IREN).\nTale tecnologia, sebbene sia per alcuni aspetti un'evoluzione del filobus, \u00e8 ancora in fase sperimentale e non \u00e8 mai stata collaudata su assi di forza, di conseguenza ha un'affidabilit\u00e0 inferiore. \nProgetto definitivo e realizzazione.\nNel novembre 2021 il MIMS ha approvato un progetto ibrido, che prevede la realizzazione di 3 linee filoviarie a guida vincolata (centro, ponente e levante) e l'introduzione del bus elettrico solo sulle linee di Valbisagno e ValPolcevera.\nSempre nello stesso anno viene presentato il bando di gara per la completa riqualificazione delle rimesse di Gavette e Staglieno. Viene inoltre presentato il progetto di una nuova rimessa a San Martino, sotto il vecchio stadio Carlini (che verr\u00e0 ristrutturato).\nNel gennaio 2022 viene approvata la variante di progetto della linea Ponente, prolungata da Palmaro a Voltri.\nPer la realizzazione vengono stanziati 284 milioni, e il termine dei lavori viene fissato al 2026."}
{"id": "1342069", "revid": "729019", "url": "https://it.wikipedia.org/wiki?curid=1342069", "title": "Rete filoviaria della Spezia", "text": "La rete filoviaria della Spezia \u00e8 la rete filoviaria che serve la citt\u00e0 ligure della Spezia.\nSviluppatasi nel secondo dopoguerra fino a raggiungere la consistenza di 3 linee e una notevole estensione, fu negli anni ottanta teatro della sperimentazione di soluzioni allora innovative che consentirono di prolungare la vita utile di alcuni veicoli fino alla completa ricostruzione degli impianti e l'immissione in servizio di una flotta rinnovata.\nStoria.\nIl primo, pionieristico, servizio fu la Filovia Spezia-Fezzano, attiva dal 1906 al 1909 dal centro della citt\u00e0 a Fezzano, localit\u00e0 posta sulla strada per Portovenere. Si trattava di una linea sperimentale, una tra le prime realizzate in Italia. La linea era gestita coi mezzi \"Omnibus Turrinelli\" numerati da 31 a 34.\nIl filobus, in versione pi\u00f9 moderna, torn\u00f2 in citt\u00e0 dopo la seconda guerra mondiale, per sostituire la rete tranviaria urbana allora considerata obsoleta: le prime corse filoviarie vennero effettuate nel 1951, con i Fiat 668 carrozzati Viberti e con equipaggiamento elettrico Ansaldo, numerati da 201 a 213. Essi erano lunghi 10 metri, avevano il posto di guida centrale e la loro velocit\u00e0 massima era di 52\u00a0km/h.\nNel 1953 si aggiunsero altri 4 filobus dello stesso modello con numerazione da 214 a 217. Nello stesso anno gli Alfa Romeo 900 AF con carrozzeria Piaggio ed equipaggiamento elettrico Ansaldo entrarono in circolazione sulla rete spezzina. Furono immatricolati da 218 a 226.\nNel 1954 la FITRAM ordin\u00f2 alla societ\u00e0 San Giorgio di Pistoia altri due filobus, i 227 e 228, con equipaggiamento elettrico \"Maschine Works Oerlikon\". Lunghi 11 metri, con maggiore disponibilit\u00e0 di posti a sedere (ben 28) e con le prime dotazioni di marcia autonoma di emergenza grazie a batterie ubicate nella sottocassa, non furono per\u00f2 mai impiegati sui turni regolari. Infatti a causa dell'incassamento della cabina di guida, dello sterzo durissimo e della bassa capacit\u00e0 di frenatura, furono alienati nel 1959. Tre anni prima, nel 1956, i filobus 229 e 230 avevano arricchito il parco mezzi filoviario ed il loro impiego sulla linea 2 fino al 1978 testimonia il loro duro lavoro. Di modello Alfa Romeo 910 AF, furono carrozzati dalle Officine Meccaniche Pistoiesi e sempre con parti elettriche Ansaldo.\nNel 1963 la SEAC di Carmagnola realizz\u00f2 per la rete spezzina nove filobus Alfa Romeo 1000 AF, numerati da 231 a 240, con componenti elettriche Ansaldo e carrozzeria Tubocar. Gli Alfa 1000 furono sempre impiegati sui turni fissi della circolare 1/3 fino alla fine degli anni settanta.\nNel 1975 il filobus 203 fu ricarrozzato dalla Mauri in lega leggera di alluminio. Tale esperimento fu esteso ai 668 Viberti che non avevano mai ricevuto attenzioni, n\u00e9 tantomeno revisioni: le unit\u00e0 209 e 214. Nel 1977 furono acquistate dall'AMT di Genova altre 4 vetture, numerate da 241 a 244, sempre del modello Fiat 668 Mauri. Con la soppressione della linea 2 nel 1978 gli Alfa 900, 910 e i rimanenti 668 Viberti furono demoliti. Le unit\u00e0 circolanti erano i filobus 203, 209, 214, da 241 a 244.\nIl servizio filoviario, dopo un ultimo periodo di agonia con la limitazione del servizio alle sole ore mattutine fu sospeso nel 1985 per lavori di asfaltatura in Via Chiodo. Fu ripristinato tre anni dopo, il 26 novembre 1988 con l'arrivo delle nuove vetture Bredabus 4001 12 LF, numerate da 801 a 814, previa presentazione, il 19 dicembre 1987, del prototipo numero 800. Le nuove vetture, con il loro ampio distacco tecnologico dovuto alla climatizzazione estiva, alla possibilit\u00e0 di inserire una marcia autonoma di emergenza, alle teste portapattini snodate ed alla capacit\u00e0 di 112 posti (20 a sedere, 91 in piedi e 1 di servizio), ebbero subito un impatto pi\u00f9 che positivo: infatti ancor oggi sono tutte in servizio.\nNel 1998 la rete fu riorganizzata con l'attivazione del nuovo tronco Canaletto - Bragarina e la separazione delle linee 1 e 3 dopo 30 anni di storica circolare.\nNel 2005, a causa di lavori alla linea 3 in corso Nazionale e nei pressi di piazzale Ferro, \u00e8 stato sospeso il servizio elettrico tra Chiappa e Canaletto e sostituito da bus sulla sola linea 3 Chiappa-Felettino. La gestione della rete filoviaria negli anni successivi questa sospensione risult\u00f2 parecchio travagliata: in un primo momento la linea 1 venne cadenzata ai 20 minuti, con l'impiego di sole tre vetture al giorno. A partire dal 12 maggio 2007 le frequenze vennero raddoppiate, con sei vetture in regolare servizio giornaliero e corse ogni 10 minuti che si attestavano rispettivamente l'una al capolinea classico di Bragarina, l'altra al nuovo capolinea del Palaspezia. Gi\u00e0 dal 12 settembre 2008 il servizio venne tuttavia limitato alla tratta tra Pegazzano e Bragarina, con l'abbassamento delle frequenze a 12 minuti, lasciando invariato il numero delle vetture impiegate. Dal 1\u00ba aprile 2011 il servizio sub\u00ec un'ulteriore contrazione, con l'abbassamento della frequenza a 20 minuti e delle vetture impiegate a 3 e diverse proteste a causa dei ritardi e del servizio. A partire dal 9 giugno 2012 il servizio \u00e8 interamente sospeso per due anni, alla fine del quale dopo rinnovamenti alla rete che comprendono un nuovo tratto di linea su viale San Bartolomeo, nel Levante cittadino, per la Linea 37, il 20 marzo 2014 entrano in servizio otto filobus Solaris Trollino realizzati in Polonia, che completano il parco esistente dei 14 Bredabus 4001.12.\nLa riattivazione per\u00f2 \u00e8 parziale, perch\u00e9 non essendo terminati completamente i lavori di rinnovamento ed espansione possono circolare solo i Trollino bimodali, che viaggiano alimentati dalla linea area nelle tratte ad ovest di Via Chiodo e, grazie al generatore Diesel, a est della stessa. Dall'8 agosto 2016, terminati alcuni cantieri che da anni impedivano la completa riapertura della filovia nel centro della citt\u00e0, la Linea 1 torna ad essere servita completamente in modalit\u00e0 elettrica: da quella data, rientrano i servizio anche i primi Bredabus 4001 ricondizionati; per la Linea 37, invece, occorre attendere l'11 dicembre 2019, quando il Solaris \"Trollino\" n\u00b0818 per la prima volta viene impiegato sul suo percorso. La linea 3 viene invece servita parzialmente in elettrico, con i filobus tipo \"Trollino\", anche nella parte est, fino alla fermata del parco XXV Aprile.\nRete.\n\"Vista la modifica della Linea 12, la Linea 14 torner\u00e0 ad essere Rebocco - Valdellora.\"\nUlteriori info: https://www.atcesercizio.it/index.php/it/open-atc/approfondimenti/41-filovia.\nRete filoviaria attuale al 2019"}
{"id": "1342072", "revid": "231023", "url": "https://it.wikipedia.org/wiki?curid=1342072", "title": "Rete filoviaria di Milano", "text": "La rete filoviaria di Milano \u00e8 composta di 4 linee:\nStoria.\nIl primo filobus venne sperimentato nel 1906, quando, in occasione dell'Esposizione Internazionale, la Societ\u00e0 per la Trazione Elettrica impiant\u00f2 una linea che percorreva il recinto esterno dei padiglioni della Piazza d'Armi, mentre il primo regolare servizio cittadino va fatto risalire al 1933, con l'apertura della breve linea 81 (Piazza Spotorno - Piazza Dergano).\nLa rete filoviaria fu sospesa gradualmente fra il novembre 1942 e il luglio 1943, principalmente a causa della penuria di pezzi di ricambio per la manutenzione dei veicoli; i bombardamenti infatti avevano riportato danni minimi ai depositi e alle linee aeree (il deposito Molise sopravvisse indenne al conflitto, quello provvisorio di Via Salmini fu distrutto il 13 agosto), e gli attacchi pi\u00f9 distruttivi sarebbero giunti solo nel mese di agosto.\nFra i danni dei bombardamenti e le requisizioni effettuate dalle forze tedesche, la rete risultava completamente inagibile alla fine del conflitto: la prima linea a tornare in funzione fu la CE (parte dell\u2019attuale 90/91) nel dicembre 1945, seguita dalle linee CD e CS (successivamente 96 e 97) nel 1947; le linee 81 e 82 riaprirono invece nei primi anni \u201850.\nNei decenni successivi la rete si svilupp\u00f2 rapidamente, con l'apertura di linee radiali e tangenziali. Anche la nuova circolare esterna (CE, poi 90/91) fu realizzata come filovia.\nNegli anni settanta ATM present\u00f2 un progetto di linea tranviaria veloce lungo la circonvallazione esterna, che avrebbe sostituito la filovia circolare 90/91. Tale progetto rimase tuttavia irrealizzato.\nNegli anni successivi numerose filovie furono trasformate in autolinee, eliminando la linea aerea. Precisamente:\nNegli anni successivi, anche per l'abbandono del progetto tranviario per la linea 90/91, non vi furono pi\u00f9 interventi sulla rete, se si eccettua qualche limitata modifica di percorso.\nGli sforzi attuali sono concentrati sulla velocizzazione delle linee, con la realizzazione di corsie riservate. I progetti per l'estensione della rete non sono mai usciti dallo stato di semplici proposte.\nLinee filoviarie dal 1933.\nCronologia delle singole linee filoviarie.\nStoriche.\nCircolare interna destra\nCircolare interna sinistra\nCircolare interna destra\nCircolare interna sinistra\nCircolare esterna\nCircolare esterna\nCircolare esterna destra (ramo nord-est)\nCircolare esterna (ramo sud-ovest)\nCircolare esterna barrata\nDergano - Boschetti\nMilano - Bresso\nRogoredo - Ospedale\nIn esercizio.\nCircolare esterna destra\nDal 30 settembre 2011 \u00e8 stata inoltre istituita la linea , che effettua servizio notturno giornaliero dalle 24.00 alle 5.40.\nCircolare esterna sinistra\nDal 30 settembre 2011 \u00e8 stata inoltre istituita la linea , che effettua servizio notturno giornaliero dalle 24.00 alle 5.40.\nMezzi.\nParco filoviario dalle origini:\nDepositi.\nCon l'apertura nel 1933 della prima linea filoviaria in servizio ordinario di Milano, la \"81\", si manifest\u00f2 immediatamente la necessit\u00e0 di disporre di spazi atti al rimessaggio delle vetture che vi prestavano servizio. La prima rimessa filoviaria dell'ATM fu pertanto un piccolo ex garage di pullman, in \"via Cusio\", adiacente al primo capolinea della linea, situato appunto in \"piazza Spotorno\". In previsione di un'ulteriore sviluppo della rete filoviaria, col relativo incremento del parco mezzi, nel 1935 venne acquisita l'ex rimessa della Societ\u00e0 Anonima degli Omnibus di \"viale Brianza\", in una posizione anch'essa strategica, trovandosi sia sul percorso della \"81\", sia a ridosso del futuro tracciato - inaugurato l'anno successivo delle linee \"82\" e \"CE\".\nIl continuo ampliamento della rete filoviaria milanese e la continua ascesa del filobus spinsero ATM - che gi\u00e0 aveva dovuto filoviarizzare nei primissimi anni quaranta anche il Deposito Salmini - a destinare nel 1943 alle filovie anche il Deposito Molise, in cui gi\u00e0 in quegli anni erano stati ricoverati i nuovi filobus consegnati all'azienda. Nel 1943 pertanto il nuovo Deposito Zara, contrariamente a quanto programmato, venne destinato al rimessaggio degli autobus, mantenendo per i filobus soltanto l'officina generale.\nDurante la guerra Salmini venne pesantemente colpito dai bombardamenti, contrariamente a Molise che ne usc\u00ec indenne, consentendo la progressiva ripresa dell'esercizio filoviario su un tronco della \"CE\" gi\u00e0 a partire dal settembre 1945. Il completamento della circolare esterna e l'ulteriore crescita della rete filoviaria portarono nel 1959 all'apertura di un nuovo deposito, Novara, raccordato in \"piazzale Brescia\" alla circolare esterna con un doppio bifilare posato sulle vie \"Osoppo\", \"Rembrandt\" e \"Novara\". Il trasferimento a Molise dell'officina generale filoviaria a discapito di Zara, che mantenne solo quella automobilistica, port\u00f2 ATM a destinare parte del nuovo Deposito Sarca (aperto dal 1968) al rimessaggio dei filobus. Venne pertanto posato un lungo raccordo su \"viale Sarca\", \"via Arbe\", \"via Taramelli\" fino in \"piazza Appio Claudio\", sul tracciato della circolare esterna, e in \"via Keplero\" e \"via Nava\" fino a \"via Lario\", su cui transitavano le linee \"83\" e \"MB\". Dal 2 maggio 1972 la gestione delle linee \"82\", \"83\" e \"MB\" pass\u00f2 pertanto interamente a Sarca, con un'abbondante riduzione dei percorsi a vuoto per gli inserimenti in linea delle vetture; parallelamente anche alcune tabelle della \"90\", \"91\" e \"92\" vennero trasferite da Molise a Sarca.\nCon la progressiva dismissione di alcune linee, gi\u00e0 dall'autunno del 1977 Sarca non aveva pi\u00f9 in dotazione vetture filoviarie: negli anni successivi si procedette pertanto alla rimozione del bifilare di raccordo e di servizio interno alla rimessa. Molise rimase pertanto il principale deposito filoviario della citt\u00e0, affiancato esclusivamente da Novara.\nI depositi filoviari in funzione sono pertanto:"}
