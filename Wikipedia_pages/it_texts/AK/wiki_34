{"id": "1290032", "revid": "767487", "url": "https://it.wikipedia.org/wiki?curid=1290032", "title": "Cromosoma marcatore", "text": "Un cromosoma marcatore \u00e8 un piccolo cromosoma soprannumerario dotato di proprio centromero. La sua presenza pu\u00f2 avere o non avere un significato patologico a seconda della sua derivazione."}
{"id": "1290034", "revid": "1437331", "url": "https://it.wikipedia.org/wiki?curid=1290034", "title": "Condrocita", "text": "I condrociti (dal greco \"khondr\u00f3s\" cartilagine + \"kytos\" cavit\u00e0) sono condroblasti circondati da matrice.\nQuelli pi\u00f9 periferici hanno forma ovoidale, mentre quelli presenti nella parte pi\u00f9 interna della cartilagine sono pi\u00f9 rotondeggianti. Va tenuto presente che con le comuni tecniche istologiche di fissazione si provocano degli artefatti della morfologia cellulare, con fenomeni di contrazione.\nQueste cellule presentano un nucleo voluminoso con un ben evidente nucleolo ed i soliti organuli cellulari tipici delle cellule che secernono proteine.\nI condrociti pi\u00f9 giovani presentano un citoplasma pallido con numerosi mitocondri, un reticolo rugoso, un ben sviluppato apparato del Golgi e glicogeno. I condrociti pi\u00f9 maturi, espressione di una fase quiescente, presentano meno organuli e parecchi ribosomi liberi. Queste cellule possono ritornare in una fase condroblastica e riprendere un'attivit\u00e0 di sintesi."}
{"id": "1290036", "revid": "120823429", "url": "https://it.wikipedia.org/wiki?curid=1290036", "title": "Episodi di Desperate Housewives (quarta stagione)", "text": "Negli Stati Uniti, la quarta stagione di \"Desperate Housewives\" \u00e8 stata trasmessa dal 30 settembre 2007 al 18 maggio 2008, sul canale americano ABC. \nIn Italia, la prima parte della quarta stagione (episodi 1-10) \u00e8 stata trasmessa in prima visione assoluta dal 5 dicembre 2007 al 13 febbraio 2008, ogni mercoled\u00ec alle ore 21:00, su Fox Life di Sky. La seconda parte della stagione (episodi 11-17) \u00e8 stata trasmessa in prima visione assoluta dal 24 giugno 2008 al 29 luglio 2008.\nIn chiaro, la quarta stagione \u00e8 stata trasmessa dal 9 dicembre 2008 al 23 gennaio 2009 su Rai 2.\nDana Delany, interprete del personaggio di Katherine Mayfair, viene aggiunta al cast fisso in questa stagione.\nL'antagonista principale \u00e8 Wayne Davis.\nSegreti e bugie.\nSpeciale dedicato ai migliori momenti vissuti dalle casalinghe nelle prime tre stagioni della serie.\nMentre negli Stati Uniti \u00e8 stato trasmesso all'inizio di questa stagione, in Italia \u00e8 invece andato in onda prima dell'ultima puntata.\nOra sapete.\nTrama.\nIl tentativo di suicidio di Edie era soltanto una messinscena per attirare l\u2019attenzione di Carlos, che arriva giusto in tempo per salvarla. L\u2019intera Wisteria Lane \u00e8 sotto shock per il folle gesto di Edie, pertanto Carlos, date le precarie circostanze, decide di rimandare ad un altro momento la fuga d\u2019amore che stava pianificando con Gabrielle per restare al fianco di Edie, ma continua a vedere la sua ex di nascosto nella loro vecchia abitazione. Tuttavia, Edie capisce che qualcosa non quadra e, frugando tra gli effetti personali di Carlos, scopre dell\u2019esistenza di un suo conto segreto all\u2019estero che potrebbe farlo finire nei guai, cos\u00ec la donna lo utilizza come mezzo di ricatto perch\u00e9 Carlos non si sogni mai di lasciarla. Nel frattempo, una vecchia conoscenza di Susan trasloca nuovamente a Wisteria Lane, ovvero Katherine Mayfair, che abbandon\u00f2 misteriosamente il quartiere 12 anni prima ma che \u00e8 adesso ritornata insieme al suo nuovo marito, il dottor Adam Mayfair, e a sua figlia adolescente Dylan, per prendersi cura di sua zia malata Lilly. Intanto, ad un mese dal suo matrimonio improvvisato con Mike, Susan teme di stare per entrare in menopausa, ma Adam, ginecologo, la tranquillizza comunicandole invece di aspettare un bambino. Lynette tiene all\u2019oscuro le sue amiche della sua malattia, che le causa perdita di capelli e nausea costante, ma viene sorretta da Tom e Stella, fino a quando, durante una festa preparata da Katherine, non regge pi\u00f9 la tensione e ne parla apertamente con Susan, Bree e Gabrielle. Dal canto suo, anche Bree fatica a nascondere la sua falsa gravidanza, ma \u00e8 fiduciosa poich\u00e9 spera di riscattarsi nel suo ruolo di madre crescendo il suo nipotino come fosse figlio proprio. Julie cerca di riallacciare i rapporti con Dylan, che era la sua migliore amica quando ancora abitava a Wisteria Lane, ma la ragazza sembra non ricordare nulla della sua infanzia, il che provoca i primi sospetti su quale possa essere il segreto celato dai Mayfair. \nL'ombra di un sorriso.\nTrama.\nLe casalinghe allestiscono un pranzo per Lynette, che sta combattendo contro il cancro, ma ci\u00f2 dar\u00e0 luogo ad una competizione di perfezione tra Bree e Katherine sulle loro torte. Quando Katherine riesce con l\u2019inganno a far assaggiare il suo dolce alle altre, che ne rimangono stupite, Bree, per paura che la donna possa superarla in cucina, s\u2019introduce furtivamente in casa sua per rubarle la ricetta, ma invece ha modo di ascoltare un dibattito tra Katherine e Adam riguardo alle menzogne che continuano a raccontare a Dylan sul padre che non ha mai potuto conoscere. Nel frattempo, Susan e Mike sono in disaccordo per autorizzare Julie ad andare ad una festa, ma Susan le d\u00e0 il permesso senza dir nulla al marito. Tuttavia, volendo o no, Mike scopre il sotterfugio di Susan e Julie, ma rassicura la moglie dicendole che \u00e8 nella sua natura scegliere cosa fare per sua figlia, mentre in futuro prenderanno insieme le decisioni per il loro bambino che sta per arrivare. Lynette chiede alle sue amiche di accompagnarla alle sedute di chemioterapia, e tutte acconsentono ad eccezione di Gabrielle, che appare piuttosto toccata dall\u2019argomento; questo perch\u00e9 Gabrielle, durante una visita ospedaliera a Lynette, confessa di essere spaventata all\u2019idea di perdere la sua amica cos\u00ec come gi\u00e0 successe in passato con suo padre, che mor\u00ec per la medesima malattia. Intanto, Edie si fa regalare una proposta di matrimonio da Carlos per il suo compleanno, ma Carlos, non sapendo pi\u00f9 come sopportare la situazione del ricatto, provvede a modo suo.\nIl gioco.\nTrama.\nBree riferisce a Susan, Lynette e Gabrielle quanto successo dai Mayfair, cos\u00ec la serata dei giochi organizzata da Susan e Mike diventa un pretesto per cercare di estorcere la verit\u00e0 da Katherine e Adam. Intanto, la finta gravidanza di Bree \u00e8 sempre pi\u00f9 difficile da nascondere, soprattutto quando Susan le chiede il numero del suo ginecologo e Danielle manifesta delle temporanee complicanze dal convento in cui \u00e8 stata reclusa. Lynette risente degli effetti delle chemio, che l\u2019abbattono sia fisicamente che psicologicamente, perci\u00f2 Stella, avendo gi\u00e0 passato la stessa condizione della figlia, le somministra della marijuana per farla stare meglio. Durante la serata a casa di Susan e Mike, Edie annuncia pubblicamente del suo fidanzamento ufficiale con Carlos mostrando un anello compratosi da sola; Victor scopre della tresca passata tra Gabrielle e John, ma invece di ingelosirsi, si preoccupa di pi\u00f9 su come evitare che la stampa ne venga a conoscenza; le casalinghe tentano poi di far ubriacare Katherine affinch\u00e9 ammetta qualche suo scheletro nell\u2019armadio, ma l\u2019unica cosa che la donna riesce a rivelare \u00e8 che il suo ex marito, nonch\u00e9 padre di Dylan, era un uomo violento e malvagio. Mentre \u00e8 in corso la festa, Julie e Dylan cercano di ricordare alcune cose del loro passato, cos\u00ec entrano di soppiatto in quella che Katherine ritiene la camera proibita della casa, ma che Julie riconosce essere la vecchia stanza da letto di Dylan. Al suo ritorno, Katherine impone a Dylan di smetterla di vedere Julie, per poi sollevare il tappeto della camera che presenta una fessura sul pavimento, alla vista della quale Katherine scoppia in lacrime.\nSe c'\u00e8 qualcosa che non sopporto.\nTrama.\nA Wisteria Lane si trasferisce una coppia gay, formata da Bob Hunter e Lee McDermott, nella vecchia casa degli Applewhite, e Susan, nel vano tentativo di farseli amici, combina i suoi soliti guai. Lynette si sente subito in forze dopo una settimana senza chemioterapia e cerca un po' d\u2019intimit\u00e0 con Tom, ma la sua testa calva porter\u00e0 non pochi problemi nella loro vita sessuale. Intanto, Edie scopre di avere le piattole, cos\u00ec lei e Carlos, per via dei loro rapporti, rimediano al danno con una crema dal tonfo terribile; tuttavia, Carlos avverte immediatamente Gabrielle, considerando i loro recenti incontri, e a sua volta Gabrielle, pensando che anche Victor sia stato contagiato, riesce con un tranello a mettere la pomata al marito. Nel frattempo, Susan, Lynette, Gabrielle e i loro amici mettono su una festa a sorpresa per il nascituro di Bree, alla quale viene invitata anche Phyllis, madre di Rex. Nel mentre dei festeggiamenti, Edie si avvicina a Victor e percepisce l\u2019odore della sua stessa crema, perci\u00f2 comincia a fiutare qualcosa di insolito tra Gabrielle e Carlos. Nel frattempo, Phyllis smaschera la farsa sulla gravidanza di Bree, ma non ne proferisce parola con nessuno, anzi, corre al convento dove si trova Danielle e la porta via con s\u00e9 senza per\u00f2 il consenso di Bree e Orson. L\u2019anziana zia di Katherine, Lilly Sims, torna a casa per morire laddove ha vissuto a lungo, ma il suo pi\u00f9 grande desiderio \u00e8 quello di svelare a Dylan il perch\u00e9 non ricordi niente del suo passato a Wisteria Lane. Katherine, purtroppo, impedisce categoricamente alla donna di farlo, e cos\u00ec Lilly, appena prima di spegnersi, scrive un bigliettino con la spiegazione di tutto indirizzato a Dylan.\nL'arte \u00e8 soggettiva.\nTrama.\nBob e Lee installano una rumorosa fontana nel giardino di casa, ma il resto del vicinato la reputa un vero pugno in un occhio, cos\u00ec Katherine ha l\u2019idea di rifondare l\u2019Associazione del Vicinato, abbandonata alla morte di Mary Alice, per toglierla di mezzo. Tuttavia, la carica di presidentessa viene contesa tra Katherine e Lynette, poich\u00e9 quest\u2019ultima vuole evitare a tutti i costi che venga abbattuta la casetta sull\u2019albero dei suoi figli, dove i bambini hanno modo di distrarsi dalla malattia della madre. Lynette si aspetta che Susan voti in suo favore, ma Susan vuole disperatamente che la fontana scompaia che d\u00e0 il suo contributo a Katherine, la quale vince di striscio. Fortunatamente, Katherine, addolcita da Adam, permette a Lynette di tenere la sua casetta sull\u2019albero, ma non pu\u00f2 far niente contro la fontana di Bob e Lee in quanto i due hanno scoperto, tramite i loro contatti, di un aneddoto riguardante Adam capitato a Chicago, perci\u00f2 la coppia riesce a mantenere la scultura. Nel frattempo, Bree va su tutte le furie quando capisce che Danielle \u00e8 ospite nella casa di cura di Phyllis e che la figlia ha in programma di crescere il suo bambino insieme alla nonna. Bree e Orson, allora, offrono a Danielle una vita assai pi\u00f9 agiata di quella che potrebbe darle Phyllis e le fanno cambiare idea, cos\u00ec la ragazza ritorna a casa sua. Intanto, Gabrielle sospetta che Victor abbia ingaggiato qualcuno per sorvegliarla, quindi s\u2019inventa delle scappatoie ingegnose per riuscire ad incontrarsi con Carlos in un hotel. Qui, Gabrielle incappa in John, ormai sposato e bloccato in un matrimonio infelice, che vorrebbe ripristinare la loro relazione, ma Gabrielle \u00e8 contraria. Carlos, a questo punto, ritrovandosi nella stessa e identica posizione di John ai tempi in cui lui era ancora sposato con Gabrielle, decide di perdonare il ragazzo per il tradimento e di troncare momentaneamente la storia con la ex moglie sino a quando entrambi non si saranno liberati di Victor e Edie. Gabrielle e Carlos si lasciano con un bacio immortalato dal misterioso uomo che la donna credeva fosse al comando di Victor, ma che \u00e8 invece alla merc\u00e9 di Edie.\nOra lo so, non aver paura.\nTrama.\nRicorre Halloween a Wisteria Lane, e Bob e Lee organizzano una sfarzosa festa in casa loro invitando tutti i vicini. Intanto, Susan scopre che Mike le ha tenuto nascosto il fatto che suo padre Nick \u00e8 tuttora vivo, e non morto come dichiarato dall\u2019uomo quando ancora si frequentavano, cos\u00ec va a trovarlo nel carcere in cui \u00e8 detenuto per omicidio colposo. Susan \u00e8 alquanto scossa che Nick non provi nessun tipo di rimorso per ci\u00f2 che ha commesso, e ha paura che possa riflettersi anche sul suo bambino; in pi\u00f9, Nick instilla in Susan il dubbio che Mike non sia completamente felice della sua vita. Nel frattempo, Bree, Orson ed Andrew partecipano alla festa di Bob e Lee, dove s\u2019intromette anche Danielle, che per celare la sua vera gravidanza si traveste da sua madre Bree. Purtroppo, per un inconveniente, a Danielle si rompono le acque, perci\u00f2 partorisce in casa con l\u2019assistenza di Adam, che giura a Bree di tenere acqua in bocca sulla faccenda. Danielle, nonostante mostri i primi segni d\u2019affetto verso suo figlio, decide per il suo bene di affidarlo alle cure di Bree, poi parte via per il college il mattino successivo. Carlos rompe definitivamente con Edie, cos\u00ec come fa Gabrielle con Victor lasciandogli un messaggio in segreteria che per\u00f2 viene intercettato da Milton, padre dell\u2019uomo, che alletta Gabrielle con un assegno sostanzioso per convincerla a restare col figlio; Victor si professa addirittura pronto a rinunciare alla sua candidatura a governatore pur di non perdere Gabrielle, ma Edie, dopo aver scoperto che Carlos ha spostato i suoi soldi su di un altro conto segreto, visita Victor e gli esibisce le fotografie che raffigurano Gabrielle e Carlos insieme. Lynette prende sul personale l\u2019apparizione di un opossum nel suo giardino, che rappresenta per lei il cancro con cui sta lottando, ma una serata, Lynette riceve finalmente una meravigliosa notizia: \u00e8 guarita.\nMai giudicare un libro dalla copertina.\nTrama.\nDurante una cena con Susan e Mike, Bree trova uno stupefacente che le fa ipotizzare che Mike si stia drogando, cos\u00ec mette in guardia Susan, che ne parla col marito, il quale si giustifica dicendo che era l\u2019ultima pillola rimastagli per il suo dolore derivante dall'incidente d'auto di un anno prima. Tuttavia, Susan scova un\u2019intera scorta di pasticche, e Mike stavolta promette di chiudere con questa storia, ma in nottata recupera le pastiglie precedentemente gettate via. Nel frattempo, ora che si \u00e8 rimessa, Lynette non intende pi\u00f9 ospitare Stella in casa, per cui si rivolge alle sue due sorelle minori, Lucy e Lydia, che invece non hanno alcun interesse nel badare alla madre, perci\u00f2 Lynette s\u2019infuria con loro e decide di riprendersi Stella, ma questi scappa con un taxi. Bree e Orson battezzano il loro figlioletto Benjamin, ma litigano perch\u00e9 Bree vorrebbe fargli eseguire una circoncisione, diversamente da Orson. Bree riesce ad averla vinta, facendo per\u00f2 sentire Orson escluso dalla famiglia. Intanto, Victor propone una gita in alto mare con solamente Gabrielle, ma quando Carlos l\u2019allerta che Victor \u00e8 a conoscenza della loro relazione, Gabrielle si preoccupa che il marito voglia farle del male e, fraintendendo una sua mossa, lo scaraventa in acqua. Sulla costa, Gabrielle si rincontra con Carlos, e insieme ripescano Victor, che assale Carlos armato di coltello, alche Gabrielle butta nuovamente il marito nell\u2019oceano, perdendo le sue tracce. Terrorizzati al pensiero che Victor possa essere morto, Gabrielle e Carlos simulano una sorta di suicidio. Dylan \u00e8 risoluta a rintracciare suo padre ed affronta Katherine, che le spiega che l\u2019uomo la maltrattava perennemente e che \u00e8 solo per il suo benessere se non vuole che abbiano qualcosa a che fare con lui, cos\u00ec Dylan desiste dalla sua impresa. \nUn passato lontano.\nTrama.\nSusan accorda un incontro tra Julie e Barrett, un giovane studente di medicina con cui spera che la figlia stringa un rapporto, ignara per\u00f2 che Barrett sia lo spacciatore delle pasticche per Mike. Quest\u2019ultimo, preoccupato per Susan e Julie, accusa Barrett di essere un pusher, cos\u00ec il ragazzo viene cacciato di casa. Purtroppo, Mike, in crisi d\u2019astinenza, prega Adam di prescrivergli le pastiglie minacciandolo di riportare a Katherine della comparsa di Sylvia, una vecchia paziente di Adam ossessionata da lui, pertanto Adam, da parte sua, obbliga Orson a firmargli la ricetta usando l\u2019espediente del figlio di Danielle. Susan, comunque, trova un flacone di pillole nell\u2019auto di Mike. Intanto, Bree \u00e8 talmente presa da Benjamin che incomincia a trascurare Andrew, il quale decide di affittarsi un lugubre appartamento tutto per s\u00e9, ma dimostra alla madre di essere cambiato quando la perdona per averlo abbandonato 2 anni prima, esperienza che lo ha reso l\u2019uomo maturo di adesso. Lynette cerca in lungo e in largo Stella, perci\u00f2 ordisce un piano assieme al suo amorevole patrigno Glen, grazie al quale Stella viene ritrovata. Dalla conversazione che ne deriva, Lynette apprende che il motivo per cui Glen se ne and\u00f2 in passato non era perch\u00e9 Stella lo tradiva, bens\u00ec per la sua omosessualit\u00e0. Alla fine, Lynette risolve i problemi con Stella, che si stabilisce in casa di Glen. Nel frattempo, roso dal rincrescimento per quanto capitato a Victor, Carlos vorrebbe costituirsi alla polizia, ma Gabrielle glielo nega finch\u00e9 due agenti non la informano del ritrovamento di Victor, ricoverato all\u2019ospedale. Qui, Victor finge di aver dimenticato l\u2019incidente, ma una volta rimasto da solo con Gabrielle le rinfaccia di ricordarsi ogni cosa in tono minaccioso. \nQuando s'alza il vento.\nTrama.\nUn violento tornado sta per abbattersi su Fairview, e i residenti di Wisteria Lane si preparano a modo proprio al catastrofico evento che cambier\u00e0 per sempre le loro vite. Susan ammonisce Orson di non osare pi\u00f9 prescrivere delle pasticche a Mike, col quale avvia poi un\u2019ennesima discussione che culmina con Susan che cade da una rampa di scale e finisce all\u2019ospedale. Per fortuna, non ci sono stati aggravamenti sullo stato di salute del loro bambino, ma Susan lancia a Mike un ultimatum: o lei o le pillole. Mike sceglie dunque di ricoverarsi in una clinica di disintossicazione. Nel frattempo, Bree assiste alla scena di Katherine che sputa in faccia a Sylvia, cos\u00ec, impietosita dalla donna, le offre ospitalit\u00e0, ma Sylvia manifesta dei segni di squilibrio che la inducono a chiudersi nel bagno dove Bree, Orson e Benjamin avrebbero dovuto rifugiarsi dal tornado. Bree chiama in suo soccorso Katherine e Adam, ma Sylvia si rifiuta di uscire, cos\u00ec Bree, Orson, Katherine, Adam e il piccolo Benjamin trovano riparo in un\u2019altra stanza, dove la tensione sale alle stelle quando Katherine scopre dell\u2019effettivo tradimento di Adam con Sylvia, ragion per cui i due abbandonarono Chicago in seguito alla denuncia per molestie sessuali emessa da Sylvia. Quest'ultima viene infine risucchiata dalla tromba d'aria. Intanto, Gabrielle, dopo aver detto addio a Susan, Lynette e Bree, \u00e8 in procinto di lasciare Fairview con Carlos per sfuggire all\u2019ira di Victor. Tuttavia, Edie viene scambiata per Gabrielle dall\u2019uomo che doveva consegnare a Carlos i documenti su come riscuotere i soldi dal conto segreto, perci\u00f2 le donne si azzuffano per il possesso dei fogli, che vengono dispersi al vento. Gabrielle e Edie si rintanano poi in una botola di casa di Edie, e, temendo il peggio, si scusano a vicenda. Su pressione di Lynette, Karen accetta di dare alloggio alla famiglia Scavo nella sua cantina, ma la presenza del gatto di Ida, anch\u2019essa nascostasi dalla McCluskey, scatena una terribile allergia a Tom, quindi Lynette cerca di scacciare il micio. Karen esce di casa per ritrovare il gatto, seguita da Lynette, ma in quel momento stesso il tornado si schianta su Wisteria Lane, ed entrambe corrono verso l\u2019abitazione di Lynette. Frattanto, Victor, dimesso dall\u2019ospedale, ha un faccia a faccia con Carlos, ma durante la loro colluttazione, Victor muore trafitto da un asse di una palizzata, mentre Carlos viene colpito alla testa da una roccia. Finita la tempesta, Lynette e Karen, escono di casa illese ma troveranno un\u2019amara sorpresa: la casa di Karen dove Tom, Ida e i bambini si erano rifugiati \u00e8 stata completamente rasa al suolo.\nBenvenuti a Kanagawa.\nTrama.\nAll\u2019indomani del tornado che ha devastato Wisteria Lane, l\u2019attenzione di tutti \u00e8 posata sulla casa distrutta di Karen, con gli Scavo, tranne Lynette, e Ida sepolti sotto le macerie. Tom e i bambini ne escono illesi, ma sfortunatamente Ida non ce l\u2019ha fatta. Dopo aver scoperto da Parker come Ida si sia sacrificata per salvare la sua famiglia, Lynette si sente in colpa per non essersi mai preoccupata della donna quando era ancora in vita, perci\u00f2, insieme a Karen, onora la sua ultima volont\u00e0: spargere le ceneri di Ida in un campo da baseball. Nel frattempo, Bree, Orson e Benjamin, dato che la loro casa \u00e8 stata per met\u00e0 spazzata via dal tornado, vengono accolti da Susan e Julie, entusiaste che sia Bree ad occuparsi della casa con le sue manie di perfezione. Bree, per\u00f2, vuole al pi\u00f9 presto ritornare nella sua abitazione, perci\u00f2 combina un appuntamento galante tra Andrew e Walter, l\u2019unico appaltatore libero ma depresso per la rottura col fidanzato, nella speranza che il figlio possa convincerlo a sistemarle la casa. Tuttavia, Susan guasta l\u2019incontro per non doversi separarsi da Bree, la quale, capendo che l\u2019amica \u00e8 in pena per l\u2019assenza di Mike che \u00e8 in riabilitazione, decide di restare un altro po' di tempo da lei. Intanto, Gabrielle scopre che il testamento di Victor \u00e8 a nome del padre Milton, che non ha intenzione di sborsarle neanche un centesimo, e la donna cerca quindi di mettere le mani sulla copia dei documenti andata persa durante la tormenta, ma Al, il commercialista di Carlos, \u00e8 anch\u2019egli morto. Non avendo pi\u00f9 un soldo, Gabrielle confida nell\u2019amore di Carlos per riuscire a superare questa fase, ma Carlos nasconde a Gabrielle un fatto importante: il colpo subito dal tornado lo ha reso cieco. Nel contempo, Adam viene sfrattato da Katherine, non prima per\u00f2 di aver trovato e letto il biglietto scritto in punto di morte da zia Lilly, attraverso cui capisce che Katherine gli ha sempre mentito, dipingendo il suo ex marito come quello negativo, mentre \u00e8 stata \u201ccolpa sua\u201d. Katherine strappa e incenerisce la lettera, ma Dylan riesce a riesumare dei pezzetti e a leggerne il contenuto, rimanendone profondamente sconvolta.\nDomenica.\nTrama.\nDopo tutto quello che ha passato, tra il tumore e il tornado, Lynette ha bisogno di risposte sulla sua vita, cos\u00ec una domenica decide di iniziare a frequentare la comunit\u00e0 religiosa di stampo presbiteriano alla quale \u00e8 iscritta anche Bree. Lynette, per\u00f2, mette in imbarazzo Bree ponendo al reverendo delle domande fuori luogo, cosa che spinge Bree ad allontanarla dalla chiesa. Ferita, Lynette si converte al cattolicesimo, ma riesce a chiarire con Bree. Gabrielle, a distanza di sole due settimane dalla morte di Victor, si risposa repentinamente con Carlos, il quale ha ancora paura di confessarle che la sua cecit\u00e0 potrebbe essere irreversibile, ma ad ogni modo Gabrielle arriva alla verit\u00e0 e giura comunque amore eterno al marito. Nel frattempo, Susan viene aiutata finanziariamente dal suo giovane a aitante cugino fiscalista Tim. Un giorno, di ritorno dal centro di disintossicazione dove Mike \u00e8 in cura, Susan sorprende Tim a letto proprio con Katherine, e scopre che il ragazzo, gi\u00e0 all\u2019et\u00e0 di 16 anni, perse la sua verginit\u00e0 con la donna. Tim, oltretutto, dice a Susan che in passato scorse dalla finestra di casa sua Katherine e un uomo battibeccare furiosamente, fino a quando lei non lo colp\u00ec con un candelabro. Susan immagina si trattasse dell\u2019ex marito di Katherine, un tale di nome Wayne Davis, e sospetta che Katherine non abbia voglia di parlarne poich\u00e9 lo ha ucciso. Parallelamente, anche Dylan pensa la stessa cosa ora che ha estrapolato qualche informazione dalla lettera di zia Lilly, ma Adam, persuaso da Katherine, la rende partecipe del fatto che la madre non ha affatto ammazzato suo padre. \nCecit\u00e0.\nTrama.\nBree e Katherine mettono da parte le loro differenze per organizzare insieme il famoso Ballo della Fondazione, ma Bree continua a sforzarsi per riuscire ad andare d\u2019accordo con quella che valuta come una rivale. Intanto, Lynette e Tom scoprono che Rick, lo chef di cui Lynette si era innamorata, ha aperto un nuovo ristorante concorrente alla pizzeria Scavo. Tom, in balia di un attacco di rabbia, rompe una finestra del ristorante con un mattone, poi mente alla polizia e fa spergiurare anche Lynette. Successivamente, durante il Ballo della Fondazione, Lynette viene avvisata da Andrew che il locale di Rick \u00e8 stato incendiato, cos\u00ec la donna, notando Tom arrivare subito dopo la notizia, ritiene il marito colpevole. Nel frattempo, Gabrielle si capacita di com\u2019\u00e8 essere la moglie di un uomo non vedente ed incontra le prime difficolt\u00e0, ma almeno ne trova un vantaggio con un parcheggio apposito per disabili. Mike chiede perdono ad Orson per avergli fatto prescrivere le pillole come parte del suo programma di riabilitazione, ma Orson, logorato dal senso di colpa, inizia ad essere vittima di sonnambulismo, infatti, al suo ritiro dal Ballo della Fondazione, Julie sente la confessione di Orson sull\u2019incidente d\u2019auto di Mike.\nQuali regole?\nTrama.\nMike viene a sapere da Julie della rivelazione di Orson, cos\u00ec fronteggia l\u2019uomo, che ammette la propria colpa. Susan, aggiornata sul fatto, s\u2019imbestialisce e chiude ogni tipo di rapporto con Orson, coinvolgendo in parte anche Bree, che intanto si \u00e8 messa in affari con Katherine per un\u2019impresa di catering. Per volere di Mike, che si \u00e8 reso conto di quanto Orson ci stia male, Susan cerca il coraggio di perdonarlo, contrariamente a Bree, che decide di cacciarlo fuori di casa per averle sempre detto il falso. Nel frattempo, i sospetti di Lynette sull\u2019incendio doloso appiccato nel ristorante di Rick ricadono su Tom, che per\u00f2 ribadisce di non averne nulla a che fare; difatti, Lynette e Tom scopriranno che i veri responsabili dell\u2019incidente sono stati i gemelli Porter e Preston, preoccupati che Rick volesse portar via Lynette da loro. Gabrielle \u00e8 infastidita da Roxy, il cane col compito di aiutare Carlos a spostarsi meglio col quale non c\u2019\u00e8 molta simpatia. Gabrielle tenta di sbarazzarsene, con scarsi risultati. Frattanto, Dylan viene avvicinata da un poliziotto che dice di essere suo padre, Wayne Davis, il quale non nega di essere stato un marito violento con Katherine ma vuole almeno recuperare il legame con la figlia. Dylan accetta e i due cominciano a vedersi di nascosto mantenendo la cosa segreta a Katherine.\nPorte che si aprono.\nTrama.\nSusan si associa ad un corso preparto, dove rivede dopo molto tempo il suo ex marito Karl, restando di stucco nello scoprire che l\u2019uomo si \u00e8 sposato con una giovane ragazza in avanzato stato di gravidanza di nome Marisa. Susan cerca di apparire perfetta e indifferente alle consuete battutine acide di Karl, ma Mike, fregandosene delle opinioni altrui, non ha problemi a parlare del suo percorso di riabilitato. Nel frattempo, anche Lynette ha uno shock quando si raccapezza che Porter e Preston hanno incendiato il ristorante di Rick su istigazione di Kayla. Lynette \u00e8 volenterosa a portare Kayla da uno psicologo, ma la ragazzina la minaccia di denunciare i gemelli e dimostra di essere assai pi\u00f9 subdola e crudele del previsto nel momento in cui trascina Porter e Preston in un gioco pericoloso. Intanto, Bree raccomanda ad Orson di costituirsi alla polizia per il tentato omicidio di Mike (attuato dall\u2019uomo per coprire sua madre Gloria nella morte della sua amante Monique), ma Orson non vuol sentire ragioni. Edie ospita Orson da lei, fomentando in Bree dell\u2019agitazione; per l\u2019appunto, Edie e Orson si scambiano un bacio, con Bree che osserva a bocca aperta il tutto da una finestra. Gabrielle e Carlos mettono in affitto una stanza della loro immensa magione per racimolare soldi, e la nuova inquilina si chiama Ellie. Gabrielle, dopo aver notato un certo viavai di uomini dalla camera di Ellie, si convince che la donna sia una prostituta, cos\u00ec trama un piano con la collaborazione di Bob e Lee per svergognarla, ma Ellie svela di essere una semplice tatuatrice, malgrado in privato nasconda un segreto sulle sue vere attivit\u00e0. Dylan prosegue con i suoi incontri clandestini col padre Wayne, fino a che, una sera, Katherine non la pedina e giunge alla realt\u00e0 dei fatti. Tuttavia, sar\u00e0 poi Dylan a vuotare il sacco alla madre, perci\u00f2 Katherine acconsente che la figlia frequenti Wayne, senza prima averlo avvertito di essere ormai una donna diversa da quella che lui era solito malmenare.\nMamme.\nTrama.\nLa madre di Mike, Adele, raggiunge Wisteria Lane e sosta in casa di Susan e Mike. Nel tempo che trascorre da loro, Adele non fa che istruire Susan ad un comportamento pi\u00f9 competente. Esasperata, Susan prega Mike di cantargliene quattro ad Adele, ma improvvisamente entra in travaglio e viene scortata all\u2019ospedale, dove d\u00e0 alla luce il suo bambino. Lynette e Tom assumono un terapista per quietare il nervosismo insinuatosi nella loro famiglia, cos\u00ec lo psicologo suggerisce a Lynette di provare a stare maggior tempo in compagnia di Kayla. Purtroppo, la sfacciataggine e l\u2019arroganza di Kayla portano Lynette a schiaffeggiarla istintivamente in pubblico, perci\u00f2 la ragazzina telefona il terapista e accusa Lynette di averla picchiata. Intanto, dopo il bacio tra lei ed Orson, Bree dichiara guerra a Edie sabotando i suoi affari di lavoro. Nell\u2019appartamento di Orson, poco dopo, Edie trova un documento con su scritta tutta la storia a proposito dei genitori biologici di Benjamin, che Orson voleva utilizzare per un\u2019ipotetica lotta contro Bree in tribunale per la custodia del bambino. Edie adopera questo sordido dettaglio per tenere in pugno Bree, la quale, non vedendo altra via d\u2019uscita, racconta la verit\u00e0 alle sue amiche. Susan, Lynette, Bree e Gabrielle si scontrano dunque con la malvagit\u00e0 di Edie, che, ormai priva di affetti a Wisteria Lane, abbandona per sempre il quartiere. Nel frattempo, Gabrielle scopre casualmente del vero mestiere di Ellie, vale a dire una spacciatrice. Gabrielle e Carlos denunciano Ellie alla polizia, che per\u00f2 li esorta a comportarsi normalmente cos\u00ec da acciuffare Ellie in flagrante. Wayne e Dylan approfondiscono la loro relazione, quando Katherine sconvolge Wayne dicendogli che Dylan non \u00e8 sua figlia. L\u2019uomo, allora, verifica da s\u00e9 e capisce che Katherine aveva ragione, visto che Dylan non presenta sul suo braccio una cicatrice d'infanzia. \nL'importanza del nome.\nTrama.\nSusan e Mike sono indecisi sul nome da affibbiare al loro pargoletto: Mike vorrebbe chiamarlo Maynard, in onore di suo nonno appena deceduto, ma Susan, inizialmente, ne \u00e8 riluttante e cerca di cambiare all\u2019anagrafe il nome del neonato in Conner. Tuttavia, Susan si adegua al desiderio di Mike dopo aver sentito del grande uomo che fu suo nonno in vita. Nel frattempo, Kayla passa al livello successivo nella sua battaglia contro Lynette e si ustiona volontariamente il braccio colpevolizzando la matrigna. I servizi sociali entrano in azione, cos\u00ec Lynette viene arrestata per abuso di minori, mentre Tom, a malincuore, mette Kayla con le spalle al muro e scopre che dietro l\u2019incendio al ristorante di Rick e alle presunte violenze di Lynette c\u2019\u00e8 sempre stato il suo zampino. Lynette viene dunque scagionata dalle accuse, ma Tom, dovendo adesso scegliere tra la sua famiglia e Kayla, prende la decisione finale di spedire Kayla dai suoi nonni materni. Intanto, Bree stuzzica la gelosia di Orson uscendo a cena col Reverendo Green, nuovo pastore della chiesa che per\u00f2 tenta davvero di baciarla. Dinanzi ai rigetti di Bree, Green \u00e8 disposto a screditare il suo nome alla prossima messa, ma Orson glielo impedisce in un gesto eroico che, oltre a farlo andare all\u2019ospedale, permette a Bree di capire della bont\u00e0 del suo cuore. Gabrielle e Carlos lavorano in incognito con la polizia sul traffico di droga di Ellie, alla quale Gabrielle fa credere che abbia una storia segreta con un altro uomo pur di giustificare gli strani movimenti in casa. All\u2019ultimo minuto, Gabrielle, plagiata dal rimorso, spiega tutto a Ellie e lascia che scappi lontano dalla polizia. Frattanto, Wayne, avendo capito che Dylan non \u00e8 effettivamente sua figlia, stordisce e cattura Adam durante un concerto.\nLibera.\nTrama.\nDopo 14 anni dall\u2019ultima volta in cui si rec\u00f2 ad una stazione di polizia per sporgere denuncia verso i maltrattamenti di Wayne, Katherine ritorna alla centrale di Fairview col medesimo intento, ma ancora una volta non viene creduta giacch\u00e9 Davis \u00e8 un poliziotto molto stimato. L\u2019unica soluzione che si prospetta per Katherine \u00e8 dunque quella di sparire da Wisteria Lane, ma, prima di poterlo fare, la donna mette al corrente Dylan della verit\u00e0 che le ha sempre occultato e che turba talmente tanto la ragazza da farla fuggire via di casa disperata. Katherine pianta poi in asso Bree durante i preparativi per il matrimonio di Bob e Lee, i quali hanno diverse divergenze per quanto concerne le nozze. Tom, suo malgrado, viene trascinato nella lite della coppia quando cerca di dar loro dei consigli che peggiorano la situazione, ma Tom stesso riuscir\u00e0 ad equilibrare gli animi e a far comprendere ai novelli sposi quanto sia importante il matrimonio. Da ci\u00f2, Lynette sar\u00e0 grata al marito per esserle sempre stato accanto nei momenti pi\u00f9 bui della sua vita. Intanto, Julie viene ammessa all\u2019universit\u00e0 di Princeton, ma ha la possibilit\u00e0 di partire per un internato in sole due settimane. Susan, non ancora psicologicamente pronta a dividersi da Julie, vorrebbe trattenerla pi\u00f9 a lungo a casa, ma infine si arrende al fatto che sua figlia sta inesorabilmente crescendo e che prima o poi dovr\u00e0 avvenire il loro distacco. Ellie, in fuga dalla polizia, contatta Gabrielle per farsi recapitare un orsacchiotto dimenticato in casa Solis, ma Gabrielle scopre all\u2019interno del peluche una montagna di soldi. Gabrielle e Carlos decidono di conservare il denaro ed allertano la polizia in modo tale che frenino l\u2019arrivo di Ellie, che per\u00f2 riesce ugualmente ad intrufolarsi in casa e ad innescare una scaramuccia coi due coniugi. Ellie scappa a gambe levate con l\u2019intervento dei poliziotti. Nel frattempo, rincasata, Katherine s\u2019imbatte in Wayne, che ha da poco abbandonato Adam nel ripostiglio in cui lo stava torturando per farsi dire che fine avesse fatto la sua vera figlia. Katherine diventa ostaggio di Wayne, mentre Ellie si ripara proprio in casa Mayfair per sfuggire alla polizia, venendo tuttavia freddata con un colpo di proiettile da Wayne. Contemporaneamente, Bree, appiedata dalla sua macchina, che stava trasportando una statua di ghiaccio per il matrimonio di Bob e Lee, viene soccorsa da Orson, che richiede perdutamente e inutilmente il perdono della moglie per l\u2019incidente di Mike. Bree bussa alla porta di Katherine, ma finisce altres\u00ec sotto sequestro da Wayne, che minaccia di spararle qualora Katherine non gli riveler\u00e0 cosa \u00e8 capitato alla vera Dylan. Katherine, allora, spiega finalmente il segreto che ha nascosto per anni: la donna si ferm\u00f2 a Wisteria Lane da sua zia Lilly con la piccola Dylan, ma Wayne la rintracci\u00f2 e rivendic\u00f2 i suoi diritti sulla figlia, cos\u00ec Katherine gli sferr\u00f2 un colpo con un candelabro intimandogli di lasciarle stare; purtroppo, quella stessa notte, Katherine fu svegliata dalle grida di Lilly, che aveva appena scoperto il corpo senza vita di Dylan schiacciato da un armadio sul quale Katherine aveva depositato la bambola regalatale da Wayne; Katherine e Lilly, scosse e distrutte, dovettero per forza disfarsi del cadavere, altrimenti Katherine sarebbe stata quasi certamente accusata dell\u2019omicidio perch\u00e9 disposta a tutto pur di non concedere la custodia a Wayne, dopodich\u00e9 si diresse in un collegio rumeno dove adott\u00f2 una bambina simile alla sua Dylan che potesse impersonarne il ruolo. Wayne, capendo che sua figlia \u00e8 morta per colpa della negligenza di Katherine, \u00e8 sul punto di ucciderla, ma fortunatamente Adam, fintosi morto, si precipita lungo le transenne di Wisteria Lane, travolgendo anche il ricevimento nuziale di Bob e Lee, e disarma Wayne. Katherine, ciononostante, sa bene che fin quando Wayne sar\u00e0 in vita rappresenter\u00e0 un grave pericolo, perci\u00f2 gli spara, uccidendolo una volta per tutte. Bree concorda quindi con Susan, Lynette e Gabrielle una versione che esoneri Katherine dall\u2019accusa di omicidio, pertanto a Katherine viene riconosciuta la legittima difesa, e inoltre Dylan ritorna da lei per ringraziarla di essere stata sua madre. \nDa quel giorno sono passati ben 5 anni, e la vita delle casalinghe \u00e8 radicalmente modificata: Katherine, ora facente parte del gruppo, vive serenamente da single e viene avvisata da Dylan del suo imminente matrimonio; Gabrielle si \u00e8 trasformata in una comune donna di casa, ma soprattutto in madre di due pestifere bambine; Bree ha fatto strada nel campo imprenditoriale, divenendo una scrittrice di cucina, ed \u00e8 tuttora maritata con Orson; Lynette \u00e8 alle prese con le bravate dei suoi figli Porter e Preston, ormai adolescenti imbizzarriti; Susan, invece, \u00e8 fidanzata con un altro uomo, facendo presagire di aver divorziato da Mike. "}
{"id": "1290037", "revid": "124123", "url": "https://it.wikipedia.org/wiki?curid=1290037", "title": "Nati nel 1762", "text": ""}
{"id": "1290038", "revid": "124123", "url": "https://it.wikipedia.org/wiki?curid=1290038", "title": "Morti nel 1762", "text": ""}
{"id": "1290043", "revid": "124123", "url": "https://it.wikipedia.org/wiki?curid=1290043", "title": "Nati nel 1816", "text": ""}
{"id": "1290044", "revid": "124123", "url": "https://it.wikipedia.org/wiki?curid=1290044", "title": "Morti nel 1816", "text": ""}
{"id": "1290048", "revid": "1543377", "url": "https://it.wikipedia.org/wiki?curid=1290048", "title": "Gradi dell'esercito svizzero", "text": "Questa voce tratta dei gradi militari in uso nelle Esercito svizzero.\nTabella comparativa.\nAvvertenza: il codice NATO si riferisce ai gradi attualmente esistenti; per gli altri, la corrispondenza \u00e8 data a titolo esemplificativo.\nDefinizioni e insegne.\nGenerale.\nNell'Esercito svizzero, il grado di \"generale\" \u00e8 assegnato solamente in caso di guerra. La persona designata sar\u00e0 il comandante in capo dell'esercito svizzero.\nComando di Corpo.\nNell'esercito svizzero, il grado di comandante di corpo (abbreviato \"cdt c\") corrisponde a un alto ufficiale superiore (ufficiale generale). \u00c8 il grado pi\u00f9 alto in tempo di pace, in caso di guerra viene eletto un generale.\nAlti ufficiali.\nDivisionario\nNell'Esercito svizzero, il grado di divisionario (abbreviato div.) \u00e8 un alto ufficiale superiore (ufficiale generale) che comanda una divisione. \u00c8 subordinato al grado di comandante di corpo e superiore a quello di brigadiere.\nBrigadiere\nNell'esercito svizzero, il grado di \"brigadiere\" (abbreviato br) \u00e8 un alto ufficiale superiore (ufficiale generale).\nColonnello\nNell'esercito svizzero, il grado di \"colonnello\" (abbreviato col) \u00e8 un ufficiale superiore che comanda una piazza d'armi (un insieme di compagnie). Prima della riforma Esercito XXI, la funzione di comandante di reggimento (abbreviato rgt) era ricoperta da un colonnello.\nTenente Colonnello\nNell'esercito svizzero, il grado di \"tenente colonnello\" (abbreviato ten col) \u00e8 un ufficiale superiore che comanda un battaglione (circa 1.000 soldati).\nMaggiore\nNell'Esercito svizzero, il grado di maggiore (in lingua italiana e abbreviato magg.), in francese major in tedesco Major, \u00e8 il primo degli ufficiali superiori.\nUfficiali.\nUfficiale specialista\nNell'esercito svizzero, il grado di \"ufficiale specialista\" (abbreviato uff spec) \u00e8 assegnato a persone che esercitano una funzione speciale, quale:\nInoltre oltre ad aver questo grado ne riceve un altro (da capitano a colonnello).\nCapitano\nNell'esercito svizzero, il grado di \"capitano\" (abbreviato cap) \u00e8 un ufficiale che comanda una compagnia (batteria nel caso delle truppe di artiglieria). Certe volte pu\u00f2 pure essere ufficiale nello Stato Maggiore di un battaglione.\nIl furiere e il sergente maggiore capo (con la funzione di sergente maggiore di unit\u00e0) sono i suoi collaboratori diretti.\nPrimo tenente\nNell'esercito svizzero, il grado di \"primo tenente\" (abbreviato I ten) \u00e8 un ufficiale subalterno che ha qualche anno d'anzianit\u00e0 in pi\u00f9 del tenente. La promozione da tenente a primo tenente avviene quindi in modo automatico una volta fatti un certo numero di corsi di ripetizione e di giorni di servizio (salvo in caso di condanne penali che potrebbero bloccare l'avanzamento).\nIl primo tenente ha gli stessi compiti del tenente: capo sezione o ufficiale di compagnia. Il rimpiazzante del comandante di compagnia, in generale, \u00e8 un primo tenente.\nTenente\nNell'esercito svizzero, il grado di \"tenente\" (abbreviato ten) \u00e8 il primo grado degli ufficiali subalterni. Il suo compito, in generale, \u00e8 quello di capo sezione (comanda 20-40 soldati e qualche sergente). Ma talvolta pu\u00f2 assumere il ruolo di ufficiale di compagnia (cio\u00e8 aiuta il comandante di compagnia) o essere comandante di una centrale di trasporto di un battaglione. Il tenente in via straordinaria pu\u00f2 essere il rimpiazzante del comandante di compagnia, carica che normalmente spetta a un Primo tenente\nSottufficiali.\nAiutante Sottufficiale\nNell'esercito svizzero, il grado di \"Aiutante sottufficiale\" (abbreviato aiut suff) \u00e8 un sottufficiale superiore, che ha svolto la scuola per aiutanti. Svolge tra i suoi computi anche quello di capoclasse nelle scuole di avanzamento oppure quello di capo della sezione logistica.\nFuriere\nNell'esercito svizzero, il grado di \"furiere\" (abbreviato fur) \u00e8 un sottufficiale superiore, \u00e8 allo stesso livello del sergente maggiore capo, ed \u00e8 l'aiutante del comandante di compagnia (normalmente il capitano).\nIl furiere, anche definito \"contabile di truppa\", \u00e8 responsabile della tenuta della contabilit\u00e0 e della sussistenza.\nSergente maggiore capo\nNell'Esercito svizzero il grado di \"sergente maggiore capo\" (abbreviato sgtm capo) \u00e8 un sottufficiale superiore che esercita il ruolo di sergente maggiore d'unit\u00e0. \u00c8 allo stesso livello del furiere, ed \u00e8 l'aiutante del comandante di compagnia (normalmente il capitano).\nIl sergente maggiore capo \u00e8 responsabile del buon funzionamento della compagnia, si occupa del controllo degli effettivi, del materiale, delle munizioni, dell'accantonamento, del servizio sanitario e della disciplina. Per tutti questi motivi viene chiamato \"scherzosamente\" la mamma della compagnia.\nPrima della riforma dell'Esercito XXI (1\u00ba gennaio 2004) i sergenti maggiori capo erano semplicemente i sergenti maggiori.\nSergente maggiore\nNell'esercito svizzero, il grado di \"sergente maggiore\" (abbreviato sgtm) \u00e8 assegnato agli specialisti tecnici.\nPrima della riforma dell'Esercito XXI (1\u00ba gennaio 2004) i sergenti maggiori d'unit\u00e0 (gli attuali sergenti maggiori capo) avevano questo grado.\nSergente Capo\nNell'esercito svizzero, il grado di \"sergente capo\" (abbreviato sgt capo) \u00e8 attribuito nelle seguenti maniere:\nPrima della riforma dell'Esercito XXI (1\u00ba gennaio 2004) i sergenti avevano delle funzioni simili.\nSergente\nNell'esercito svizzero, il \"sergente\" (abbreviato sgt) \u00e8 il secondo grado dei sottufficiali e pu\u00f2 essere ottenuto nei seguenti modi:\nPrima della riforma dell'Esercito XXI (1\u00ba gennaio 2004) questo era il grado attribuito all'attuale sergente capo (cio\u00e8 a un rimpiazzante capo sezione) o a un sostituto sergente maggiore d'unit\u00e0 (l'attuale sergente maggiore capo).\nCaporale\nNell'Esercito svizzero, il caporale (abbreviato cpl), in francese \"caporal\" e in tedesco \"Korporal\", \u00e8 il primo grado militare dei sottufficiali. Ricevono questo grado solo degli specialisti tecnici, i quali possono essere stati scelti a causa della loro professione al di fuori dell'esercito e quindi conoscono niente o poco di condotta. Per questo i caporali ricevono una istruzione di condotta pi\u00f9 corta rispetto ai sottufficiali con il ruolo di capogruppo (i sergenti), per contro oltre all'istruzione tecnica ricevono anche la condotta umana.\nPrima della riforma dell'Esercito XXI (1\u00ba gennaio 2004) questo era il grado attribuito al capogruppo.\nTruppa.\nAppuntato capo\nAppuntato\nNell'esercito svizzero, il grado di \"appuntato\" (abbreviato app) \u00e8 attribuito in virt\u00f9 dell'articolo 58 dell\"'Ordinanza concernente gli obblighi militari\": \nPrecede il grado di appuntato capo. In pratica, gli appuntati sono soprattutto scelti tra i soldati che non hanno pi\u00f9 molti giorni di servizio.\nSoldato\nNell'esercito svizzero, il \"soldato\" (abbreviato sdt), \u00e8 il grado militare pi\u00f9 basso. Le reclute, una volta terminate le prime 13 settimane di scuola reclute, diventano soldati. In dipendenza del ruolo che hanno all'interno dell'esercito, i soldati vengono chiamati in differenti maniere (per esempio):\nRecluta\nTutti i cittadini svizzeri devono fare il servizio militare (scuola reclute), cominciando come reclute. Dopo 13 settimane essi ricevono il grado militare di soldato."}
{"id": "1290054", "revid": "306856", "url": "https://it.wikipedia.org/wiki?curid=1290054", "title": "0472", "text": "0472 \u00e8 il prefisso telefonico del distretto di Bressanone, appartenente al compartimento di Bolzano.\nIl distretto comprende la parte nord-occidentale della provincia autonoma di Bolzano. Confina con l'Austria a nord e con i distretti di Brunico (0474) a est, di Bolzano (0471) a sud e di Merano (0473) a ovest.\nAree locali e comuni.\nIl distretto di Bressanone comprende 18 comuni compresi in un'area locale, nata dall'aggregazione dei due preesistenti settori di Bressanone e Vipiteno: Brennero, Bressanone, Campo di Trens, Chiusa, Fortezza, Funes, Luson, Naz-Sciaves, Racines, Rio di Pusteria, Rodengo, Terento, Val di Vizze, Vandoies, Varna, Velturno, Villandro e Vipiteno."}
{"id": "1290056", "revid": "124123", "url": "https://it.wikipedia.org/wiki?curid=1290056", "title": "Nati nel 1967", "text": ""}
{"id": "1290057", "revid": "767487", "url": "https://it.wikipedia.org/wiki?curid=1290057", "title": "Carl Knowles", "text": "Carriera.\nHa vinto la medaglia d'oro con la nazionale di pallacanestro degli Stati Uniti alle Olimpiadi di Berlino 1936, giocando due partite."}
{"id": "1290058", "revid": "124123", "url": "https://it.wikipedia.org/wiki?curid=1290058", "title": "Morti nel 1967", "text": ""}
{"id": "1290065", "revid": "1086846", "url": "https://it.wikipedia.org/wiki?curid=1290065", "title": "Unione Calcio Sampdoria 1984-1985", "text": "Questa voce raccoglie le informazioni riguardanti lUnione Calcio Sampdoria nelle competizioni ufficiali della stagione 1984-1985.\nStagione.\nIl 1985 fu l'anno del primo storico trofeo doriano, la Coppa Italia: i blucerchiati di Eugenio Bersellini fecero loro la coppa sconfiggendo il Milan in entrambe le sfide, 1-0 a Milano e 2-1 a Genova. In campionato, la Sampdoria si classific\u00f2 quarta.\nMaglie e sponsor.\nLo sponsor tecnico per la stagione 1984-1985 \u00e8 Ennerre, mentre lo sponsor ufficiale \u00e8 Phonola."}
{"id": "1290073", "revid": "124123", "url": "https://it.wikipedia.org/wiki?curid=1290073", "title": "Nati nel 1455", "text": ""}
{"id": "1290074", "revid": "399", "url": "https://it.wikipedia.org/wiki?curid=1290074", "title": "Chiesa di San Giovanni Evangelista a Modanella", "text": ""}
{"id": "1290078", "revid": "1543377", "url": "https://it.wikipedia.org/wiki?curid=1290078", "title": "0474", "text": "0474 \u00e8 il prefisso telefonico del distretto di Brunico, appartenente al compartimento di Bolzano.\nIl distretto comprende la parte orientale della provincia autonoma di Bolzano. Confina con l'Austria a nord e a est e con i distretti di Pieve di Cadore (0435), di Cortina d'Ampezzo (0436) e di Bolzano (0471) a sud e di Bressanone (0472) a ovest.\nAree locali e comuni.\nIl distretto di Brunico comprende 21 comuni compresi in 1 area locale, nata dall'aggregazione dei 3 preesistenti settori di Brunico, Campo Tures e Dobbiaco: Braies, Brunico, Campo Tures, Chienes, Dobbiaco, Falzes, Gais, Marebbe, Monguelfo-Tesido, Perca, Predoi, Rasun Anterselva, San Candido, San Lorenzo di Sebato, San Martino in Badia, Selva dei Molini, Sesto, Valdaora, Valle Aurina, Valle di Casies e Villabassa."}
{"id": "1290079", "revid": "124123", "url": "https://it.wikipedia.org/wiki?curid=1290079", "title": "Nati nel 1532", "text": ""}
{"id": "1290080", "revid": "124123", "url": "https://it.wikipedia.org/wiki?curid=1290080", "title": "Morti nel 1532", "text": ""}
{"id": "1290086", "revid": "124123", "url": "https://it.wikipedia.org/wiki?curid=1290086", "title": "Nati nel 1925", "text": ""}
{"id": "1290089", "revid": "773636", "url": "https://it.wikipedia.org/wiki?curid=1290089", "title": "Chiesa della Compagnia di Santa Croce", "text": "La chiesa della Compagnia di Santa Croce \u00e8 un edificio sacro situato a Poggio Santa Cecilia, nel comune di Rapolano Terme.\nLa piccola e graziosa chiesa, oggi in cattivo stato e chiusa al culto, ha la facciata orientata in posizione opposta a quella della chiesa parrocchiale. \u00c8 di probabili origini cinquecentesche, come conferma la tela della fine del XVI secolo, forse di Alessandro Casolani (1552-1607), sull'altare maggiore (\"Sant'Elena e il miracolo di San Macario\").\nL'interno fu comunque ampiamente restaurato nell'Ottocento (1833): vi fu dipinta sulla parete destra la \"Storia di Ester e Assuero\", monocromo di Vincenzo Dei, fu costruita la cantoria, e fu dotato di nuovi arredi."}
{"id": "1290090", "revid": "124123", "url": "https://it.wikipedia.org/wiki?curid=1290090", "title": "Morti nel 1925", "text": ""}
{"id": "1290096", "revid": "124123", "url": "https://it.wikipedia.org/wiki?curid=1290096", "title": "Nati nel 1983", "text": ""}
{"id": "1290097", "revid": "1005847", "url": "https://it.wikipedia.org/wiki?curid=1290097", "title": "Morti nel 1983", "text": ""}
{"id": "1290098", "revid": "1543377", "url": "https://it.wikipedia.org/wiki?curid=1290098", "title": "Enter Shikari", "text": "Gli Enter Shikari sono un gruppo musicale britannico formatosi a St Albans, nell'Hertfordshire, nel 2003.\nTra gli artisti indipendenti pi\u00f9 popolari e di maggior successo nel Regno Unito e definito come uno tra i gruppi musicali pi\u00f9 innovatori ed energici dal vivo, sono anche considerati tra i principali contributori alla popolarit\u00e0 del genere electronicore grazie al loro album di debutto \"Take to the Skies\", che al suo interno unisce generi totalmente differenti quali metalcore e musica elettronica. A esso sono seguiti \"Common Dreads\" (2009), \"A Flash Flood of Colour\" (2012), \"The Mindsweep\" (2015), \"The Spark\" (2017) e \"Nothing Is True &amp; Everything Is Possible\" (2020), caratterizzati da un suono ancora pi\u00f9 sperimentale ma distaccato dal metalcore, accompagnati da vari album dal vivo, raccolte ed EP, tutti pubblicati con l'etichetta Ambush Reality, fondata dal gruppo stesso.\nGli Enter Shikari sono formati, sin dagli inizi, dal cantante, chitarrista e tastierista Roughton \"Rou\" Reynolds, dal chitarrista Liam \"Rory\" Clewlow, dal bassista Christopher \"Chris\" Batten e dal batterista Robert \"Rob\" Rolfe.\nStoria del gruppo.\nGli Hybrid e le prime demo (1999-2004).\nRou Reynolds e Chris Batten si conoscono all'et\u00e0 di 11 anni. Due anni dopo, nel 1999, formano con il compagno di scuola Rob Rolfe un gruppo hardcore punk chiamato \"Hybrid\", profondamente influenzato da Muse e Radiohead. Sotto questo nome pubblicano, nel 2002, un solo EP, autoprodotto e intitolato \"Commit No Nuisance\". Successivamente i tre decidono di indirizzare la propria musica su uno stile musicale diverso, e con il chitarrista Rory Clewlow creano un nuovo gruppo, ovvero gli Enter Shikari. Il nome \u00e8 preso dal nome di una barca, chiamata Shikari: affascinati anche dal significato della parola in s\u00e9 (cacciatore) e dal fatto che nessuno lo conoscesse (in un'intervista Rory Clewlow dichiara \"il che si adatt\u00f2 perfettamente anche al tipo di musica che volevamo fare\"), il quartetto sceglie di affiancare ad essa il termine \"Enter\" per dare un nome al gruppo.\nRou Reynolds, che negli Hybrid oltre a cantare suonava la chitarra, si sposta quindi su strumenti come tastiere e sintetizzatori per dare pi\u00f9 spazio all'elettronica nella musica del nuovo gruppo. Tra il 2003 e il 2004 pubblicano tre EP autoprodotti, promuovendoli da prima facendo da spalla nei tour ad altre band e successivamente organizzando dei propri spettacoli.\nLa notoriet\u00e0 e \"Take to the Skies\" (2005-2007).\nGli Enter Shikari cominciano quindi a ottenere un discreto successo di pubblico, guadagnandosi anche un posto al Download Festival senza aver ancora pubblicato un vero e proprio album. Ricevono proposte di contratto da diverse etichette nazionali, ma la band rifiuta ogni offerta, volendo continuare a pubblicare i propri dischi indipendentemente.\nNell'agosto del 2006 pubblicano il loro singolo d'esordio, intitolato \"Mothership\", su iTunes, mentre il 29 ottobre viene pubblicato il doppio lato A \"Sorry You're Not a Winner/OK Time for Plan B\". Neanche una settimana dopo il gruppo registra un tutto esaurito all'Astoria di Londra, risultando la seconda band indipendente nella storia a raggiungere tale risultato.\nNel marzo 2007 esce, sotto la loro etichetta Ambush Reality, il loro album di debutto \"Take to the Skies\". Il disco consacra il successo della band nel Regno Unito, e grazie ad esecoicevono importanti riconoscimenti quali \"miglior band metal dell'anno\" da \"NME\" e \"miglior band dal vivo\" e il premio all'indipendenza ai \"Kerrang! Awards\" 2007. Nella stessa edizione dei \"Kerrang! Awards\" ottengono anche altre tre candidature: \"miglior singolo\" per \"Sorry You're Not a Winner\", \"miglior album\" e \"miglior band britannica\". Ai \"NME Awards\" dello stesso anno, inoltre, vengono insigniti del premio \"John Peel\" per l'innovazione musicale. Oltre all'aver contribuito a portare al successo il genere electronicore, \"Take to the Skies\" \u00e8 stato anche il primo album di una band esordiente ad arrivare al quarto posto in classifica nel Regno Unito pur essendo stato pubblicato indipendentemente. Dopo essere sbarcata con una serie di tour sia in Giappone che in Nord America, la band riesce a pubblicare il suo album anche in tali paesi tramite, rispettivamente, la Hostess Entertainment e la Tiny Evil Records, quest'ultima appartenente all'Interscope Records. \"The Zone\", la prima raccolta della band, viene pubblicata il 12 novembre 2007.\n\"Common Dreads\" (2008-2010).\nNella prima met\u00e0 del 2008 gli Enter Shikari si dedicano a un'intensa serie di esibizioni dal vivo, anche se trovano il tempo, in primavera, di registrare un nuovo brano intitolato \"We Can Breathe in Space, They Just Don't Want Us to Escape\", pubblicato poi come singolo nel novembre successivo. Nell'ottobre 2008 cominciano invece le registrazioni per il secondo album di inediti. Finite le registrazioni nel febbraio 2009, l'album viene pubblicato il 15 giugno dello stesso anno con il titolo \"Common Dreads\". Pur non ottenendo lo stesso successo del disco precedente e ricevendo delle valutazioni miste, il disco segna la carriera della band in termini di stile musicale, adottando nuove influenze di generi come drum and bass e hip hop e mutando le tematiche delle loro canzoni, concentrandosi pi\u00f9 sui problemi che affliggono la societ\u00e0 piuttosto che su quelli personali. Dall'album vengono estratti solo due singoli, \"Juggernauts\" e \"No Sleep Tonight\", pubblicati rispettivamente a maggio e a luglio 2009 ed entrambi di discreto successo nel Regno Unito. In aggiunta, a giugno, viene pubblicato il primo album dal vivo del gruppo, \"Live at Milton Keynes\", che in seguito dar\u00e0 il via a una serie di album dal vivo pubblicati a cadenza annuale chiamata \"Bottleg Series\", sino al 2013 (con l'uscita di \"Live in the Barrowland\", quinto album della serie).\nNel febbraio 2010 viene pubblicata la seconda raccolta della band, \"Tribalism\", anticipata dal singolo \"Thumper\". Nella primavera di quell'anno partecipano alle registrazioni di \"Spirit in the System\", secondo album in studio del gruppo drum and bass/rock The Qemists, suonando insieme al trio nel singolo \"Take It Back\". A ottobre viene pubblicato un singolo inedito, intitolato \"Destabilise\". Successivamente, a inizio maggio 2011, la band parte per la Thailandia per registrare con Dan Weller (gi\u00e0 produttore di \"Destabilise\") il loro terzo album in studio. Nello stesso mese viene pubblicato \"Quelle Surprise\", un altro singolo inedito che per\u00f2, come il precedente, non far\u00e0 parte del nuovo album.\n\"A Flash Flood of Colour\" e \"Rat Race\" (2011-2013).\nNel giugno 2011 la band firma con la Hopeless Records, cos\u00ec da facilitare la distribuzione dei propri dischi negli Stati Uniti. Anticipato dai singoli \"Sssnakepit\" e \"Gandhi Mate, Gandhi\", entrambi pubblicati nell'ultimo quadrimestre del 2011, l'album \"A Flash Flood of Colour\" vede la luce nel panorama internazionale il 16 gennaio 2012. Come \"Take to the Skies\" quattro anni prima, anche \"A Flash Flood of Colour\" raggiunge la quarta posizione nel Regno Unito, ma classificandosi anche in altri paesi come gli Stati Uniti, dove raggiunge la 67\u00aa posizione vendendo oltre 6.000 copie durante la prima settimana di pubblicazione. Vince inoltre il premio come miglior album indipendente del 2012 agli AIM Awards. Gli altri singoli estratti dall'album sono stati \"Arguing with Thermometers\" e \"Warm Smiles Do Not Make You Welcome Here\".\nDopo un lungo tour internazionale in supporto all'ultimo album, all'inizio del 2013 tornano in studio per registrare delle nuove canzoni. I tre brani realizzati con il produttore Dan Weller (gi\u00e0 produttore di \"A Flash Flood of Colour\") vengono pubblicati, a partire da maggio sino a ottobre, come singoli indipendenti. \"The Paddington Frisk\", \"Radiate\" e \"Rat Race\" vengono poi raccolti e pubblicati, nel novembre 2013, in un EP intitolato \"Rat Race\".\n\"The Mindsweep\" (2014-2016).\nIl 2014 vede nuovamente la band negli studi di registrazione con Dan Weller per realizzare il loro quarto album in studio, \"The Mindsweep\", pubblicato il 19 gennaio 2015. Ad anticipare il disco viene prima pubblicato, nell'ottobre 2014, il singolo \"The Last Garrison\", seguito a inizio gennaio da \"Anaesthetist\".\nL'album ottiene un discreto successo nelle classifiche di Australia e dei principali paesi europei, arrivando in particolare al sesto posto della UK Albums Chart, due posizioni pi\u00f9 in basso del precedente \"A Flash Flood of Colour\", e viene acclamato dalla critica internazionale per la sua diversit\u00e0 stilistica e per i testi diretti.\nNell'aprile 2015 partecipano a \"Worship and Tributes\", compilation celebrativa dei 200 numeri della rivista \"Rock Sound\", con una loro reinterpretazione di \"Chop Suey!\" dei System of a Down, mentre a giugno sono presenti nella tracklist della raccolta di cover \"Ultimate Rock Heroes\" di \"Kerrang!\", con la loro rivisitazione di \"Know Your Enemy\" dei Rage Against the Machine. Entrambe le canzoni vengono poi inserite nell'EP \"Covers\".\nIl 30 ottobre viene pubblicato \"\", un album di remix contenente tutti i brani di \"The Mindsweep\" remixati da artisti dell'etichetta drum and bass Hospital Records.\nL'11 gennaio 2016 esce, a sorpresa, un nuovo singolo inedito intitolato \"Redshift\". Durante la seconda serie di tour primaverili del \"The Mindsweep Tour\" iniziato l'anno precedente vengono pubblicati, rispettivamente a febbraio e ad aprile, l'EP dal vivo \"Live &amp; Acoustic at Alexandra Palace\" e, esclusivamente per lo streaming su \"Deezer\", l'album dal vivo \"Live at Deezer\", registrato durante una sessione in studio a Parigi davanti a un pubblico ristretto. Il 9 ottobre 2016, come gi\u00e0 successo con \"Redshift\" a inizio anno, viene pubblicato senza alcun preavviso un altro singolo inedito, \"Hoodwinker\"; il 18 novembre 2016 esce invece in doppio CD e LP l'album dal vivo \"Live at Alexandra Palace\".\n\"The Spark\" (2017-2019).\nDa marzo sino a giugno 2017 il gruppo si imbarca nell\"'A Take to the Skies 10 Year Celebration\", una tourn\u00e9e in Nord America e in Europa in celebrazione del decimo anniversario di uscita del loro album di debutto, \"Take to the Skies\". Durante il corso del tour viene pubblicato a sorpresa il singolo \"Supercharge\", il primo degli Enter Shikari che vede la partecipazione di un'artista esterno, in questo caso il rapper britannico Big Narstie.\nIl 31 luglio 2017 viene mandato in onda in anteprima su BBC Radio 1, durante lo show di Annie Mac, il nuovo brano \"Live Outside\". Il singolo fa parte del quinto album in studio degli Enter Shikari, \"The Spark\", pubblicato il 22 settembre. Il disco viene prodotto, contrariamente agli ultimi due sempre prodotti da Dan Weller, da David Kosten. Il 12 settembre esce il secondo singolo estratto dall'album, \"Rabble Rouser\", seguito una settimana dopo da \"Undercover Agents\". Il 31 ottobre viene pubblicato come singolo anche \"The Sights\", accompagnato da un video ufficiale pubblicato in concomitanza dell'inizio dell\"'In Celebration of The Spark Tour\". Dopo i festival estivi, in inverno il gruppo si imbarca nel \"Stop the Clocks Tour\".\nIl 27 novembre vengono aperte le preordinazioni per due nuovi album dal vivo, \"\" e \"Live at Alexandra Palace 2\", che vengono entrambi pubblicati in doppio vinile, chiave USB e download digitale il 15 febbraio 2019.\nIl 13 agosto 2019 viene pubblicato come singolo, insieme a un video ufficiale, il brano \"Stop the Clocks\", gi\u00e0 suonato pi\u00f9 volte dalla band nel corso dell'omonimo tour ma mai pubblicato ufficialmente. L'uscita del singolo coincide anche con la fine della oltre decennale collaborazione con la PIAS Recordings, all'indomani della firma di un accordo discografico della band con l'etichetta indipendente di Londra So Recordings, attraverso la quale verr\u00e0 pubblicato il sesto album di inediti del gruppo, la cui scrittura inizia gi\u00e0 nell'estate di quell'anno durante il tour statunitense del gruppo; il disco verr\u00e0 prodotto, per la prima volta, dal frontman Rou Reynolds. Al termine del 2019, la rivista \"Rock Sound\" nomina gli Enter Shikari il miglior gruppo britannico dell'anno.\n\"Nothing Is True &amp; Everything Is Possible\" (2020-presente).\nIl 10 febbraio 2020 viene mandato in onda su BBC Radio 1, in anteprima, il singolo \"The Dreamer's Hotel\", estratto dal nuovo album in studio del gruppo. Il disco, intitolato \"Nothing Is True &amp; Everything Is Possible\", verr\u00e0 pubblicato il 17 aprile 2020 dalla Ambush Records e dalla So Recordings. Parlando del loro sesto album, il cantante, tastierista e produttore Rou Reynolds lo descrive come una combinazione di \u00abtutto ci\u00f2 che il gruppo ha prodotto negli anni precedenti\u00bb, e che la parola chiave del disco \u00e8 \u00abpossibilit\u00e0\u00bb. A marzo vengono pubblicati altri due singoli estratti dall'album, intitolati \"The King\" e \"T.I.N.A.\", e annunciate le date del tour in promozione all'album che inizier\u00e0 ad ottobre, a causa del blocco di tutti gli eventi dal vivo in seguito alla pandemia di COVID-19. L'intero tour \u00e8 stato poi definitivamente posticipato, durante l'estate, al 2021. Un altro brano, il primo della tracklist, dal titolo \"The Great Unknown\", viene pubblicato in anteprima sui principali servizi streaming l'8 aprile 2020. Il giorno precedente all'uscita di \"Nothing Is True &amp; Everything Is Possible\" viene trasmesso in anteprima radiofonica su BBC Radio 1 il quarto singolo \"Satellites\".\nL'album segna un ritorno a sonorit\u00e0 pi\u00f9 dure e pi\u00f9 vicine alla musica da rave rispetto al precedente \"The Spark\", pur essendo presenti alcuni pezzi prettamente orchestrali o vicini al jazz, e discostandosi dalle tematiche trattate, pi\u00f9 intime e introverse, del suo predecessore. \u00c8 inoltre il primo album del gruppo a raggiungere il podio della classifica britannica degli album, debuttando direttamente al secondo posto.\nIl 3 luglio 2020 viene pubblicato, nel solo formato digitale, l'album dal vivo \"\"; il profitto delle vendite viene interamente devoluto in beneficenza allo staff che si sarebbe dovuto occupare della tourn\u00e9e degli Enter Shikari di quell'anno, cancellata a causa della pandemia. Una nuova tourn\u00e9e europea viene comunque ufficialmente annunciata nel marzo 2021, con date previste per dicembre 2021 e febbraio 2022.\nA partire dalla stagione 2020-2021, gli Enter Shikari sono sponsor ufficiale della squadra di calcio della loro citt\u00e0, il St Albans City Football Club, con il loro logo esposto sul fronte di entrambe le maglie di casa e trasferta.\nNell'aprile 2021 viene pubblicata, a sorpresa, la raccolta \"Moratorium (Broadcasts from the Interruption)\", contenente esibizioni dal vivo registrate presso le abitazioni dei componenti del gruppo durante e dopo le diverse fasi di lockdown a causa della pandemia di COVID-19, gi\u00e0 rese disponibili per l'ascolto con i relativi video sul canale YouTube del gruppo nei mesi precedenti. Detto album uscir\u00e0 in formato fisico, con una nuova edizione di \"Nothing Is True &amp; Everything Is Possibile\", nel giugno 2021.\nStile musicale.\nIl particolare stile musicale degli Enter Shikari \u00e8 stato inizialmente definito come \"electronicore\", del quale sono considerati i principali pionieri. Uniscono a un sound tipico del post-hardcore (sottogenere del punk rock) con influenze metalcore, alternative metal e nu metal gli elementi tipici della musica trance e, dal secondo album \"Common Dreads\", del drum and bass, dell'industrial e del dubstep.\nA partire dal terzo album \"A Flash Flood of Colour\" gli Enter Shikari hanno cominciato a includere nella loro musica sonorit\u00e0 attribuibili al rock sperimentale e al post-rock, oltre a diverse influenze dub, grime e dance in aggiunte a quelle gi\u00e0 fatte loro nei primi due album; dall'album \"The Mindsweep\" il gruppo si \u00e8 anche cimentato regolarmente nella scrittura di pezzi comprendenti strumentazione della musica classica e del jazz. Spesso nei loro brani sono inoltre presenti parti rappate o parlate, oltre che scream e growl, dal cantante Rou Reynolds spesso utilizzati. \u00c8 pi\u00f9 di recente utilizzo, invece, l'uso del falsetto e del baritono da parte di quest'ultimo, con un esteso utilizzo della prima tecnica nel sesto album \"Nothing Is True &amp; Everything Is Possible\", presente quasi in ogni brano del disco.\nLa loro musica \u00e8 stata anche definita con termini inconsueti come \"dance metal\", \"rave metal\" e \"heavy drum and bass\", non sempre riconosciuti dalla band. Sono stati definiti dalla critica \u00abuno dei migliori gruppi britannici alternative rock dal vivo\u00bb e \u00abi re della trancecore\u00bb. Lodati per le energiche e spettacolari esibizioni dal vivo, nel 2017 sono stati considerati dal \"The Independent\" tra i maggiori innovatori contemporanei dei concerti in arena.\nI membri della band hanno indicato come loro principali influenze artisti quali The Prodigy, Rage Against the Machine, The Chemical Brothers, The Beatles, The Dillinger Escape Plan, Refused, The King Blues, Oasis, Radiohead, Sick of It All e David Bowie. Riguardo quest'ultimo, Rou Reynolds ha dichiarato che \u00abcome tante altre band, senza David Bowie e l'eredit\u00e0 che egli ha lasciato non saremmo qui\u00bb.\nIdeologia.\nI testi delle loro canzoni, scritti dal cantante Rou Reynolds, dal secondo album sono perlopi\u00f9 incentrate sui problemi a livello globale della popolazione contemporanea come la grande recessione, e la protesta contro l'attuale sistema politico, economico e sociale, valorizzando l'uguaglianza dei diritti, l'inutilit\u00e0 delle guerre e l'idea di una societ\u00e0 senza alcuna divisione linguistica e territoriale. Spesso tali temi sono esposti in un'ottica progressista.\nIn particolare, Rou Reynolds ha detto sui suoi testi:\nSempre lo stesso Reynolds asserisce che il messaggio principale che la band vuole trasmettere \u00e8: \"se basiamo le nostre vite sull'amore e l'unit\u00e0, non c'\u00e8 altro di cui doversi preoccupare\".\nDefiniti dai media una band \"politica\", gli Enter Shikari hanno dichiarato che non si rispecchiano in tale definizione e preferiscono termini come \"band attivista\" o \"socialmente conscia\".\nIconografia.\nPer due anni, dal 2009 (anno di uscita del secondo album in studio della band, \"Common Dreads\") al 2010, la band ha adottato come suo simbolo l'immagine di un leone rampante (liberamente ispirato a quello presente nello stemma reale del Regno Unito e simbolo di forza e coraggio), per poi utilizzare, a partire dal 2011, il simbolo di un triangolo rovesciato. Ci\u00f2 rappresenta l'opposizione alla classica rappresentazione piramidale delle classi sociali, che vede le classi pi\u00f9 povere (consistenti nella maggioranza delle persone nel mondo) rappresentate come la parte pi\u00f9 larga e pi\u00f9 in basso del triangolo e i pochi ricchi e potenti (che controllano quello che gli altri vedono e fanno nella vita di tutti i giorni) nella parte pi\u00f9 alta. Rou Reynolds ha dichiarato infatti che, a suo parere, \"il potere dovrebbe appartenere alla maggioranza delle persone, poich\u00e9 sono loro a sostenere l'intero triangolo\". Il simbolo \u00e8 stato poi modificato, dal 2013, con l'aggiunta di un cerchio a cui il triangolo \u00e8 sovrapposto (rappresentante il pianeta Terra), e nel 2016 con l'aggiunta di un ulteriore cerchio attorno ad esso. Coautore del logo del triangolo \u00e8, insieme agli Enter Shikari, il loro manager Ian Johnsen, della Thirty Media Management, societ\u00e0 con cui la band \u00e8 sotto contratto; Johnsen dichiara che nella sua ideazione ha pensato di omaggiare il simbolo dei Crass. Tale simbolo non viene raffigurato in una colorazione predefinita ma cambia di colore a seconda del media per il quale o sul quale viene posto.\nProgetti paralleli.\nAmbush Reality.\nLa Ambush Reality \u00e8 un'etichetta discografica indipendente creata nel luglio 2006 dagli stessi Enter Shikari per pubblicare i loro dischi. Il 21 luglio 2014 hanno inoltre pubblicato un singolo della band hardcore Heck (precedentemente Baby Godzilla).\nSino al 2019, anno in cui il gruppo ha firmato un contratto discografico con l'etichetta indipendente londinese So Recordings, i dischi della Ambush Reality sono stati pubblicati in Europa sotto licenza della PIAS Recordings, mentre dal 2011 negli Stati Uniti d'America, in Giappone e in Australia \u00e8 supportata, rispettivamente, dalla Hopeless Records, dalla Hostess Entertainment e dalla Liberator Music. Precedentemente la band aveva un accordo con la Tiny Evil Recordings (appartenente alla Interscope Records) per le sue pubblicazioni negli Stati Uniti.\nAlter ego.\nI quattro membri della band realizzano anche musica drum and bass ed EDM con lo pseudonimo Shikari Sound System. Tramite il progetto, nato nel 2013, la band ha remixato e pubblicato ufficialmente i propri singoli \"Radiate\" e \"Live Outside\", \"Can You Feel My Heart\" dei Bring Me the Horizon, \"H.O.P.E.\" dei Bleach Blood, \"The Great Hardcore Swindle\" degli Heck, \"Elevate\" degli Hacktivist, \"Warning\" degli Air Dubai, \"The Wounded World\" degli As It Is e altri brani. Sempre dal 2013 gli Shikari Sound System organizzano ogni anno un congruo numero di DJ set in Inghilterra, durante i quali remixano sia brani degli Enter Shikari che quelli di altri artisti. Oltre a diversi \"teaser\", nel 2016 \u00e8 stato pubblicato sul sito ufficiale degli Enter Shikari anche un intero DJ set, messo in commercio con il titolo \"Sssheffield. 01Nov16\".\nJonny &amp; The Snipers \u00e8 invece il nome con il quale la band reinterpreta i propri brani in chiave jazz, liberamente ispirato al titolo del loro singolo del 2007 \"Jonny Sniper\". Nel 2011 realizzano una cover di \"Destabilise\", inserita nella lista tracce dei formati CD e digitale del successivo singolo \"Quelle Surprise\", mentre nel 2015 \u00e8 la volta di \"There's a Price on Your Head\", dall'album \"The Mindsweep\" dello stesso anno. Per entrambe le rivisitazioni sono stati pubblicati due video ufficiali.\nProgetti solisti.\nPrecedentemente chiamato Routron 5000 e, per breve tempo, Shark &amp; Blitz, Rout \u00e8 il progetto musicale da solista con il quale Rou Reynolds pubblica musica elettronica, principalmente dubstep e drum and bass. Oltre ai numerosi remix realizzati, tra i quali anche quelli di canzoni degli Enter Shikari pubblicati in singoli o edizioni speciali degli album del gruppo, Rout ha anche prodotto un album in studio e un EP di materiale inedito.\nAnche il batterista Rob Rolfe (sotto il nome Sgt. Rolfy) e il chitarrista Rory Clewlow (come Rory C) hanno realizzato musica elettronica sia dal vivo che in forma di remix di altri brani, alcuni dei quali inseriti nell'edizione speciale di \"A Flash Flood of Colour\".\nDopo la nascita degli Shikari Sound System tali progetti, compreso Rout, sono passati all'inattivit\u00e0.\nCollaborazioni.\nNel 2010 la band firma la sua prima collaborazione (a esclusione dei remix) con il trio britannico The Qemists nel singolo \"Take It Back\", estratto dal loro secondo album \"Spirit in the System\". Nonostante siano accreditati come \"Enter Shikari\" e tutti i quattro membri appaiano nel video ufficiale del brano, tuttavia, solo Rou Reynolds e Rory Clewlow hanno partecipato alle registrazioni del brano (Reynolds come voce solista e autore del testo e Clewlow come chitarrista).\nRou Reynolds ha invece partecipato come voce ospite ai brani \"Eavesdropper\" degli Stray from the Path (dall'album \"Subliminal Criminals\" del 2015) e \"Taken\" degli esordienti Hacktivist (dall'album \"Outside the Box\" del 2016). Entrambe le band hanno suonato con gli Enter Shikari come gruppo di supporto durante il \"The Mindsweep Tour\" nel corso del 2015."}
{"id": "1290100", "revid": "819238", "url": "https://it.wikipedia.org/wiki?curid=1290100", "title": "Ferrovia Colle Val d'Elsa - Poggibonsi", "text": ""}
{"id": "1290102", "revid": "1573940", "url": "https://it.wikipedia.org/wiki?curid=1290102", "title": "Ali ibn Hamm\u016bd", "text": "Origine.\nDi famiglia di etnia berbera.\nBiografia.\nFu nominato governatore di Ceuta, dopo il 1013, dal califfo Sulaym\u0101n ibn al-\u1e24akam, \"al-Musta\u02bf\u012bn\" e, approfittando dell'anarchia che si stava diffondendo nel regno, si prepar\u00f2 per diventare califfo: prima si impadron\u00ec di Tangeri, sempre in Maghreb, poi sbarc\u00f2 ad Algeciras, occupandola e si diresse su Malaga. Impossessatosi di Malaga marci\u00f2, col suo esercito di mercenari detti \"schiavi\", su Cordova, conquistandola il primo luglio 1016. Il califfo Sulaym\u0101n ibn al-\u1e24akam, \"al-Musta\u02bf\u012bn\" fu prima imprigionato e poi, saputo della morte del precedente califfo Hish\u0101m II ibn al-\u1e24akam, fu giustiziato, mediante decapitazione.\n\u2018Ali fu eletto califfo ed adott\u00f2 il titolo (\"laqab\") di al-Nasir li-din Allah (il difensore della religione di Dio). Inizialmente fu ben accetto dal popolo per il suo spirito di giustizia; ma sia per la sua eccessiva severit\u00e0 che per l'apparizione di un pretendente della famiglia degli Omayyadi, \u02bfAbd al-Ra\u1e25m\u0101n IV ibn Mu\u1e25ammad, la sua popolarit\u00e0 scem\u00f2 ben presto e si ebbero delle turbolenze che portarono al suo assassinio il 22 marzo 1018.\nAlla sua morte, mentre \u2018Abd al-Rahman IV veniva proclamato califfo dagli omayyadi, sorse un secondo pretendente, il fratello di \u2018Ali b. Hammud al-Nasir, al-Q\u0101sim al-Ma\u2019m\u016bn, governatore di Siviglia."}
{"id": "1290107", "revid": "773636", "url": "https://it.wikipedia.org/wiki?curid=1290107", "title": "Chiesa di San Pietro (Poggio Santa Cecilia)", "text": "La chiesa di San Pietro \u00e8 un edificio sacro situato a Poggio Santa Cecilia, nel comune di Rapolano Terme.\nStoria.\nCome attesta una lapide all'ingresso, vi fu trasferita nel 1798 la parrocchia dell'antica chiesa di Santa Maria in Ferrata, nei pressi del castello. La facciata \u00e8 classicheggiante, con paraste laterali e portale in pietra a timpano triangolare coronato dallo stemma di Pietro Buoninsegni del 1690, che attesta il patronato della famiglia.\nDescrizione.\nL'interno, ad un'unica navata con tre altari, \u00e8 stato completamente ristrutturato nel XIX secolo. Infatti agli anni Venti del XIX secolo risale l'esecuzione dell'altar maggiore in stucco, della cantoria, dei dipinti murali a tempera con soggetti sacri di Vincenzo Dei, che sono stati parzialmente sostituiti nella zona presbiteriale con dipinti murali di P. Sorio, datati 1943."}
{"id": "1290111", "revid": "124123", "url": "https://it.wikipedia.org/wiki?curid=1290111", "title": "Nati nel 1672", "text": ""}
{"id": "1290112", "revid": "131358", "url": "https://it.wikipedia.org/wiki?curid=1290112", "title": "Rafa Benitez", "text": ""}
{"id": "1290113", "revid": "848247", "url": "https://it.wikipedia.org/wiki?curid=1290113", "title": "Interbau 57", "text": "L'Esposizione specializzata Interbau 57 (\"Internationale Bauausstellung\" o \"Mostra internazionale dell'edilizia\") fu un grande evento espositivo di architettura che si tenne a Berlino Ovest nel 1957.\nPer l'occasione vennero realizzate le seguenti opere:\nLa manifestazione venne ripetuta nel 1984, con il nome di IBA 84."}
{"id": "1290114", "revid": "124123", "url": "https://it.wikipedia.org/wiki?curid=1290114", "title": "Morti nel 1672", "text": ""}
{"id": "1290115", "revid": "1243", "url": "https://it.wikipedia.org/wiki?curid=1290115", "title": "Ferrovia Turistica Camuna", "text": ""}
{"id": "1290116", "revid": "1543377", "url": "https://it.wikipedia.org/wiki?curid=1290116", "title": "Frank Lubin", "text": "\u00c8 stato titolare sia della nazionale di pallacanestro statunitense sia di quella lituana, vincendo un torneo olimpico e un europeo: \u00e8 considerato il \"nonno del basket lituano\".\nBiografia.\nGiovent\u00f9 e high school.\nNato nel quartiere di Belvedere a Los Angeles, la sua famiglia si era rifugiata prima a Boston poi in California per scappare dalla guerra in Lituania. Aveva tre fratelli e due sorelle e suo padre lavorava come sarto per mantenere l'intera famiglia. Lubin inizi\u00f2 ad interessarsi allo sport in chiesa, dove giocava a basket in un playground.\nQuando era alla Lincoln High School, la sua veloce crescita (da 182 a 198 cm) attir\u00f2 l'attenzione di un ragazzo della squadra di basket, che gli chiese di giocare come centro nella squadra. Lubin prefer\u00ec per\u00f2 gareggiare nell'atletica leggera, ottenendo dei buoni risultati nel salto con l'asta. Solo nell'ultimo anno fece parte, come guardia, dell\"'all-city team\". Nel 1927 si diplom\u00f2 e si iscrisse all'Universit\u00e0 della California.\nUCLA.\nI suoi genitori avevano deciso che solo uno dei loro figli sarebbe potuto andare al \"college\": Frank fu scelto e cos\u00ec pot\u00e9 continuare a studiare, mentre i fratelli iniziarono a lavorare per poter aiutare la famiglia. All'UCLA Lubin pratic\u00f2 quasi tutti gli sport. L'allenatore della squadra olimpica di nuoto gli promise che se fosse entrato in squadra ne avrebbe fatto un campione di dorso: Lubin per\u00f2 prefer\u00ec la squadra di pallacanestro. Intanto, era arrivato all'altezza di 2,01 m.\nTra i compagni, il californiano conobbe Dick Linthicum, Sam Balter, Carl Knowles e Carl Shy. L'allenatore era Pierce Works, un avvocato che sapeva ben poco di pallacanestro: gli unici insegnamenti che diede alla sua squadra furono quelli di passarsi la palla finch\u00e9 qualcuno non fosse in grado di tirare. Nel 1931, suo ultimo anno all'UCLA prima della laurea, Lubin fu scelto nella seconda \"All-Coast basketball team\".\nDopo la laurea.\nLasciata l'UCLA, Lubin and\u00f2 a Berkeley per studiare legge, ma non abbandon\u00f2 la pallacanestro. Si un\u00ec ai Pasadena Majors, squadra dell'Amateur Athletic Union che giunse ai quarti di finale del campionato nazionale, disputatosi a Kansas City. Nel 1932 Knowles, che aveva conosciuto all'UCLA, lo invit\u00f2 ad unirsi all'Olympic Club di San Francisco. Il lituano continu\u00f2 a studiare, ma raggiunse l'amico e insieme condussero la squadra al titolo della California Settentrionale e ai quarti del campionato nazionale dell'AAU.\nNel 1933 il padre perse il lavoro e, malgrado lavorasse in uno studio di avvocati, Frank non riusc\u00ec a proseguire gli studi. Torn\u00f2 cos\u00ec a casa, dove un truccatore degli Universal Studios gli offr\u00ec un lavoro e un posto nella squadra di pallacanestro. L\u00ec Lubin si raffin\u00f2 nel ruolo di pivot. Conobbe Charlie Hyatt, uno dei migliori giocatori del periodo, che gli present\u00f2 un amico di Chicago che lo aiut\u00f2 nell'imparare come giocare nel nuovo ruolo.\nAgli Universal Studios.\nNella nuova squadra l'allenatore era Jack Pierce, che faceva il truccatore. Per alcuni anni la squadra gioc\u00f2 in tornei locali. Le squadre pi\u00f9 forti potevano andare a disputare le finali dell'AAU a Denver e nel 1936 l'Universal Studios si qualific\u00f2. Pierce non pot\u00e9 seguire la squadra, cos\u00ec mand\u00f2 James Needles. Lubin e compagni giunsero alla finale, ma la persero di tredici punti contro i McPherson Globe Oilers.\nQuesto traguardo consent\u00ec alle due squadre finaliste di sfidare le migliori dell'YMCA e dei college in un torneo a New York per decidere quale squadra avrebbe rappresentato gli Stati Uniti alle Olimpiadi di Berlino. L'Universal Studios arriv\u00f2 in finale e sconfisse i McPherson, prendendosi la rivincita del torneo AAU. Alle Olimpiadi andarono quindi i sette giocatori vincitori del torneo, sei provenienti dai McPherson e uno dall'Universit\u00e0 di Washington.\nLe Olimpiadi 1936.\nLa squadra, senza sponsor, dovette disputare varie gare per reperire i fondi necessari per la partenza. Alla prima gara, perse contro una selezione di all stars, suscitando molte polemiche. Si disputarono altri incontri prima della partenza, in nave. Malgrado gli ottimi impianti di cui era dotata Berlino, il torneo olimpico di basket si disput\u00f2 all'aperto.\nLa nazionale super\u00f2 per forfait la Spagna, l'Estonia 52-28, le Filippine 56-23, il Messico 25-10 in semifinale. La finale si gioc\u00f2 sotto la pioggia battente. Gli Stati Uniti vinsero anche contro il Canada, 19-8, conquistando la medaglia d'oro.\nIl viaggio in Lituania.\nLubin era arrivato in Germania con il padre, la moglie e la cognata e con loro and\u00f2 successivamente a visitare la Lituania, sua terra d'origine. L\u00ec furono accolti molto bene, conobbero il Presidente della Lituania, Antanas Smetona, e pianificarono anche un viaggio per andare a trovare la famiglia del padre. Il treno su cui viaggiavano, per\u00f2, deragli\u00f2 e la cognata di Lubin si frattur\u00f2 una gamba. Dovettero cos\u00ec fermarsi tre mesi e mezzo a Kaunas.\nIl padre torn\u00f2 negli USA, Frank rimase in Lituania con la moglie e la cognata per altri tre mesi. Gli offrirono anche di allenare dei ragazzi locali, che prepar\u00f2 cos\u00ec bene che insieme riuscirono a battere i campioni in carica dei Latvians. L'impresa colp\u00ec la federazione lituana, che gli chiese di rimanere. Al rifiuto di Lubin, gli propose di tornare per gli Europei e il giocatore statunitense promise di pensarci.\nGli Europei.\nTornato negli Stati Uniti, rimase l\u00ec appena un anno. Il padre e una lettera dal governo lituano lo convinsero a ripartire per l'Europa nel 1938. Con la moglie allen\u00f2 i giovani lituani per un anno, poi si occup\u00f2 di scegliere i quattordici giocatori che avrebbero rappresentato la Lituania agli Europei 1939, disputati in casa. Lubin scelse anche alcuni atleti lituano-americani, tra cui Phil Krause, fratello di Moose, che aveva portato lo stile degli Harlem Globetrotters nel paese baltico.\nLa Lituania vinse tutte le sette partite del girone, conquistando il suo secondo europeo consecutivo, dopo quello del 1937. La squadra era composta da Feliksas Kriau\u010di\u016bnas (Krause, con il nome in lituano), Leonas Baltr\u016bnas, Zenonas Puzinauskas, Art\u016bras Andrulis, Pranas Ma\u017eeika, Leonas Petrauskas, Eugenijus Nikolskis, Vytautas Norkus, Jurgis Jurg\u0117la, Mindaugas \u0160li\u016bpas, Vytautas Budri\u016bnas, Art\u016bras Cenfeldas, Vytautas Les\u010dinskas, Mykolas Ruzgys.\nLa guerra.\nNel 1939, con i venti di guerra provenienti dalla Cecoslovacchia, Lubin e la moglie riuscirono a tornare in Germania prima dell'occupazione della Polonia e a tornare senza problemi in patria. Il cestista non trov\u00f2 pi\u00f9 il suo vecchio lavoro all'Universal Studios, ma fu assunto dalla Twentieth Century Fox. Con la squadra di pallacanestro dello studio cinematografico, nel 1941, vinse il titolo nazionale AAU. Della squadra facevano parte anche i campioni olimpici Knowles e Art Mollner.\nNello stesso anno, per\u00f2, Lubin fu chiamato alle armi. Nel 1942 si arruol\u00f2 nell'Air Force, lavorando nel March Field. L\u00ec incontr\u00f2 l'altro olimpionico Joe Fortenberry, con cui organizz\u00f2 dei tornei di basket per tenere impegnati i militari della base. Due anni e mezzo dopo, Lubin pot\u00e9 tornare a giocare nei campionati dell'AAU per la 20th Century Fox, ma con l'avvento del professionismo la squadra perse molti giocatori. Gi\u00e0 nel 1955 nessuno voleva pi\u00f9 giocare senza essere pagato.\nIl ritiro.\nLubin continu\u00f2 a giocare fino ad oltre cinquant'anni, con la YMCA Hollywood. Si decise a smettere solo quando i ragazzi pi\u00f9 giovani che giocavano con lui lo salutavano dicendogli che loro padre si ricordava di quando giocavano insieme. And\u00f2 in pensione nel 1967 in seguito ad un infortunio sul lavoro, cadendo dalle scale.\nLubin pot\u00e9 quindi dedicarsi alla famiglia. La moglie era stata una giocatrice delle Wichita Thurstons, con cui si era conosciuto a Denver nel 1931 e si era sposato nel 1935. Da lei ha avuto due figli, un maschio e una femmina.\nNel 1984 il comitato olimpico lo ingaggi\u00f2 per una campagna di pubblicizzazione del torneo olimpico ai giochi di Los Angeles 1984. Lubin \u00e8 morto nel 1999, ad ottantanove anni d'et\u00e0."}
{"id": "1290126", "revid": "124123", "url": "https://it.wikipedia.org/wiki?curid=1290126", "title": "Nati nel 1747", "text": ""}
{"id": "1290129", "revid": "253269", "url": "https://it.wikipedia.org/wiki?curid=1290129", "title": "Brett Halliday", "text": "Biografia.\nAltri suoi pseudonimi sono: Asa Baker, Mathew Blood, Kathryn Culver, Don Davis, Hal Debrett, Anthony Scott, Anderson Wayne. Nei suoi gialli appare sempre il detective privato Mike Shayne. Nel 1958, Dresser cess\u00f2 di scrivere come \"Brett Halliday\", ma la Dell Publishing continu\u00f2 a pubblicare con lo stesso pseudonimo attraverso ghostwriters, tra cui Bill Pronzini e Robert Terrall.\nNel 1945 a New York, assieme a Clayton Rawson, Anthony Boucher e Lawrence Treat, fond\u00f2 il premio Mystery Writers of America, conferito agli scrittori del genere mistery, horror e thriller."}
{"id": "1290130", "revid": "124279158", "url": "https://it.wikipedia.org/wiki?curid=1290130", "title": "4x4 (album)", "text": "4x4 \u00e8 il secondo album dei Gemelli DiVersi pubblicato il 3 novembre 2000.\nI singoli estratti sono \"Musica\", \"Chi sei adesso\" e \"Anima gemella\" in collaborazione con Eros Ramazzotti.\nLa canzone \"In volo\" \u00e8 dedicata ad un loro amico scomparso qualche anno prima dell'uscita dell'album."}
{"id": "1290135", "revid": "124123", "url": "https://it.wikipedia.org/wiki?curid=1290135", "title": "Nati nel 1557", "text": ""}
{"id": "1290137", "revid": "124123", "url": "https://it.wikipedia.org/wiki?curid=1290137", "title": "Morti nel 1557", "text": ""}
{"id": "1290138", "revid": "1086846", "url": "https://it.wikipedia.org/wiki?curid=1290138", "title": "Unione Calcio Sampdoria 1985-1986", "text": "Questa voce raccoglie le informazioni riguardanti l'Unione Calcio Sampdoria nelle competizioni ufficiali della stagione 1985-1986.\nStagione.\nNella stagione 1985-1986 la Sampdoria dopo avere messo in bacheca il suo primo trofeo, grazie alla vittoria della Coppa Italia nella stagione scorsa, con il presidente Paolo Mantovani conferma mister Eugenio Bersellini e buona parte della rosa. Unica cessione di peso quella di Alessandro Renica ceduto al Napoli. Mentre Francesco Casagrande ed Evaristo Beccalossi se ne vanno senza rimpianti. Tre gli inserimenti in una rosa gi\u00e0 equilibrata che deve anche affrontare la Coppa delle Coppe, il sardo Gianfranco Matteoli arrivato dal Como, il mediano Fabio Aselli prelevato dal Parma e la punta Giuseppe Lorenzo giunto dal Catanzaro.\nLa stagione parte bene con la promozione agli ottavi di Coppa Italia, ottenuta vincendo il terzo girone di qualificazione. In campionato le cose vanno meno bene, soprattutto in trasferta. In Coppa delle Coppe la Samp elimina al primo turno i greci del Larissa, poi dall'urna esce il terribile Benfica, che a Lisbona ipoteca il passaggio del turno vincendo (2-0), a Marassi i blucerchiati trovano solo un goal realizzato dal neoentrato Lorenzo, senza pi\u00f9 trovare il raddoppio che avrebbe portato ai supplementari, finisce cos\u00ec l'esperienza europea.\nIl campionato ha riservato poche soddisfazioni, con 27 punti arriva un deludente 11\u00ba posto, mentre in Coppa Italia la Sampdoria ha sfiorato il bis della stagione scorsa. Negli Ottavi di finale ha superato il Lanerossi Vicenza, nei quarti di finale supera il Torino, in Semifinale prevale sul Como, dopo aver pareggiato (1-1) a Marassi, a Como arriva lo stesso punteggio, e si va ai supplementari, il Como si porta in vantaggio, poi accadono pesanti intemperanze del pubblico, che costringono l'arbitro a sospendere l'incontro, arriva lo (0-2) a tavolino che porta la Sampdoria in finale, lo scorso anno vinta contro il Milan, quest'anno persa con la Roma, la Sampdoria vince (2-1) a Genova, mentre all'Olimpico si impone la Roma (2-0) con il sigillo finale di Toninho Cerezo ormai prossimo a trasferirsi alla corte di Paolo Mantovani.\nMaglie e sponsor.\nLo sponsor tecnico per la stagione 1985-1986 fu Ennerre, mentre lo sponsor ufficiale fu Phonola.\nOrganigramma societario.\nArea direttiva\nArea tecnica e sanitaria"}
{"id": "1290141", "revid": "124123", "url": "https://it.wikipedia.org/wiki?curid=1290141", "title": "Nati nel 1585", "text": ""}
{"id": "1290142", "revid": "124123", "url": "https://it.wikipedia.org/wiki?curid=1290142", "title": "Morti nel 1585", "text": ""}
{"id": "1290143", "revid": "767487", "url": "https://it.wikipedia.org/wiki?curid=1290143", "title": "Gemelli DiVersi (album)", "text": "Gemelli DiVersi \u00e8 il primo album dell'omonimo gruppo, pubblicato il 28 agosto 1998.\nIl primo singolo della band \u00e8 \"Un attimo ancora\", cover della famosa canzone dei Pooh \"Dammi solo un minuto\", che si avvale della voce di Jenny B."}
{"id": "1290144", "revid": "300067", "url": "https://it.wikipedia.org/wiki?curid=1290144", "title": "Art Mollner", "text": "Carriera.\nHa vinto la medaglia d'oro con la nazionale di pallacanestro degli Stati Uniti alle Olimpiadi di Berlino 1936, giocando due gare."}
{"id": "1290145", "revid": "767487", "url": "https://it.wikipedia.org/wiki?curid=1290145", "title": "Flicka - Uno spirito libero", "text": "Flicka - Uno spirito libero (\"Flicka\") \u00e8 un film del 2006 diretto da Michael Mayer con Alison Lohman.\nIl film \u00e8 basato sul romanzo per bambini del 1941 \"My Friend Flicka\" di Mary O'Hara, il romanzo \u00e8 gi\u00e0 stato adattato per il cinema nel 1943 da Harold D. Schuster. Nel 2010 \u00e8 stato realizzato un primo sequel direct-to-video intitolato \"Flicka 2 - Amiche per sempre\", e nel 2012 un ulteriore capitolo direct-to-video dal titolo \"Flicka 3 - Cavallo vincente\".\nTrama.\nKaty McLaughlin \u00e8 una studentessa sedicenne che ritorna nel Wyoming, dove si trova il ranch di famiglia. Il padre \u00e8 infatti un allevatore di cavalli. Katy vorrebbe gestire il ranch, ma il padre preferirebbe affidarlo all'altro figlio. Tuttavia Katy \u00e8 una ragazza testarda e si ribella alle tradizioni che il padre cerca di inculcarle. Durante un'uscita a cavallo la ragazza viene attaccata da un puma, ma una mustang selvaggia la salva. Katy, impressionata dalla cavalla, decide cos\u00ec di volerla catturare. Nonostante la rabbia del padre per il gesto irresponsabile della figlia, egli lascia che la mustang rimanga al ranch. La ragazza chiama la cavalla Flicka, e decide di addestrarla per farne una cavalla da sella, anche perch\u00e9 vuole dimostrare al padre che ormai \u00e8 grande e sa assumersi le responsabilit\u00e0 di una persona matura.\nCos\u00ec ogni notte Katy esce di casa e arriva fino al recinto di Flicka cercando di sellarla, ma la cavalla si ribella tutte le volte causando a Katy solo graffi e sangue; ma una notte, inaspettatamente, Flicka viene sellata da Katy. Il padre, che vende i cavalli per il rodeo, decide di dare via Flicka all'insaputa di Katy che insegue correndo il camion ma ormai \u00e8 troppo tardi. La fidanzata del fratello intanto fa sapere a Katy che Flicka \u00e8 nel rodeo di citt\u00e0 e lei, camuffandosi, partecipa.\nKaty monta Flicka e le due scappano, ma nel ritorno per casa Flicka viene assalita dal puma che l'aveva gi\u00e0 attaccata precedentemente. Intanto la famiglia va alla ricerca della figlia e, avendola trovata, la portano a casa lasciando per\u00f2 l\u00ec la cavalla. Katy ha la febbre e il padre dice di voler abbattere Flicka anche se tutti si oppongono alla sua decisione. Katy sente lo sparo, che in realt\u00e0 per\u00f2 \u00e8 solo un tuono. Il padre infatti ha cambiato idea ed \u00e8 andato a prendere la cavalla per portarla al ranch. Nonostante la ferita Flicka riesce a tornare al ranch dove viene curata dal veterinario e accudita dalla madre mentre la figlia si riprende.\nDopo qualche giorno Katy, depressa per la morte di Flicka, esce di casa col padre e trova il resto della famiglia e Flicka che la aspettano. La cavalla infatti si \u00e8 quasi rimessa e sta bene. Il padre riconosce che la figlia \u00e8 ormai una persona matura e in grado di occuparsi del ranch, lasciando cos\u00ec che il fratello possa andare a studiare come ha sempre voluto."}
{"id": "1290148", "revid": "124123", "url": "https://it.wikipedia.org/wiki?curid=1290148", "title": "Nati nel 1739", "text": ""}
{"id": "1290149", "revid": "1272592", "url": "https://it.wikipedia.org/wiki?curid=1290149", "title": "Hoar", "text": ""}
{"id": "1290150", "revid": "124123", "url": "https://it.wikipedia.org/wiki?curid=1290150", "title": "Morti nel 1739", "text": ""}
{"id": "1290154", "revid": "767487", "url": "https://it.wikipedia.org/wiki?curid=1290154", "title": "Donald Piper", "text": "Carriera.\nHa vinto la medaglia d'oro con la nazionale di pallacanestro degli Stati Uniti alle Olimpiadi di Berlino 1936, giocando due gare."}
{"id": "1290157", "revid": "124123", "url": "https://it.wikipedia.org/wiki?curid=1290157", "title": "Nati nel 1818", "text": ""}
{"id": "1290158", "revid": "149727", "url": "https://it.wikipedia.org/wiki?curid=1290158", "title": "Siegess\u00e4ule", "text": ""}
{"id": "1290159", "revid": "124123", "url": "https://it.wikipedia.org/wiki?curid=1290159", "title": "Morti nel 1818", "text": ""}
{"id": "1290161", "revid": "254401", "url": "https://it.wikipedia.org/wiki?curid=1290161", "title": "Giornali svizzeri", "text": "Lista dei giornali pubblicati in Svizzera"}
{"id": "1290164", "revid": "180559", "url": "https://it.wikipedia.org/wiki?curid=1290164", "title": "Campionato mondiale maschile di pallacanestro 1970", "text": "La VI edizione del Campionato Mondiale Maschile di Pallacanestro FIBA \u00e8 stata disputata in Jugoslavia dal 10 al 24 maggio 1970."}
{"id": "1290165", "revid": "151504", "url": "https://it.wikipedia.org/wiki?curid=1290165", "title": "AS-350", "text": ""}
{"id": "1290168", "revid": "180559", "url": "https://it.wikipedia.org/wiki?curid=1290168", "title": "Campionato mondiale maschile di pallacanestro 1974", "text": "La VII edizione del Campionato Mondiale Maschile di Pallacanestro FIBA \u00e8 stata disputata a Porto Rico dal 3 al 14 luglio 1974."}
{"id": "1290171", "revid": "125429405", "url": "https://it.wikipedia.org/wiki?curid=1290171", "title": "Citizen Berlusconi", "text": "Citizen Berlusconi (il presidente e la stampa) \u00e8 un documentario del 2003, diretto da Andrea Cairola e Susan Gray.\nSi tratta di un'inchiesta giornalistica, prodotta dalla casa di produzione italiana \"Stefilm\", che analizza in maniera approfondita e documentata l'ascesa di Silvio Berlusconi dal monopolio della televisione commerciale al vertice del governo italiano. Il documentario \u00e8 stato trasmesso per la prima volta il 21 agosto 2003 nel corso del programma \"Wide Angle\" dall'emittente televisiva pubblica statunitense PBS. Successivamente programmato da diverse emittenti americane ed europee, in Italia non \u00e8 mai stato trasmesso da alcuna emittente televisiva terrestre. \u00c8 invece andato in onda sul canale satellitare Current TV il 22 giugno 2009, con alcuni contenuti aggiuntivi prodotti dagli autori per l'occasione.\nTrama.\nDalla sua discesa nel campo della politica nel 1993, Silvio Berlusconi \u00e8 riuscito a catalizzare la maggioranza degli elettori italiani, senza riuscire per\u00f2 a fare altrettanto con i governi, la stampa e l'opinione pubblica straniera, agli occhi dei quali continua a figurare come un'anomalia. \"Citizen Berlusconi\" \u00e8 un documentario che propone una visione del governo Berlusconi 2001 analizzandone, con la collaborazione di noti giornalisti e noti personaggi della politica mondiale, i provvedimenti pi\u00f9 discussi.\nContenuti.\nIn documentario contiene interviste (alcune tenute dal giornalista statunitense James Rubin) a:\nIl documentario include inoltre numerosi video di archivio di interviste, conferenze, e processi di Silvio Berlusconi e diversi frammenti da programmi televisivi Mediaset."}
{"id": "1290173", "revid": "125432645", "url": "https://it.wikipedia.org/wiki?curid=1290173", "title": "Stefano Calabrese", "text": "\u00c8 conosciuto anche con il soprannome di \"Stinga\".\nMusica.\nStefano Calabrese \u00e8 un autore italiano di musiche e testi che opera in particolare nell'ambito della musica per il teatro e della musica per l'infanzia, ma anche nella canzone italiana. \nDall'et\u00e0 di 12 anni intraprende gli studi di pianoforte. Ha scritto i suoi primi brani a partite dal 1987 per animare i momenti di aggregazione nell\u2019ambiente scoutistico e fino ad oggi vanta un repertorio Siae di pi\u00f9 di cento opere musicali.\nHa conseguito la laurea in Giurisprudenza con una tesi sul Diritto d\u2019Autore: \u201cContratti di edizione musicale e di produzione discografica\u201d. Ha ottenuto anche il titolo di avvocato, ma non ha mai esercitato la professione. \nNel 2000 realizza il suo primo album autoprodotto \"Tutta una commedia\", di cui \u00e8 anche interprete. Tra i brani in esso contenuti ricordiamo \"Il cerchio blu, Laika\" e \"Canzone senza R\", quest'ultimo \u00e8 un lipogramma in R nel cui testo particolarmente originale, non sono presenti parole con la lettera R.\nDel 2002 \u00e8 la sua prima produzione in qualit\u00e0 di solo autore: \"Il colore inventato\", un CD interpretato dal Coro di voci bianche \"A.Orlandini\" di Ancona diretto da Laura Ricciotti, contenente dieci canzoni per ragazzi, tra cui \"I racconti di Rama\" e \"Itaca dorme\". Il coro ha presentato alcune di queste canzoni nella trasmissione Melevisione di Raitre. \nNel 2005 scrive le musiche e le liriche del Musical \"Pirati e Pirati\", portato in scena dalla Compagnia Step di Ancona, nelle stagioni 2005/2006 e 2012/2013. La sceneggiatura e la regia sono di Alberto Manini.\nNel 2006 \u00e8 autore della traccia musicale del cortometraggio \"Dieci minuti di ritardo\" . \nNel 2007 scrive, per la Compagnia dei Centrini, le musiche e le liriche di \"Streghe, un musical magico\", in collaborazione con Roberta Faccani, in quegli anni voce dei Matia Bazar. Il soggetto e la sceneggiatura di questo Musical sono rispettivamente di Giacomo del Vecchio e Gianfranco Vergoni, gi\u00e0 autore di altri Musical della Compagnia della Rancia diretta da Saverio Marconi.\nNel 2008 partecipa come autore di tre brani (\"Il gelso, Verso l'universo\" ed \"\u00c8 il cuore\") allo Spiritual Festival prodotto da Astralmusic. \nNel 2012 firma la colonna sonora del cortometraggio \"Les Fleurs\".\nTra il 2011 e il 2013 ha composto le musiche e le liriche dell'opera folk \"Animali della fattoria\", che ha debuttato nel 2015. Un musical ispirato all'allegoria contenuta ne La fattoria degli animali di George Orwell e portato in scena di nuovo dalla Compagnia Step di Ancona con la sceneggiatura e la regia di Alberto Manini.\nNell'aprile 2017 viene pubblicato in rete e nei social network il videoclip del suo brano \"Momenti\" cantato da Ilaria Pacenti, con la regia di Raffaele Filippetti. In pochi giorni riceve su Facebook migliaia di visualizzazioni. \nSempre nel 2017, con uno spettacolo dal vivo intitolato \"Prima che il tempo ci stinga\", per l'anniversario dei trent\u2019anni di attivit\u00e0 autoriale, riunisce tutti gli interpreti dei suoi brani musicali dal 1987 in avanti. Alcuni di essi erano i bambini nel frattempo diventati adulti.\nCinema e televisione.\nStefano Calabrese ha lavorato anche come attore. La sua formazione parte nel 1990 dal Minimo Teatro di Macerata fino ad approdare nel 2000 al Teatro Stabile delle Marche. \nIn particolare nell\u2019ambito televisivo e cinematografico ha preso parte alle seguenti produzioni: \n\u00c8 tra i fondatori della New Village, associazione di produzione cinematografica indipendente, con cui \u00e8 impegnato sia come autore che come attore nella realizzazione di cortometraggi diretti dal regista Raffaele Filippetti. Assume particolare rilevanza la serie di \"Piacere Ivo\" scritta e interpretata con l'attore Ettore Budano, diffusa anche tramite web.\n\u00c8 autore del soggetto \"Allontanarsi dalla linea gialla,\" selezionato e menzionato nell'edizione 2020 di CineOFF, Festival di Cinema Indipendente.\nLibri e opere teatrali.\nNel maggio 2016 pubblica il libro \"Modi anconetani\" edito dalla Guasco. Un'analisi ironica dei comportamenti e delle espressioni del popolo anconetano, raccolti con l\u2019acutezza di un etnografo che parte e arriva nella citt\u00e0 di Ancona. Il successo di migliaia di copie vendute soprattutto nel capoluogo marchigiano, e la cospicua affluenza di pubblico nelle esibizioni dal vivo dello stesso Stefano Calabrese (\"Modi anconetani Live\"), ha indotto l'autore alla scrittura del secondo volume \"Modi anconetani, il continuo\" uscito il 3 dicembre 2016.\nNel 2018 scrive con Ettore Budano una raccolta di dialoghi comici, dai contenuti tra il verosimile e l'assurdo . L'opera \"I dialoghi di Ettore e Stinga\" \u00e8 portata in scena dagli stessi autori.\nNel 2019 cura l'adattamento del romanzo \"Heidi\" di Johanna Spyri per voci recitanti e banda musicale, con le musiche tratte dalla colonna sonora della celebre serie animata, scritte dal compositore tedesco Gert Wilden.\nIl 26 settembre 2021, anche grazie ad alcuni spunti presi durante la pandemia, torna a far sorridere con \"Modi anconetani, il tre\" edito sempre dalla Guasco."}
{"id": "1290175", "revid": "38120", "url": "https://it.wikipedia.org/wiki?curid=1290175", "title": "Mu dell'Ariete", "text": ""}
{"id": "1290176", "revid": "120805036", "url": "https://it.wikipedia.org/wiki?curid=1290176", "title": "Campionato mondiale maschile di pallacanestro 1982", "text": "La IX edizione del Campionato Mondiale Maschile di Pallacanestro FIBA \u00e8 stata disputata in Colombia dal 15 al 28 agosto 1982."}
{"id": "1290178", "revid": "180559", "url": "https://it.wikipedia.org/wiki?curid=1290178", "title": "Campionato mondiale maschile di pallacanestro 1978", "text": "L'VIII edizione del Campionato Mondiale Maschile di Pallacanestro FIBA \u00e8 stata disputata nelle Filippine dal 1\u00ba al 14 ottobre 1978."}
{"id": "1290179", "revid": "339392", "url": "https://it.wikipedia.org/wiki?curid=1290179", "title": "Aldebaran del Toro", "text": ""}
{"id": "1290184", "revid": "1543377", "url": "https://it.wikipedia.org/wiki?curid=1290184", "title": "Stazione di Liverpool Street", "text": "La stazione di Liverpool Street o Londra Liverpool Street, (in inglese: \"Liverpool Street station\" o \"London Liverpool Street\") \u00e8 una delle stazioni ferroviarie di testa del centro di Londra, collegata all'omonima stazione della metropolitana. La stazione \u00e8 situata nella zona nord orientale della Citt\u00e0 di Londra.\n\u00c8 il capolinea della West Anglia Main Line per Cambridge, della Great Eastern Main Line per Norwich, di molti servizi locali verso l'est di Londra, l'Essex e l'Hertfordshire e i servizi dello Stansted Express, un collegamento veloce per l'aeroporto di Londra-Stansted.\nLa stazione \u00e8 stata aperta nel 1874 in sostituzione della stazione di Bishopsgate, capolinea della Great Eastern Railway, che \u00e8 stata successivamente trasformata in un deposito di merci. La stazione \u00e8 stata costruita su due livelli, con una stazione sotterranea denominata \"Bishopgate\" aperta nel 1875 sulla Metropolitan Railway, poi rinominata Liverpool Street nel 1909. Una seconda stazione chiamata \"Bishopsgate Sotterranea\" \u00e8 esistita sulla linea principale appena fuori dalla stazione di Liverpool Street dal 1872 fino al 1916.\nDurante la prima guerra mondiale, la stazione di Liverpool Street \u00e8 stata il bersaglio di uno dei pi\u00f9 letali raid aerei da parte di aeromobili ad ala fissa, che uccise 162 persone. Durante la ricostruzione del primo dopoguerra fino allo scoppio della seconda guerra mondiale, la stazione era il capolinea dei treni che trasportavano migliaia di bambini rifugiati che arrivavano a Londra come parte della missione di salvataggio \"Kindertransport\".\nLa stazione \u00e8 stata modernizzata tra il 1985 e il 1992; allo stesso tempo la vicina stazione di Broad Street \u00e8 stata demolita e le sue linee reindirizzate a Liverpool Street. Nell'ambito del progetto di sviluppo, Broadgate \u00e8 stata costruita sul sito precedentemente occupato dalla stazione di Broad Street. La Regina Elisabetta II ha inaugurato ufficialmente la rinnovata stazione nel dicembre 1991.\nCon oltre 57 milioni di entrate e uscite di passeggeri nel periodo 2011-12, Liverpool Street \u00e8 una delle pi\u00f9 trafficate stazioni ferroviarie del Regno Unito ed \u00e8 la terza pi\u00f9 trafficata di Londra dopo Waterloo e Victoria. Si tratta di una delle 19 stazioni gestite da Network rail.\nHa tre uscite principali: una su Liverpool Street, la strada da cui la stazione prende il nome, una su Bishopsgate e una su Broadgate ad ovest della stazione. La stazione della metropolitana \u00e8 servita dalle linee Central, Circle, Hammersmith &amp; City e Metropolitan, ed \u00e8 nella Travelcard Zone 1.\nStoria.\nLa stazione, inaugurata il 2 febbraio 1874, \u00e8 stata ricostruita mantenendo le vecchie strutture vittoriane esterne, ed ha una caratteristica tipicamente \"retr\u00f2\", riadattata con strutture interne contemporanee. Architettonicamente presenta delle similitudini con la stazione italiana di Milano Centrale.\nMovimento.\nNational Rail.\nLa stazione serve per la maggiore la regione dell'Est dell'Inghilterra, incluso l'aeroporto di Stansted, l'aeroporto di Southend, Cambridge, Lowestoft, Great Yarmouth, Norwich, Ipswich, Clacton-on-Sea, Colchester, Braintree, Southend Victoria, Harwich e molte stazione suburbane del nord-est di Londra, dell'Essex e dell'Hertfordshire. Un piccolo numero di treni espressi giornalieri diretti per Stazione di Harwich International fornisce collegamenti con il servizio marittimo \"Dutchflyer\" per Hoek van Holland.\nLa maggior parte dei servizi passeggeri sono operati da Greater Anglia, gli altri sono opertai da Tfl Rail, ma ci sono anche due servizi serali per Barking, che fermano solo a Stratford, operati da c2c. Tutti gli altri servizi di c2c partono dalla stazione di Fenchurch Street: c2c, inoltre, opera da Liverpool Street in caso di lavori ingegneristici tra Barking e Fenchurch Street.\nIl servizio feriale negli orari di morbida da Liverpool Street \u00e8 di 31 servizi per ora in arrivo e in partenza.\nPrincipali servizi.\nI seguenti sono i servizi feriali in orario di morbida in partenza da Liverpool Street:\nStansted Express.\nLo scalo si raccorda con l'aeroporto di Stansted, sito a circa 50\u00a0km a nord est di Londra, e la sua importanza \u00e8 dovuta principalmente per il grosso trasporto di persone da e verso il suddetto aeroporto, meta principalmente scelta da passeggeri che si avvalgono di compagnie aeree cosiddette low Cost; come ad esempio \"Ryanair\", \"Easyjet\", ed altre.\nLa frequenza delle partenze da entrambe le direzioni, \u00e8 di circa 10-15 minuti, ed il viaggio ne dura circa 45.\nLo Stansted Express effettua, anche se non in tutte le corse, una fermata intermedia presso la stazione di Tottenham Hale (a nord di Londra), servita dalla Victoria line della metropolitana.\nIl prezzo del biglietto (A/R), al 2011 \u00e8 di circa 30 sterline, ed all'interno vi \u00e8 un servizio di minibar con carrello per le bibite.\nMetropolitana.\nL'omonima stazione metropolitana, attigua allo scalo ferroviario di superficie, serve 4 linee:\nNella cultura di massa.\nLiverpool Street \u00e8 una delle quattro stazioni ferroviarie sulla versione britannica di \"Monopoly\", introdotto nel XX secolo.\nLa stazione \u00e8 stata usata pi\u00f9 volte, fittiziamente, in romanzi e film, come il luogo di attacchi terroristici: nel romanzo \"Sotto tiro\" di Andy McNab, Liverpool Street \u00e8 il bersaglio di un attacco; in \"London under Attack\", un immaginario docu-drama \u00e8 raffigurato un attacco terroristico su Londra usando gas di cloro (per la prima volta mandato in onda nel maggio 2004 dal programma \"Panorama\" di BBC One), e Liverpool Street \u00e8 stato utilizzato come luogo dell'attacco; nel film \"Dirty War\", (per la prima mandato in onda ottobre 2004 sulla BBC), viene rappresentato un attacco terrorista suicida con una \"bomba sporca\", nei pressi della stazione della metropolitana.\nLa location \u00e8 stata utilizzata anche in un certo numero di lungometraggi di criminali e di spionaggio: nel film \"\", il protagonista attraversa la stazione per trovare una cabina fotografica, dopo di che viene trasportato presso l'MI6; la miniserie drammatica della BBC del 2011, \"The Shadow Line\", comprendeva una scena in cui un uomo ha tentato di eludere sia la polizia sia un criminale usando la metropolitana di Londra, cercando di far perdere le proprie tracce scendendo a Liverpool Street.\nIl romanzo di H.G. Wells del 1898, \"La guerra dei mondi\" comprendeva una corsa caotica a bordo di treni a Liverpool Street e la descrizione della frantumazione delle persone sotto le ruote delle macchine a vapore, essendo le macchine marziane riuscite a sorpassare le difese militari nel West End.\nDurante gli anni 2000, la stazione \u00e8 stata utilizzata come punto di ritrovo per vari flash mob: nel 2009, per esempio, il cast di \"St Trinian's 2 - The Legend of Fritton's Gold\" e centinaia di comparse sono state girate durante un flash mob dove le ragazze ballano in al centro della stazione.\nLa stazione \u00e8 il soggetto della poesia \"Liverpool Street Station\" di John Davidson:\n\"THROUGH crystal roofs the sunlight fell,\nAnd pencilled beams the gloss renewed\nOn iron rafters balanced well\nOn iron struts ; though dimly hued.\nWith smoke o'erlaid, with dust endued.\nThe walls and beams like beryl shone ;\nAnd dappled light the platforms strewed\nWith yellow foliage of the dawn\nThat withered by the porch of day's divan.\"\n- John Davidson, \"Fleet Street and Other Poems\" (estratto)"}
{"id": "1290185", "revid": "1568601", "url": "https://it.wikipedia.org/wiki?curid=1290185", "title": "Ed Viesturs", "text": "Biografia.\n\u00c8 uno dei pochi alpinisti al mondo, e il primo statunitense, a riuscire nell'impresa di scalare tutti i 14 \"ottomila\" in \"stile alpino\", ovvero con una attrezzatura leggera e senza l'ausilio di ossigeno supplementare.\nIl primo ottomila lo conquista nel maggio del 1989, il Kangchenjunga, mentre l'ultimo dei quattordici \u00e8 l'Annapurna, conquistato nel maggio del 2005. \u00c8 salito per sette volte sull'Everest. Ha al suo attivo pi\u00f9 di 20 scalate riuscite su cime oltre gli ottomila metri.\nNel 1996 ha preso parte alle riprese del film documentario \"Everest\", nel quale interpreta la parte di s\u00e9 stesso intento a scalare per la quarta volta la montagna pi\u00f9 alta del mondo. Appare anche nel film \"Vertical Limit\" in un breve cameo."}
{"id": "1290187", "revid": "339392", "url": "https://it.wikipedia.org/wiki?curid=1290187", "title": "Saga dei Gemelli", "text": ""}
{"id": "1290191", "revid": "2730", "url": "https://it.wikipedia.org/wiki?curid=1290191", "title": "Charles Taylor", "text": ""}
{"id": "1290193", "revid": "339392", "url": "https://it.wikipedia.org/wiki?curid=1290193", "title": "Death Mask del Cancro", "text": ""}
{"id": "1290197", "revid": "647919", "url": "https://it.wikipedia.org/wiki?curid=1290197", "title": "Aphrodite dei Pesci", "text": ""}
{"id": "1290207", "revid": "619191", "url": "https://it.wikipedia.org/wiki?curid=1290207", "title": "Acquarius", "text": ""}
{"id": "1290211", "revid": "339392", "url": "https://it.wikipedia.org/wiki?curid=1290211", "title": "Milo dello Scorpione", "text": ""}
{"id": "1290215", "revid": "1573940", "url": "https://it.wikipedia.org/wiki?curid=1290215", "title": "Abd al-Rahman IV ibn Muhammad", "text": "Origine.\nMembro della famiglia degli Omayyadi.\nBiografia.\nall'inizio della guerra civile, verso il 1008, al tempo del califfato di Hish\u0101m II ibn al-\u1e24akam, scapp\u00f2 da Cordova e si rifugi\u00f2 a Valencia.\nDopo il 1016, con l'avvento della dinastia hammudide i sostenitori degli Omayyadi lo spinsero a richiedere di essere eletto califfo, come legittimo pretendente, in quanto discendente della dinastia omayyade.\nNel 1018, dopo essere stato convinto, divenne pretendente al trono e si messosi alla testa di un poderoso esercito e, nel marzo di quell'anno, conquistata Ja\u00e9n, giunse la notizia dell'assassinio del califfo \u02bfAl\u012b ibn \u1e24amm\u016bd. Il 29 aprile 1018 \u2018Abd al-Rahman IV fu proclamato califfo ed adott\u00f2 il titolo (\"laqab\") di al-Murtada (colui che gode della soddisfazione divina). Ma mentre \u2018Abd al-Rahman IV veniva proclamato califfo dagli Omayyadi, sorse un secondo pretendente, il fratello di \u2018Ali b. Hammud al-Nasir, al-Q\u0101sim al-Ma\u2019m\u016bn, governatore di Siviglia, che disponeva di una forza militare superiore. \nA Guadix, i due eserciti si affrontarono e \u2018Abd al-Rahman IV, tradito da una parte dei suoi sostenitori fu sconfitto ed assassinato, dopo essere stato califfo per poche settimane e non essere mai entrato in Cordova."}
{"id": "1290222", "revid": "38120", "url": "https://it.wikipedia.org/wiki?curid=1290222", "title": "Aioria del Leone", "text": ""}
{"id": "1290223", "revid": "38120", "url": "https://it.wikipedia.org/wiki?curid=1290223", "title": "Aiolia del Leone", "text": ""}
{"id": "1290225", "revid": "38120", "url": "https://it.wikipedia.org/wiki?curid=1290225", "title": "Shaka della Vergine", "text": ""}
{"id": "1290227", "revid": "1745361", "url": "https://it.wikipedia.org/wiki?curid=1290227", "title": "Glossario di Mah\u014d sh\u014djo Lyrical Nanoha", "text": "Questa pagina raggruppa tutti i termini specifici usati nella serie di anime e manga \"Mah\u014d sh\u014djo Lyrical Nanoha\", \"A's\" e \"StrikerS\".\nProject Fate.\nIl \"Project F\", abbreviativo per \"Project Fate\" \u00e8 un programma di ricerca fittizio facente parte dell'universo di \"Mah\u014d sh\u014djo Lyrical Nanoha\". La nascita del Poject F viene fatta risalire ad un periodo antecedente agli eventi narrati nella prima serie. Istituito sul pianeta Mid-Childa, aveva come ultimo fine la creazione di esseri umani artificiali capaci di esercitare un potere magico di molto superiore a quello degli uomini comuni. Il progetto venne istituito da alcuni ambienti corrotti della TSAB, con a capo i tre comandanti supremi dell'agenzia: il loro scopo era di riuscire a creare un nuovo prototipo di supersoldato destinato a diventare il fautore e il difensore di quella utopia di pace e unit\u00e0 universale in cui i tre comandanti supremi puntavano a trasformare la confederazione Mid-Childa.\nLe ricerche, condotte anche con l'ausilio di oggetti magici quali i Jewel Seed, partivano dal presupposto che se era possibile creare un famiglio partendo da una base animale allora era virtualmente possibile creare un essere umano completo, a condizione di avere un codice genetico adatto su cui poter lavorare. I primi tentativi si rivelarono, sotto il profilo dei risultati concreti, decisamente fallimentari, generando cloni con capacit\u00e0 cognitive e intelligenza di molto sotto alla media, e soprattutto privi di un qualche motere magico, ma portarono alla luce un dettaglio di fondamentale importanza: la teoria in s\u00e9 era corretta, ma per poter produrre un vero essere umano era necessario un codice genetico di qualit\u00e0 superiore, dal momento che quelli degli esseri umani comuni risultavano molto pi\u00f9 fragili e difficili da maneggiare, e, pi\u00f9 importante ancora, rivelavano una preoccupante instabilit\u00e0 se sottoposti alle sollecitazioni della magia, cosa che li rendeva di fatto inutilizzabili per gli scopi che i capi del progetto avevano in mente. Per questo, sfruttando la collaborazione del personale medico e scientifico, cominci\u00f2 una sistematica ricerca che, nel corso di alcuni anni, individu\u00f2 i candidati pi\u00f9 adatti alla sperimentazione, per la maggior parte membri dei reparti speciali operativi della TSAB, i quali finirono inconsapevolmente per donare il proprio DNA per favorire la nascita di creature che un giorno sarebbero stati chiamati a contrastare. Le ricerche relative al Project Fate venivano condotte in svariati laboratori disseminati su svariati mondi, sia dentro che fuori dai domini e dalla sfera d'influenza della confederazione, i quali operavano per la maggior parte in modo autonomo in una complessa struttura ad alveare.\nPer un po' di tempo tutto and\u00f2 per il meglio, grazie anche alla collaborazione di alcuni membri corrotti dei reparti investigativi dell'agenzia, i quali si incaricavano di far cadere nel dimenticatoio il pi\u00f9 presto possibile eventuali inchieste relative ai suddetti incidenti. Ma non pass\u00f2 molto tempo che cominciarono ad insorgere i primi problemi legati alla segretezza. A seguito dell'improvvisa morte della figlia, Precia Testarossa cominci\u00f2 rapidamente a perdere la ragione, e i comandanti supremi, nel timore che la sua pazzia potesse mettere in pericolo l'intero progetto, ordinarono la sua eliminazione. La donna abbandon\u00f2 quindi Mid-Childa, rifugiandosi nel Garden Of Time, dove port\u00f2 avanti gli esperimenti riuscendo alla fine a realizzare con successo il primo esperimento di \"creazione\" di uno stregone; il clone, realizzato partendo dal codice genetico della figlia deceduta, dimostrava di possedere un potere magico di molto superiore rispetto alla sua controparte originale, ma, soprattutto, risultava in grado di interagire con i Lost Logia, una cosa che i cloni realizzati fino a quel momento non erano stati in grado di fare. A questo nuovo tipo clone, che aveva creato al solo scopo di recuperare i Jewel Seed con cui sperava di resuscitare la sua vera figlia, Precia diede lo stesso nome del progetto: Fate.\nIntanto, su Mid-Childa, il tradimento di Precia aveva avuto per il Project Face conseguenze contrapposte: se da una parte questo aveva dirottato le attenzioni della TSAB, dall'altro la perdita del capo della divisione scientifica costituiva una seria minaccia per il futuro del progetto, dal momento che nessuno degli scienziati coinvolti possedeva anche lontanamente le competenze necessarie a prendere il posto di Precia. I tre comandanti supremi cominciarono dunque a cercare un candidato adatto ad assumere la guida del progetto, e quasi subito la loro attenzione si concentr\u00f2 sul dottor Jail Scaglietti. Tuttavia, a differenza dei suoi predecessori, Scaglietti dava ben poca importanza alla discrezione, e ben presto i suoi metodi altamente discutibili, che tuttavia stavano portando considerevoli risultati, cominciarono a costituire una scomoda spina nel fianco per la segretezza del progetto: non soddisfatto degli esperimenti condotti sul codice genetico, il dottore era solito organizzare il rapimento di persone, per la maggior parte civili, destinate a diventare cavie per i suoi esperimenti, e questa ondata di misteriose sparizioni cominci\u00f2 ad attirare l'attenzione della TSAB, la quale, messa sotto pressione dall'opinione pubblica e dai media, si vide costretta ad avviare un'indagine seria.\nPer nulla preoccupato dal cerchio che cominciava a stringersi attorno a lui, Scaglietti continu\u00f2 imperterrito le sue ricerche, avvalendosi tra le altre cose di un nuovo tipo di Lost Logia conosciute come Relics (Reliquie), dal grande potere intrinseco ma altamente instabili e pericolose. Grazie a lui fu possibile teorizzare, e in seguito creare, un nuovo tipo di stregone artificiale: si trattava di sofisticati cyborg da combattimento biomeccanici costituiti in parte da tessuto vivente e in parte da componenti robotici. Questo li rendeva pi\u00f9 forti e resistenti degli esseri umani, e allo stesso tempo permetteva loro di vivere ed invecchiare esattamente come loro, e di usare la magia. L'uso sconsiderato delle Reliquie provoc\u00f2 un grave incidente: un laboratorio situato su un pianeta esterno alla confederazione venne quasi distrutto da una Reliquia entrata in fase critica. Sul posto intervennero il comandante Quint Nakajima e la sua squadra, ma al loro arrivo tutti gli scienziati e la maggior parte dei cloni erano periti nella deflagrazione. Dalle macerie furono estratti solo due cloni, due sorelle, appartenenti alla prima generazione di cyborg da combattimento: Subaru e sua sorella Ginga.\nL'incidente per\u00f2 ebbe anche un altro effetto, molto pi\u00f9 devastante: per la prima volta venne alla luce la realt\u00e0 costituita dal Progetto Fate, che divenne di colpo di pubblico dominio, finendo sotto gli occhi di tutti. L'opinione pubblica ne fu indignata a tal punto da pretendere la testa di tutte le persone coinvolte nel progetto. La TSAB dedusse che se un simile abominio era riuscito a sopravvivere per tutti quegli anni doveva per forza godere dell'appoggio di personalit\u00e0 di grande prestigio, e il muro di gomma eretto dagli ufficiali corrotti cominci\u00f2 a mostrare le prime crepe. Sfidando i tentativi di boicottaggio di alcuni dei suoi superiori e la grave minaccia che veniva dal mettere il naso in qualcosa di cos\u00ec altamente torbido, il comandante Nakajima mise insieme una squadra d'investigazione con cui tentare di scovare una volta per sempre il marcio che si nascondeva nell'agenzia; della squadra facevano parte Gest Grangaitz e Megane Alpino. I vertici dell'Organizzazione tentarono nuovamente di insabbiare tutto, e con la complicit\u00e0 del generale Regius Gaiz organizzarono l'uccisione del comandante Nakajima e di Gest Grangaitz, e la scomparsa di Megane Alpino, che diventer\u00e0 in seguito una delle cavie del Progetto Cyborg.\nTuttavia questa misura estrema ebbe come unico effetto quello di stringere ancora di pi\u00f9 il cappio attorno ai capi, i quali, ormai consapevoli di essere ad un passo dal baratro, decisero di sbarazzarsi definitivamente anche di Scaglietti, divenuto ormai talmente noto come criminale ricercato da risultare estremamente scomodo. Lo studioso per\u00f2 li colse in controtempo, e prima di poter subire un qualunque tentativo di uccisione abbandon\u00f2 il centro di ricerche principale, rifugiandosi in un proprio laboratorio, situato da qualche parte sottoterra nella regione attorno al monastero di Belka, e qui prosegu\u00ec in segreto le sue ricerche per gli anni successivi, ricerche che ebbero come risultato la creazione dei Numbers.\nMagia.\nCon il termine \"magia\", nell'universo di \"Nanoha\", si intende un sistema tecnologico che permette di controllare il potere magico, solitamente riferendosi allo stile magico Mid-Childa. Gli \"incantesimi\" sono memorizzati come programmi che vengono attivati tramite opportune tecniche di attivazione effettuate da parte del mago in questione.\nStili magici.\nUno stile magico \u00e8 la metodologia con cui una persona utilizza la magie e i propri device. Sono due i sistemi usati nelle serie: lo stile Mid-Childa, e lo stile Belka.\nLo stile Mid-Childa \u00e8 stato lo stile prevalente nell'universo di \"Nanoha\" fino all'apparizione dei Wolkenritter in \"A's\". Nonostante siano noti la classificazione degli incantesimi, si sa poco della storia dello stile Mid-Childa.\nLo stile Belka \u00e8 uno stile che si \u00e8 scisso dallo stile Mid-Childa, coloro che praticano questo stile preferiscono il combattimento ravvicinato a quello a distanza. Una particolarit\u00e0 dello stile Belka \u00e8 quella di inserire il sistema a cartucce nei device armati, incrementanto notevolmente il loro potere magico.\nChrono, in una conversazione con Y\u016bno, afferma che 891 \"classi\" magiche sono state documentate dalla TSAB. Non \u00e8 sicuro se questo si riferisca a stili magici separati, come il Mid-Childa e il Belka, o a una qualche sottocategoria di stili magici.\nMago.\nLa parola identifica colui che pratica la magia seguendo lo stile magico Mid-Childa, anche se in certe occasioni viene usato come sinonimo il termine .\nNanoha \u00e8 stata chiamata e Y\u016bno , anche se non esiste una classificazione formale delle specializzazioni dei maghi. Un mago ha un grado in base ai propri poteri e capacit\u00e0 magiche.\nVi sono 11 gradi, (in ordine crescente) F, E, D, C, B, A, AA, AAA, S, SS, SSS. I gradi possono avere un pi\u00f9 o un meno come gradi intermedi (ad esempio Nanoha in \"StrikerS\" \u00e8 valutata S+). Generalmente le forze armate della TSAB sono grado A, mentre gli ufficiali vanno da grado AA al grado S.\nCavaliere.\nLa parola identifica colui che pratica la magia seguendo lo stile magico Belka, in particolare viene usato come titolo per chi ha la padronanza completa di questo stile magico. I Wolkenritter (Signum, Vita, Shamal e Zafira) sono tutti considerati Cavalieri Belka.\nNell'epilogo di \"A's\", Hayate Yagami viene chiamata , anche se non \u00e8 noto se ha padroneggiato sia lo stile Mid-Childa che lo stile Belka.\nFamiglio.\nUn \"famiglio\" nell'universo di \"Nanoha\" \u00e8 una creatura magica, creata da un mago, a partire da una base animale. Il processo di creazione specifico non \u00e8 conosciuto. Un famiglio \u00e8 creato per assolvere ad una data funzione e svanir\u00e0 una volta che questa funzione sar\u00e0 stata completata appieno.\nI famigli sono generalmente molto attaccati ai propri padroni, seguendo ciecamente i loro ordini, anche se pu\u00f2 capitare che chiedano le motivazioni ai propri padroni. I famigli solitamente hanno gli istinti tipici della propria vita passata, ad esempio Arf, essendo stata creata da una base canina, \u00e8 prettamente carnivora. I famigli hanno la capacit\u00e0 di trasformarsi nella loro forma animale e nella loro forma umanoide, in quest'ultimo caso appaiono evidenti un paio di orecchie e la coda tipiche della loro forma animale, anche se in base alla necessit\u00e0 possono nascondere queste caratteristiche all'occorrenza.\nI famigli sono collegati empaticamente al loro padrone e dipendono dal suo potere magico, ne consegue che se il padrone muore, il famiglio avr\u00e0 la stessa sorte. Per creare famigli pi\u00f9 \"complessi\" e potenti, servono quindi notevoli capacit\u00e0 magici. \nL'uso di famigli sembra essere strettamente collegato allo stile Mid-Childa. Nell'episodio 05 di \"A's\", Zafira insiste sul fatto che \u00e8 un \"animale guardiano\" (anche se Arf controbatte che fra loro non ci sono differenze), ci\u00f2 sembra essere soltanto una differenza di nomenclatura usata nello stile Belka, ad esempio chi pratica la magia Belka viene chiamato \"Cavaliere\" mentre chi pratica lo stile Mid-Childa viene chiamato \"Mago\", ma alla fine entrambi fanno uso della magia.\n\"Famigli conosciuti:\" Arf, Liese Lotte, Liese Aria, Rinis.\nDevice.\nUn \"device\" nell'universo di \"Nanoha\" \u00e8 solitamente una staffa, un'asta, o un qualsivoglia equipaggiamento di un mago che permette l'esecuzione di incantesimi. Durante la serie si sono verificati casi di persone che non necessitano di device per lanciare incantesimi, fra questi vi sono ad esempio Y\u016bno Scrya e Lindy Harlaown. Mentre sono inattivi i device hanno varie forme, che spaziano da quella di pregiati cristalli sferici ad forme pi\u00f9 comuni quali quella di una carta da gioco. Quando attivati i device possono trasformarsi in base alla magia che si intende lanciare. Dato che per definizione gli \"incantesimi\" sono memorizzati come \"programmi\", i device si possono considerare come degli strumenti di archiviazione, che registrano e successivamente richiamano dalla memoria gli incantesimi che il mago intende lanciare.\nI device sono principalmente usati come armi nella serie di \"Nanoha\", che modificano la propria forma in base alle richieste del loro padrone.\nCinque tipi di device sono presenti nelle serie: \"Device Intelligenti\", \"Device Contenitori\", \"Device Armati\", \"Device Unison\", \"Device di Potenziamento\". I Device Intelligenti, Contenitori e di Potenziamento sono usati dallo stile magico Mid-Childa, i Device Armati e Unison vengono usati dallo stile \"Tradizionale Belka\", mentre Device Armati ed Intelligenti sono usati dal \"Moderno stile Belka\".\nGeneralmente i device sono in grado di parlare, anche se sono spesso frasi poco discorsive, ben lontane da una vera conversazione fra umani, anche se la loro loquacit\u00e0 dipende dal tipo di device preso in esame. Per esempio, un \"Device Armato\" o \"Contenitore\" risponde con frasi molto corte, mentre i \"Device Intelligenti\" e i \"Device Unison\" sono capaci di creare frasi pi\u00f9 complesse. La lingua parlata dai device dipende dallo stile magico a cui appartengono, i device basati sullo stile Mid-Childa parlano in lingua inglese, mentre i Device Armati derivati dallo stile Belka parlano tedesco; c'\u00e8 da dire che \"Reinforce\" parla fluentemente anche in giapponese, probabilmente a causa della sua natura di \"Device Unison\". I maghi della serie comprendono a pieno le risposte dei loro device a prescindere dalla lingua. Un'altra particolarit\u00e0 \u00e8 quella che i device tendono a riferirsi ai loro padroni con titoli prettamente maschili anche se il mago in questione \u00e8 una donna, ad esempio usando \"Master\" (in inglese Padrone), \"Sir\" (in inglese Signore) o \"Meister\" (in tedesco Padrone). Ironicamente il device di Chrono pur essendo maschio si riferisce a lui con il termine generico \"Boss\".\nI Device hanno un sistema di riparazione automatico quando non usati, e hanno inoltre un sistema di disattivazione automatica se vengono danneggiati pesantemente. In caso i danni si rivelino troppo gravi possono precludere la capacit\u00e0 autoriparativa ed \u00e8 necessario installare nuovi componenti per permettere la sua riattivazione.\nLinker Core.\nUn linker core \u00e8 la fonte interiore della magia per un mago nell'universo di \"Nanoha\". I linker core sono nominati frequentemente nella serie \"A's\", poich\u00e9 \u00e8 incentrata sulle vicende del \"Book of Darkness\". Per completare le pagine del libro, si deve assorbire il potere magico dai linker core, ci\u00f2 nonostante un linker core pu\u00f2 essere assorbito solo una volta, quindi i Wolkenritter devono trovare un nuovo soggetto di volta in volta. Alcune creature extraterrestri ed extradimensionali appaiono avere un linker core o una sorgente magica simile che pu\u00f2 essere assorbita dal libro, quindi all'occorrenza i Wolkenritter sfruttano queste creature per riempire le pagine del libro.\nLost Logia.\nNell'universo di \"Nanoha\" il termine \"lost logia\" si riferisce a degli artefatti provenienti da una civilt\u00e0 futuristica ora estinta. Molti lost logia sono instabili e pericolosi, per questo la Time-Space Administration Bureau (TSAB) \u00e8 costantemente alla loro ricerca, una volta trovati li rende inoffensivi;\nJewel Seed.\nI Jewel Seed sono 21 artefatti cristallini ognuno identificato da un numero seriale. Inizialmente creati per esaudire i desideri, durante la serie sono fortemente instabili e causa di calamit\u00e0, spesso fondendosi con un ospite. Fu il clan Scrya a scoprire questi artefatti, e Y\u016bno Scrya era incaricato del loro recupero e trasporto. Purtroppo vi fu un incidente durante il trasporto, e i Jewel Seeds vennero sparsi nei pressi della citt\u00e0 Uminari. Alla fine della prima serie, nove Jewel Seeds sono stati distrutti insieme a Precia Testarossa quando quest'ultima li attiv\u00f2 causando la distruzione del Garden of Time; la TSAB ha successivamente recuperato i restanti dodici pezzi. Durante la terza serie Jail Scaglietti fa uso di alcuni Jewel Seeds per potenziare i propri droni, ma come li abbia trovati resta un mistero.\nBook of Darkness.\nIl , conosciuto anche col nome , \u00e8 un antico artefatto oggetto delle ricerche della TSAB gi\u00e0 molti anni prima degli eventi di \"Mah\u014d Sh\u014djo Lyrical Nanoha A's\". Il Book of Darkness pu\u00f2 essere pi\u00f9 accuratamente descritto come una collezione di artefatti e di diversi dispositivi tecnologici, il libro fa da contenitore a numerose entit\u00e0 fra cui il device Schwertkreuz, i Cavalieri Wolkenritter e rispettivi device, e il programma amministrativo/Device Unison a cui successivamente Hayate dar\u00e0 il nome di Reinforce.\nRelic.\nLe Relic, letteralmente \"reliquie\", sono delle gemme rosse con un potere incredibile, e similarmente alle Jewel Seeds hanno un numero seriale. Le Relic sono il centro della trama della serie \"Magical Girl Lyrical Nanoha StrikerS\", dove Jail Scaglietti cerca in tutti i modi di appropriarsene, senza per\u00f2 lasciar trapelare informazioni sul loro uso. La divisione di Hayate, negli eventi di \"StrikerS\", tenta continuamente di recuperare queste reliquie per evitare che cadano in mani sbagliate. Lutecia e Zest sono anch'essi alla ricerca di una reliquia specifica (Lutecia cerca la N\u00b011) e hanno un accordo con Scaglietti, che consiste nel consegnargli tutte le altre reliquie tranne quella di cui sono interessati. Le relic sono normalmente contenute in scatole su cui \u00e8 inciso un numero seriale.\nAttivatori.\nUn \"attivatore\", come implica il nome, \u00e8 un qualcosa che fa cominciare/attiva un incantesimo. Quattro tipi di attivatori sono presenti nel \"Magical Girl Lyrical Nanoha Visual Fan Book\".\nClassificazione degli incantesimi.\nIl \"Magical Girl Lyrical Nanoha Visual Fanbook\", un libro guida all'universo di \"Nanoha\", introduce una prima classificazione dei vari incantesimi della serie.\nIncantesimi di Cattura.\nGli \"Incantesimi di Cattura\" inibiscono o tentano di inibire la libert\u00e0 di movimento e l'uso di tecniche di attivazione.\nIncantesimi Rituali.\nAlcuni incantesimi rituali sono stati visti durante la serie, che rispetto agli altri incantesimi tendono ad essere pi\u00f9 complessi. \n\u00c8 necessario parecchio tempo e potere magico per lanciare questi incantesimi, e possono avere lunghe aria come parola d'ordine.\nIncantesimi Difensivi.\nGli incantesimi difensivi sono stati studiati per proteggere l'incantatore da un attacco magico.\nIncantesimi con Campo di Forza.\nDiversamente dagli incantesimi difensivi, gli \"incantesimi con campo di forza\" hanno un uso pi\u00f9 ampio, dalla protezione di civili, al confinamento della magia nemica in una determinata area.\nIncantesimi di Supporto.\nVi sono tre tipi di \"incantesimi di supporto\", anche se esistono un gran numero di incantesimi di supporto non categorizzati.\nDevice.\nCaratteristiche dei Device.\nDevice Intelligenti (Intelligent Devices).\nPer \"Device Intelligenti\", proprio come suppone il nome, sono programmati usando una sofisticata intelligenza artificiale, che gli permette un certo grado di autonomia.\nQuesto permette ad esempio ad un Device Intelligente di \"rifiutare\" una avvenuta riparazione, potendo manifestare la propria opinione tramite un codice di errore. Sia Raising Heart che Bardiche, dopo essere stati gravemente danneggiati dai Device Armati dei Wolkenritter, riportavano l'errore E203 con la richiesta alla TSAB di installare il modulo CVK-792, riferendosi con questo al Sistema a Cartucce dello stile Belka.\nDevice Contenitori (Storage Devices).\nNonostante la loro scarsa presenza nelle serie, i \"Device Contenitori\" sono i device pi\u00f9 usati dai maghi, sono anche l'equipagiamento standard usato dalle forze della TSAB. Questi dispositivi mancano di una intelligenza artificiale, e hanno solo una forma, escludendo la forma assunta quando non sono usati in combattimento. D'altra parte sono pensati per rispondere prontamente ai lanci di incantesimi e di non abituare troppo i maghi alle \"comodit\u00e0\" fornite da un dispositivo dotato di AI, privilegiandone le abilit\u00e0 personali.\nDevice Unison.\nI sono il culmine della progettazione di device dello stile magico Belka, che massimizza l'idea di Device Intelligente. Questi Device sono dotati di un corpo e di una volont\u00e0 propria, e il loro potere \u00e8 quello di \"fondersi\" con il loro padrone (\"Unison Mode\"), che garantisce un migliore controllo e pianificazione delle abilit\u00e0 magiche. Ci\u00f2 nonostante, a causa dell'incompatibilit\u00e0 riscontrata con una buona parte delle persone, e a causa degli incidenti dove il device prendeva controllo dei propri padroni, i Device Unison non sono mai diventati un prodotto diffuso.\nDevice di Potenziamento (Boost Devices).\nIntrodotti in StrikerS, un \u00e8 uno speciale device specializzato in un tipo specifico di magia di potenziamento chiamata \"Boost Up\", che permette di potenziare un altro device. Sono usati anche per i nuovi .\nTime-Space Administration Bureau.\nLa , solitamente abbreviata in \"TSAB\" o , \u00e8 una forza di sicurezza interdimensionale formata da un accordo di molti mondi, fra cui Mid-Childa. Si occupa anche di misurare la crescita culturale e di aiutare in caso di calamit\u00e0 nei vari mondi.."}
{"id": "1290228", "revid": "287204", "url": "https://it.wikipedia.org/wiki?curid=1290228", "title": "Unione Calcio Sampdoria 1986-1987", "text": "Questa voce raccoglie le informazioni riguardanti lUnione Calcio Sampdoria nelle competizioni ufficiali della stagione 1986-1987.\nStagione.\nNella stagione 1986-1987, nell'estate dei Mondiali messicani, il tecnico Vujadin Bo\u0161kov \u00e8 arrivato sulla panchina blucerchiata. La Sampdoria \u00e8 stata subito eliminata dalla Coppa Italia nel terzo girone di qualificazione, che ha promosso Juventus e Cremonese agli ottavi di finale, mentre in campionato la Sampdoria ha ottenuto un discreto sesto posto, ma perdendo lo spareggio contro il Milan, che l'avrebbe qualificata alla Coppa UEFA. della prossima stagione.\nUna stagione questa, che \u00e8 stata dominata dal Napoli, che vince il primo titolo tricolore della sua storia e la terza Coppa Italia. Tra le file blucerchiate arriva la consacrazione di Gianluca Vialli, autore di 16 reti, delle quali 4 in Coppa Italia e 12 reti in campionato. La coppia di stranieri doriani \u00e8 formata dal tedesco Hans Peter Briegel giunto dal Verona, e dal brasiliano Toninho Cerezo preso dalla Roma."}
{"id": "1290231", "revid": "38120", "url": "https://it.wikipedia.org/wiki?curid=1290231", "title": "Doko della Bilancia", "text": ""}
{"id": "1290234", "revid": "773636", "url": "https://it.wikipedia.org/wiki?curid=1290234", "title": "Arcipretura di Santa Maria Assunta", "text": "Larcipretura di Santa Maria Assunta \u00e8 un edificio sacro che si trova a Rapolano Terme.\nStoria.\nFu consacrata nel 1646, ma della primitiva costruzione si conserva soltanto il ricco prospetto architettonico a colonne binate in finto porfido dell'altare maggiore.\nL'attuale configurazione, di recente pienamente recuperata, risale agli anni precedenti il 1830, anno di inizio di lunghi e radicali lavori. Fra le opere d'arte, la venerata immagine della \"Madonna del Latte\", attribuita al pittore trecentesco Paolo di Giovanni Fei; due tondi a olio su tavola, cinquecenteschi, la \"Vergine annunciata\" e l\"Angelo annunziante\"; la bella tela seicentesca dell\"Assunta\"; un piccolo \"Crocifisso\" ligneo quattrocentesco; e la \"Madonna che porge il Bambino a Santa Francesca Romana\", attribuito all'artista seicentesco Deifebo Burbarini."}
{"id": "1290238", "revid": "486946", "url": "https://it.wikipedia.org/wiki?curid=1290238", "title": "Carlo I Alessandro di Wurttemberg", "text": ""}
{"id": "1290240", "revid": "486946", "url": "https://it.wikipedia.org/wiki?curid=1290240", "title": "Carlo II Eugenio di Wurttemberg", "text": ""}
{"id": "1290241", "revid": "486946", "url": "https://it.wikipedia.org/wiki?curid=1290241", "title": "Ludovico Eugenio di Wurttemberg", "text": ""}
{"id": "1290242", "revid": "486946", "url": "https://it.wikipedia.org/wiki?curid=1290242", "title": "Federico II Eugenio di Wurttemberg", "text": ""}
{"id": "1290243", "revid": "1684799", "url": "https://it.wikipedia.org/wiki?curid=1290243", "title": "Scorpio", "text": ""}
{"id": "1290246", "revid": "486946", "url": "https://it.wikipedia.org/wiki?curid=1290246", "title": "Federico Eugenio di W\u00fcrttemberg", "text": ""}
{"id": "1290255", "revid": "1494169", "url": "https://it.wikipedia.org/wiki?curid=1290255", "title": "Capricorn", "text": ""}
{"id": "1290256", "revid": "869733", "url": "https://it.wikipedia.org/wiki?curid=1290256", "title": "Maria Elisabetta Alberti Casellati", "text": "Ha aderito a Forza Italia sin dalla fondazione ed \u00e8 stata eletta al Senato della Repubblica nella XII legislatura e nuovamente dalla XIV legislatura alla XVIII. Ha inoltre ricoperto per due volte la carica di sottosegretario di Stato, ed \u00e8 stata membro del Consiglio Superiore della Magistratura.\nBiografia.\nStudi e professione.\nNata a Rovigo da genitori di origini calabresi: il padre Vincenzo \u00e8 stato un partigiano durante la guerra di liberazione e lavorava come funzionario pubblico; la madre, Elvira Conforti, era una maestra elementare. Si \u00e8 laureata in Giurisprudenza all'Universit\u00e0 degli Studi di Ferrara e specializzata in diritto canonico nella Pontificia Universit\u00e0 Lateranense. \u00c8 stata successivamente ricercatrice universitaria presso l'Universit\u00e0 degli Studi di Padova. Ha inoltre esercitato la professione di avvocato matrimonialista a Padova. \u00c8 sposata con l'avvocato Gianbattista Casellati, con il quale ha anche lavorato. La coppia ha due figli: Ludovica e Alvise, direttore d'orchestra.\nCarriera politica.\nGli inizi.\nHa aderito alla fondazione di Forza Italia nel 1994, con l'ingresso in politica di Silvio Berlusconi. \u00c8 stata eletta per la prima volta senatrice alle elezioni politiche dello stesso anno nel collegio uninominale di Cittadella, all'interno della lista del Polo delle Libert\u00e0. \nDurante la XII legislatura \u00e8 stata segretaria del gruppo parlamentare di Forza Italia al Senato e presidente della 12\u00aa Commissione Igiene e Sanit\u00e0 a Palazzo Madama. \nCandidata al Senato per le politiche del 1996 nel medesimo collegio con il Polo per le Libert\u00e0, manca l'elezione in Parlamento perch\u00e9 superata dal candidato della Lega Nord Luciano Gasperini. Dal 1999 al 2000 \u00e8 stata commissario provinciale di Forza Italia a Rovigo.\nVicecapogruppo e Sottosegretario di Stato.\nAlle elezioni politiche del 2001 viene rieletta al Senato nel collegio di Padova per la coalizione di centro-destra Casa delle Libert\u00e0. Durante la XIV legislatura \u00e8 stata vice-capogruppo di Forza Italia tra il 2001 e il 2002 e dal 2002 al 2005 \u00e8 vice capogruppo vicario sotto Renato Schifani, al quale \u00e8 politicamente molto vicina. \u00c8 considerata vicina anche al collega di partito Niccol\u00f2 Ghedini, Nel 2004 \u00e8 stata nominata Sottosegretario di Stato al Ministero della Salute nel governo Berlusconi II e riconfermata nel successivo governo Berlusconi III. \nRieletta per la terza volta al Senato nelle politiche del 2006, durante la XV legislatura ha ricoperto l'incarico di vicepresidente del gruppo al Senato.\nIn occasione delle elezioni politiche del 2008 viene riconfermata senatrice. Ha inoltre ricoperto l'incarico di sottosegretario alla giustizia nel governo Berlusconi IV. Durante il periodo di crisi tra Berlusconi e la magistratura, si \u00e8 trasferita al Ministero della Giustizia e ha difeso pubblicamente il leader dell'allora Popolo della Libert\u00e0.\nPresidenza del Senato e membro del CSM.\nAlle elezioni politiche del 2013 viene candidata ed eletta per la quinta volta nella medesima circoscrizione. Con l'inizio della XVII legislatura Italiana \u00e8 stata eletta, il 21 marzo 2013, nel consiglio di presidenza del Senato come segretario d'aula. Il 16 novembre dello stesso anno, con la sospensione delle attivit\u00e0 del Popolo della Libert\u00e0, ha aderito a Forza Italia.\nNella seduta del Senato del 27 novembre 2013, in cui la maggioranza dell'aula ha espresso il suo voto a favore della decadenza di Berlusconi, ha deciso, insieme ad altre sue colleghe, di vestirsi completamente di nero, considerando la suddetta decisione come un \u00ablutto per la democrazia\u00bb e i votanti a favore come un \u00abplotone di esecuzione\u00bb.\nIl 14 gennaio 2014 \u00e8 stata eletta capogruppo di Forza Italia nella Giunta delle elezioni, nella giunta per il Regolamento e nella 1\u00aa Commissione Affari Costituzionali del Senato.\nIl 15 settembre 2014 \u00e8 stata eletta dal Parlamento in seduta comune membro laico del Consiglio superiore della magistratura (CSM) al settimo scrutinio con 489 voti, in quota Forza Italia. Al CSM \u00e8 stata presidente della Terza Commissione per l'accesso in magistratura e per la mobilit\u00e0 dall'ottobre 2016.\nPresidente del Senato.\nAlle elezioni politiche 2018 si \u00e8 riconfermata senatrice per la sesta volta nel collegio uninominale di Venezia, e il 24 marzo con 242 voti, \u00e8 stata eletta Presidente del Senato, risultando il presidente pi\u00f9 votato dal 1987 e la prima donna a ricoprire, nella storia d'Italia, la seconda carica dello Stato.\nIl 18 aprile 2018, il presidente della Repubblica Sergio Mattarella le affida il mandato esplorativo per verificare la possibilit\u00e0 di un accordo tra il centro-destra e il Movimento 5 Stelle al fine di formare una maggioranza parlamentare e poter costituire un governo.\nIl 28 gennaio 2022, nel contesto delle elezioni alla Presidenza della Repubblica, viene individuata dalla coalizione parlamentare di centrodestra come candidata alla prima carica di Stato. Al quinto scrutinio, tuttavia, il suo nominativo non raggiunge il quorum di preferenze (505, contro i 382 ottenuti), complice sia l'astensionismo del centrosinistra, sia l'insufficienza dei voti del centro-destra, pur ammettendo la defezione di diversi franchi tiratori.\nPosizioni politiche.\nDiritti civili.\nLa Casellati si \u00e8 definita una cattolica e conservatrice, si \u00e8 espressa contraria alla fecondazione eterologa, ha firmato una proposta di legge per abolire la legge 194 sull'interruzione volontaria di gravidanza e ha affermato che il via libera alla pillola abortiva Ru486 \u00ab\u00e8 un gravissimo errore, che strizza l\u2019occhio alla cultura della morte\u00bb.\nSi \u00e8 detta favorevole alla riapertura delle case di tolleranza per la prostituzione, convinta del fallimento della legge a firma della socialista Lina Merlin.\nSi \u00e8 opposta fermamente alla \"Legge 76/2016 Cirinn\u00e0\", ovvero alla legge che regolamenta le unioni civili tra persone dello stesso sesso, affermando che \u00abla famiglia non \u00e8 un concetto estensibile. Lo Stato non pu\u00f2 equiparare matrimonio e unioni civili\u00bb e che \u00abogni omologazione sarebbe [...] un offuscamento di modelli non sovrapponibili\u00bb. In seguito all'approvazione della medesima legge, il 13 maggio 2016 concede un'intervista in cui afferma di ritenere che il \"ddl Cirinn\u00e0\" sia una discriminazione verso le coppie eterosessuali: \u00abSe si sostiene di non voler replicare il matrimonio, perch\u00e9 si discriminano le coppie di fatto miste?\u00bb. In occasione della Giornata Mondiale contro l'Omofobia ha affermato: \u00abQualunque tipo di discriminazione di natura sessuale \u00e8 un atto intollerabile e indegno di un Paese civile e moderno. Combattere l'omofobia e promuovere il rispetto sono doveri a cui nessuno - nelle famiglie, nella societ\u00e0, nel lavoro, nel mondo della politica e delle istituzioni - si pu\u00f2 sottrarre\u00bb.\nSostiene la castrazione chimica per i colpevoli di violenze sessuali o pedofilia, avendo difatti affermato nel 2008: \u00abla castrazione chimica \u00e8 una via da seguire perch\u00e9 non \u00e8 un'imposizione violenta su chi ha compiuto reati aberranti, ma una somministrazione di farmaci che abbassa gli impulsi sessuali\u00bb.\nIn veste di sottosegretario alla giustizia si \u00e8 detta favorevole alla possibilit\u00e0 di far incontrare periodicamente i carcerati con le loro mogli o compagne \u00abanche per evitare che ci siano contatti innaturali tra loro dietro le sbarre\u00bb.\nTassazione e fisco.\nSostenitrice della flat tax, divenuta presidente del Senato afferma che la priorit\u00e0 per l'Italia sia una riforma fiscale che dia respiro alle famiglie e imprese. Il 15 marzo 2013 ha presentato la proposta di legge per l'abolizione dell'IMU sulla prima casa, l'imposta sugli immobili promossa dal governo tecnico Monti nel 2011.\nQuestione veneta.\nNel suo primo discorso di insediamento al Senato, la Casellati ha sostenuto di \u00abaver posto all\u2019attenzione pubblica la questione dell\u2019autonomia\u00bb. Considera importante non solo la questione sull'autonomia, ma tutte le problematiche riguardanti il Veneto. Il 6 aprile 2018, nel suo incontro con il presidente della regione Luca Zaia nel capoluogo, ha infatti affermato:\nImmigrazione e sicurezza.\nConvinta sostenitrice della legge Bossi-Fini, ha dichiarato che \u00abIn Italia deve entrare solo chi ha la possibilit\u00e0 di vivere e mantenersi in condizioni dignitose\u00bb e che \u00abeliminare il reato\u00bb (di immigrazione clandestina), \u00absignifica cancellare un deterrente importante\u00bb.\nFavorevole alla legittima difesa, ha considerato la legge attuale \u00abinsufficiente\u00bb e da riformare. La questione viene considerata dalla Casellati come una delle principali tematiche giudiziarie da ridefinire, come si evince da questa sua affermazione:\nIntegrazione europea.\nIn occasione delle celebrazioni del 9 maggio 2020, per la festa dell'Europa, durante un video-messaggio, si \u00e8 dichiarata \"un'europeista convinta\".\nSalute.\nPresenziando, assieme ad altre cariche politiche come il ministro della salute Beatrice Lorenzin, all'inaugurazione del Villaggio della Salute della Race for the Cure (manifestazione per la lotta ai tumori al seno organizzata dalla Komen) a Roma, nel maggio del 2018, ha considerato l'evento \u00abun incoraggiamento a sostenere la prevenzione della quale il Paese ha bisogno in tutti i settori, non solo contro il tumore al seno\u00bb. La situazione \u00e8 stata definita \u00abun'emergenza\u00bb a causa di \u00abstatistiche allarmanti\u00bb riguardanti la problematica, che per la Casellati, secondo quanto riferito anche precedentemente in un suo intervento al convegno Europa Donna, \u00e8 da risolvere tramite la prevenzione.\nControversie.\nDurante la carica di Sottosegretario alla Salute.\nNel 2005 \u00e8 stato oggetto di polemiche il fatto che, in veste di Sottosegretario di Stato al Ministero della salute, ha nominato sua figlia Ludovica a capo della sua segreteria al dicastero. Secondo la figlia, intervistata da \"La Stampa\", non si sarebbe trattato di assunzione, ma di consulenza il cui motivo sarebbe dovuto al fatto che in quel momento Alberti Casellati non si fidava di nessuno.\nFecondazione eterologa.\nNel 2003, esprimendo in Senato le sue posizioni contrarie alla pratica durante il dibattito sul disegno di legge in materia di fecondazione artificiale, ha causato controversie sostenendo che \u00abl'Italia \u00e8 piena di figli dell'eterologa perch\u00e9 frutto del rapporto di una donna col lattaio di turno\u00bb.\nVoli di Stato.\nSecondo \"La Repubblica\", risulta dal registro di volo del Falcon 900 dell\u2019Aeronautica, l'aereo blu a disposizione della Casellati come Presidente del Senato: che da maggio 2020 ad aprile 2021 si \u00e8 alzato in volo 124 volte; il 75% delle volte per coprire la tratta casa-lavoro da Roma a Venezia (vicino a Padova, dove risiede la famiglia), ma anche per volare 6 volte verso la Sardegna ad agosto. Le fonti di Palazzo Madama hanno spiegato al quotidiano che la Casellati ha iniziato a utilizzare l\u2019aereo blu per evitare il rischio COVID-19, visto che per ragioni di salute non pu\u00f2 fare lunghi viaggi in auto.\nCaso Senatore Boccardi.\nIl 5 luglio 2021 il senatore Michele Boccardi, rieletto nel 2018 ma dichiarato erroneamente decaduto, ha presentato una denuncia alla Procura della Repubblica di Bari verso la Presidente del Senato in quanto, a suo dire, avrebbe manifestato inerzia per quasi un anno nel calendarizzare il voto dell'aula che lo deve reintegrare come senatore a seguito dell'errore di conteggio compiuto nel 2018 e in adempimento alla delibera della Giunta delle elezioni e delle immunit\u00e0 parlamentari del Senato. Dal canto suo, la Presidente del Senato ha replicato che non \u00e8 sua responsabilit\u00e0 la decisione del calendario dell'aula."}
{"id": "1290257", "revid": "45927", "url": "https://it.wikipedia.org/wiki?curid=1290257", "title": "10000 m piani", "text": ""}
{"id": "1290259", "revid": "1522738", "url": "https://it.wikipedia.org/wiki?curid=1290259", "title": "Re delle Tonga", "text": "La dinastia dei Tupou delle Tonga si \u00e8 ufficialmente formata nel 1875 dopo l'ottenimento del titolo monarchico sull'arcipelago in forma costituzionale. Il primo re di questa dinastia fu George Tupou I.\nTonga \u00e8 una delle sei monarchie dell'Oceania, ma \u00e8 l'unica a non essere un Reame del Commonwealth (facendo comunque parte del Commonwealth delle nazioni) e quindi l'unica a non avere come monarca il sovrano britannico."}
{"id": "1290263", "revid": "729019", "url": "https://it.wikipedia.org/wiki?curid=1290263", "title": "Galaxy Evolution Explorer", "text": "Il Galaxy Evolution Explorer (a volte abbreviato con GALEX) \u00e8 un telescopio spaziale operante nella regione dell'ultravioletto, sviluppato dalla NASA. \u00c8 stato lanciato il 28 aprile 2003 da un razzo Pegasus, ed \u00e8 stato posto in un'orbita circolare a 697 chilometri di altezza, con un'inclinazione di 29\u00b0 rispetto al piano equatoriale della Terra.\nLa prima osservazione fu svolta il 21 maggio 2003, e fu dedicata all'equipaggio dello Space Shuttle Columbia. Riguard\u00f2 la costellazione di Ercole, che durante l'ultimo contatto con il Mission Control si trovava proprio sopra al Columbia.\nProfilo della missione.\nLa durata minima era prevista inizialmente in 29 mesi, ma il telescopio \u00e8 rimasto operativo molto pi\u00f9 a lungo. Ha continuato le osservazioni fino al 29 maggio 2009, quando lo strumento per l'ultravioletto lontano ha sub\u00ecto un guasto dovuto ad un sovraccarico di corrente. Il satellite \u00e8 stato disattivato a giugno 2013.\nDurante la sua operativit\u00e0 l'osservatorio ha analizzato le lunghezze d'onda dell'ultravioletto fino ad una distanza dell'80% dell'universo osservabile, per scoprire nuove informazioni sulla formazione delle stelle. Dato che gli scienziati ritengono che il Big Bang si sia verificato circa 13 miliardi di anni fa, il telescopio ha analizzato gli ultimi 10 miliardi di anni di vita dell'universo.\nL'osservatorio spaziale ha studiato centinaia di migliaia di galassie al fine di determinare con quale velocit\u00e0 le stelle si siano formate in ogni galassia, e con quale velocit\u00e0 le galassie si stanno allontanando dalla Terra. Le emissioni agli estremi dell'ultravioletto possono indicare la formazione di giovani stelle o la presenza di stelle molto vecchie.\nOltre al Jet Propulsion Laboratory, hanno partecipato allo sviluppo del progetto:"}
{"id": "1290267", "revid": "419471", "url": "https://it.wikipedia.org/wiki?curid=1290267", "title": "PalaCarrara", "text": "Il PalaCarrara, fino al 18 marzo 2012 noto come PalaFermi, \u00e8 il palazzetto dello sport di Pistoia ed \u00e8 situato nella principale zona industriale della citt\u00e0 (Sant'Agostino). Attualmente il PalaCarrara \u00e8 utilizzato per le gare interne e gli allenamenti del Pistoia Basket 2000.\nStoria.\nFu costruito nel 1988 per ospitare le partite interne della squadra di pallacanestro Olimpia Basket Pistoia, che l'anno precedente aveva ottenuto la promozione in serie A2.\nNel 2007, in occasione della promozione in Legadue della squadra di pallacanestro Pistoia Basket 2000, beneficiaria dell'impianto, \u00e8 stato rifatto il parquet ed \u00e8 stata riorganizzata la curva dedicata ai tifosi ospiti (Curva Firenze), in modo da rispettare le normative di sicurezza. I lavori hanno consentito di ottenere l'omologazione per una capienza di 3.916 posti, di cui circa 400 dedicati alla tifoseria ospite. Al momento della costruzione l'impianto poteva ospitare fino a 5.500 spettatori. Fino al 2005 la struttura era omologata per 5.400 persone, successivamente ridotta per rispettare le normative sulla sicurezza.\nIl 18 marzo 2012 \u00e8 stato intitolato a Mario Carrara, presidente dell'Olimpia Basket Pistoia negli anni ottanta e novanta, prendendo cos\u00ec la denominazione attuale di PalaCarrara.\nNell'estate 2013, in occasione del ritorno in Serie A del Pistoia Basket 2000, il parquet \u00e8 stato ricolorato e rimesso a nuovo."}
{"id": "1290268", "revid": "228587", "url": "https://it.wikipedia.org/wiki?curid=1290268", "title": "Distributore (televisione)", "text": "Un distributore o amplificatore di distribuzione \u00e8 un dispositivo in grado di amplificare un segnale in ingresso e renderlo disponibile su pi\u00f9 uscite separate tra di loro. Nelle applicazioni televisive trovano impiego distributori video e audio sia di tipo analogico che digitale.\nImpiego dei distributori.\nIn un impianto tecnico per usi televisivi esiste spesso l'esigenza di disporre di un certo numero di copie dei singoli segnali. In impianti semplici, se sono necessarie poche copie del segnale, \u00e8 possibile sdoppiare direttamente il cavo che trasporta il segnale, tuttavia questa pratica \u00e8 da considerarsi per un uso solo di emergenza e non \u00e8 raccomandabile, per via di attenuazioni del livello del segnale e di possibili interferenze.\n\u00c8 anche possibile utilizzare una matrice video per distribuire i segnali assegnando una singola sorgente su pi\u00f9 uscite, tuttavia in un impianto di grandi dimensioni questa soluzione \u00e8 costosa e, in ogni caso, lo scopo per cui una matrice \u00e8 progettata \u00e8 differente.\nL'uso dei distributori \u00e8 pressoch\u00e9 generalizzato per rispondere a questa esigenza, e consente una soluzione economica e affidabile.\nEsistono distributori a s\u00e9 stanti cos\u00ec come schede contenute in un modulo montabile a rack, a seconda del tipo di impianto e di impiego.\nDistributori video.\nI Distributori video distribuiscono un segnale a un certo numero di destinazioni simultanee. Un distributore pu\u00f2 venire descritto in base al numero di ingressi e uscite: un singolo apparato pu\u00f2 avere una configurazione tipica di 1x6, 1x8 o 1x10, mentre alcuni moduli sono disponibili in configurazione sdoppiabile, cos\u00ec da poter avere, a scelta, un distributore 1x8 o 2x4 sullo stesso apparecchio.\nUn distributore pu\u00f2 processare segnali sia analogici che digitali, e non \u00e8 raro il caso di distributori che eseguono anche una conversione da digitale a analogico allo scopo di monitorare il segnale, o per l'integrazione in ambienti dove si usano entrambi i tipi di segnale.\nUn distributore analogico permette di regolare guadagno ed equalizzazione del segnale per compensare le perdite del cavo, mentre uno digitale permette il \"reclocking\" del segnale per ricostruire parti del segnale eventualmente rovinate.\n\u00c8 utile osservare che negli impianti digitale moderni il numero di distributori presente \u00e8 ridotto rispetto a un impianto analogico, per due motivi fondamentali:\nLo stadio di ingresso del distributore \u00e8 di solito un connettore BNC di tipo passante, con un'impedenza molto alta per evitare di influire sul segnale, mentre le uscite sono separate e indipendenti dall'ingresso. In teoria, il segnale emesso \u00e8 identico su tutte le uscite.\nI distributori video sono usati anche per distribuire il segnale di sincronizzazione a tutti gli apparati a cui \u00e8 necessario il genlock. In questo caso, si usano distributori analogici o anche un tipo particolare di distributore (detto \"Pulse Distribution Amplifier\") che presenta sulle uscite solo il video di riferimento e la sottoportante colore.\nDistributori audio.\nI distributori audio sono presenti in misura minore, in un impianto televisivo, rispetto ai distributori video, poich\u00e9 la natura stessa dei segnali audio non richiede di solito copie multiple delle sorgenti. Vengono usati invece per la distribuzione degli segnali in uscita dal mixer audio, nonch\u00e9 per la distribuzione di segnali ausiliari.\nI distributori audio possono essere singoli o di tipo stereo, dove \u00e8 necessario processare due canali insieme, e possono essere analogici o digitali a seconda del tipo di segnale. \u00c8 da notare che i segnali audio digitali in formato AES/EBU sono formati da una coppia di canali audio, che il distributore presenter\u00e0 uguale sulle uscite.\nUn distributore audio analogico \u00e8 in grado di regolare il guadagno del segnale in ingresso, mentre qualche modello offre la possibilit\u00e0 di regolare ogni singola uscita. Questi distributori sono usati per esempio per pilotare delle cuffie di ascolto, potendone regolare i singoli livelli.\nLe uscite audio analogiche sono di solito di tipo bilanciato anche se l'ingresso \u00e8 sbilanciato."}
{"id": "1290269", "revid": "709565", "url": "https://it.wikipedia.org/wiki?curid=1290269", "title": "Pozzetto", "text": "Con pozzetto viene denominata la parte aperta di una imbarcazione, dove solitamente si trovano le manovre con i relativi verricelli o winch, il timone. Vi si trovano anche delle panche e spesso un tavolo centrale. Qui stanno le persone durante la navigazione normale.\nPer estensione, con pozzetto viene anche indicato il gruppo di persone addetto alla conduzione della barca: skipper, timoniere, tattico, navigatore e stratega"}
{"id": "1290274", "revid": "228587", "url": "https://it.wikipedia.org/wiki?curid=1290274", "title": "Antonio Gamberi", "text": "Biografia.\nLa morte del padre lo lascia nella miseria. Ad otto anni \u00e8 costretto ad abbandonare la scuola per aiutare la famiglia, pi\u00f9 tardi, la voglia d'apprendere lo porta a frequentare 65 lezioni di lingua italiana.\nL'influenza delle tradizioni risorgimentali, lo portano nel 1894 a fondare a Tatti una delle prime sezioni socialiste della provincia di Grosseto.\nNel 1895 si dichiara favorevole alla conferma dell'onorevole Ettore Socci alla Camera, perch\u00e9 - replica ai suoi critici - \"l'antico garibaldino si \u00e8 sempre battuto contro Crispi e merita la fiducia dei sovversivi\". Nel frattempo denuncia, dalle pagine de \"La Martinella\", la politica antioperaia delle societ\u00e0 minerarie.\nIl 12 novembre 1895, la magistratura lo assegna al domicilio coatto per la durata di tre anni.\nCaduto Crispi e revocata la misura, dal 1896 al 1898, partecipa allo sviluppo della Camera del lavoro di Massa, con Gaetano Poli, Varese Parrini, Leopoldo Gasperi e Narciso Fedeli, riprende l'attivit\u00e0 politica e giornalistica, attirando di nuovo su di s\u00e9 l'attenzione della Prefettura maremmana.\nTrasferitosi nel 1904 a Roccatederighi, collabora con l\"'Etruria nuova\", fino al 1907.\nNel 1907 difende Elia Baldanzi, un anarchico roccastradino, \u00e8 costretto ad emigrare clandestinamente in Francia, per evitare la carcerazione in seguito ad una denuncia d'alcune irregolarit\u00e0, registratesi a Tatti durante un'elezione amministrativa. E sulla sua partenza dall'Italia scrive nel 1908 una lirica, \"La mia fuga\", che appare su \"La Blouse\", la \"rivista di letteratura operaia, diretta da Lorenzo Cenni, alla quale collaborava dal 1906.\nIn Francia continua a collaborare ai giornali e alle riviste socialiste e sindacaliste italiane con articoli e poesie, per vivere fa il manovale e il minatore.\nGrazie alla \"cura\" di Lorenzo Cenni, fa stampare a Firenze il suo primo opuscolo poetico: \"Il conciliabolo, il prete: versi per Antonio Gamberi (minatore)\", quindici pagine, tipografia Vallecchi.\nSempre a Firenze, stampa nel 1913 un volume di 223 pagine, dove propone le liriche, scritte nell'esilio dal 1908 al 1911, fra cui \"L'assassinio di Francisco Ferrer\", \"Maria Spiridonova\", \"In morte di Andrea Costa\" e \"Al compagno Santi Cigni\". \nIn Francia rimane fino al 1914, quando, sospesa la pena, pu\u00f2 rientrare in Italia.\nIl conflitto mondiale \u00e8 gi\u00e0 scoppiato e il poeta si schiera subito a fianco dei \"pacifisti\".\nNel 1920 appare a Firenze un'altra pubblicazione di poesie, intitolato \"Battaglie sovversive\". Le pagine sono 304, la tipografia \u00e8 quella del Polli. Dedicato: \"Alla sacra memoria di Mario Rapisardi...\", il volume contiene una breve avvertenza dell'autore. I temi sono in prevalenza politici, le poesie sono state scritte in Francia e in Italia dal 1914 al 1919.\nCon l'avvento del fascismo, a quasi sessant'anni \u00e8 costretto di nuovo all'esilio in Francia. Per qualche anno lavora come manovale, poi torna a vendere gli opuscoli e i giornali antifascisti e nel 1926 \u00e8 colpito, da una misura di espulsione, che \u00e8 sospesa in seguito alle proteste di alcuni deputati comunisti e socialisti francesi. \nNel 1926 stampa a Parigi, il volume \"Battaglie antifasciste\", che raccoglie, in 264 pagine, i suoi versi.\nNel 1928 \u00e8 arrestato con l'accusa di essere il mandante dell'omicidio di un prete della Bonomelli, strettamente legato ai fascisti, che \u00e8 stato ucciso dall'anarchico Angiolino Bartolommei. \nRiconosciuto estraneo al delitto \u00e8 rilasciato. \nNegli anni seguenti \u00e8 costretto a viaggiare fra il Belgio, il Lussemburgo, la Catalogna e la Francia.\nNel 1932, stampa il suo quinto volume di poesie, \"Rime sparse\", contro Mussolini.\nNel 1937 Silvio Barberini fa stampare il suo ultimo opuscolo, \"Epopea spagnuola\", 16 pagine in ottava rima, edito a cura di Sidney pro Spagna rivoluzionaria.\nNonostante l'et\u00e0 avanzata, nel 1939 documenta con versi mai pubblicati la tragica corsa dell'Europa verso la catastrofe.\nMuore il 19 febbraio 1953 all'ospedale civile di La Louvi\u00e8re, in Belgio, ed \u00e8 sepolto il 22 febbraio seguente presso il locale cimitero di rue de la Flache."}
{"id": "1290276", "revid": "22416", "url": "https://it.wikipedia.org/wiki?curid=1290276", "title": "Ferrovia Cagliari-Golfo Aranci", "text": "La ferrovia Cagliari-Golfo Aranci, nota anche come Dorsale Sarda, \u00e8 una linea ferroviaria situata in Sardegna, gestita del gruppo Ferrovie dello Stato tramite la societ\u00e0 controllata RFI.\nLa linea, la pi\u00f9 importante ed estesa dell'intera rete ferroviaria sarda, collega Cagliari col porto gallurese di Golfo Aranci e con vari centri del Campidano, della Sardegna centrale e della Gallura, tra cui i principali sono Oristano, Macomer, Ozieri (nella frazione di Chilivani) e Olbia, attraversando tutte le province sarde. La ferrovia, facente parte della rete complementare RFI \u00e8 interamente non elettrificata e per buona parte a binario unico, fanno eccezione i 50\u00a0km tra la stazione di Cagliari e quella di San Gavino, in cui la linea \u00e8 a doppio binario. Gli estremi altimetrici si riscontrano nell'altopiano di Campeda, dove la linea tocca i 685 m s.l.m. nelle vicinanze dell'omonima stazione, e il capolinea portuale di Golfo Aranci Marittima, situato a due metri sul livello del mare.\nStoria.\nLa ferrovia nasce nella seconda met\u00e0 del XIX secolo ad opera della Compagnia Reale delle Ferrovie Sarde per collegare Cagliari con le due principali localit\u00e0 portuali del nord della Sardegna dell'epoca (Olbia e Porto Torres, quest'ultima raggiunta tramite una diramazione da Ozieri Chilivani), secondo un progetto dell'ingegnere britannico Benjamin Piercy. L'inaugurazione avvenne in maniera progressiva, tra l'aprile 1871, quando venne aperto al traffico il primo tronco da Cagliari a Villasor (la prima tratta ferroviaria per il trasporto pubblico attiva nell'isola) e il maggio 1881, quando fu inaugurata la tratta da Olbia (allora nota come \"Terranova Pausania\") al suo porto dell'Isola Bianca.\nLa linea per Porto Torres, passante anche per Sassari e che quindi garantiva anche il collegamento tra le due maggiori citt\u00e0 sarde, fu completata nel 1874 e collegata alla Cagliari - Olbia nel luglio 1880. Una seconda diramazione della dorsale, che da Decimomannu raggiungeva il capolinea Iglesias, era stata aperta nel 1872.\nI lavori del progetto originale furono completati il 1\u00ba maggio 1881 con l'apertura del collegamento tra Olbia e il suo vecchio molo dell'Isola Bianca. Proprio a causa della scarsa profondit\u00e0 dei fondali e dalla carenza di spazi del porto olbiese dell'epoca venne presa la decisione di destinare al porto di Golfo Aranci le navi passeggeri, cos\u00ec la legge 792 del 14 maggio 1882 diede il via all'estensione della linea verso il definitivo capolinea. Tale decisione, fonte di diatribe campanilistiche tra i due centri in causa, port\u00f2 anche a vari attentati ai cantieri per sabotare la realizzazione del nuovo tronco ferroviario. Tuttavia la linea dalla stazione centrale di Olbia sino al porto golfarancino fu completata e aperta al transito il 1\u00ba luglio 1883, sancendo il completamento della Dorsale Sarda, che nei primi decenni di attivit\u00e0 fu attraversata esclusivamente da convogli trainati dalle locomotive a vapore delle \"Ferrovie Reali\".\nIl 1\u00ba gennaio 1920 termin\u00f2 la concessione delle Ferrovie Reali e la linea fu statalizzata passando, come tutta la rete a scartamento ordinario sarda, alle Ferrovie dello Stato. In quello stesso anno col ritorno dei piroscafi a Olbia fu realizzato un nuovo raccordo di quasi 2400\u00a0m dalla stazione al nuovo approdo dell'Isola Bianca (raccordo poi chiuso insieme alla stazione ferroviaria del porto gallurese nel 2000). Nel frattempo a livello di materiale rotabile il monopolio della trazione a vapore sulla linea venne rotto dall'ingresso delle prime automotrici diesel (le ALn 56) nel 1936.\nDanneggiata dai bombardamenti alleati del 1943 in alcuni scali strategici, la Cagliari - Golfo Aranci nel dopoguerra fu sottoposta a lavori di ripristino e potenziamento. Nel 1961 lo scalo marittimo di Golfo Aranci divenne approdo delle navi traghetto delle FS: gli impianti ferroviari di Golfo Aranci divennero strategici anche per il trasporto merci, essendo l'unico porto attrezzato per il carico e lo scarico di rotabili in Sardegna, rimanendo inoltre l'unico raggiunto nell'isola da un collegamento ferroviario attivo negli anni duemila. Il 1961 fu anche l'anno in cui nella ferrovia fecero la comparsa le prime locomotive diesel, evento che diede il via alla dismissione della trazione a vapore sulla linea nei lustri successivi.\nNel febbraio 1977 ebbero inizio i lavori per il raddoppio dei 17\u00a0km tra Cagliari e Decimomannu, lavori che portarono inoltre alla costruzione di una nuova stazione a Decimomannu, per cui fu necessaria la realizzazione di una variante tra questo centro e Assemini, oltre alla ristrutturazione dello scalo di Cagliari Elmas, dotato tra l'altro di un nuovo fabbricato viaggiatori. Dopo la chiusura della tratta delle FMS Carbonia-Sant'Antioco Ponti, l'isola ebbe cos\u00ec nuovamente un tronco a doppio binario (il primo a scartamento ordinario) dal 1984. Sempre in quegli anni, contestualmente al raddoppio, importanti lavori furono realizzati nella stazione di Cagliari. Un'altra variante, riguardante la nuova galleria tra Monti e Chirialza, fu realizzata negli ultimi decenni del secolo.\nI lavori sulla Dorsale Sarda in quel decennio proseguirono con il progetto di elettrificazione della rete sarda, scelta per via della separazione dal resto della rete ferroviaria nazionale per portare avanti un sistema di alimentazione a corrente alternata invece che continua come nel resto del paese. Furono posate per i test preliminari le catenarie tra Cagliari e Decimomannu e tra Villasor e Sanluri, e vennero realizzate appositamente 6 locomotive E492 per il servizio passeggeri e 19 locomotive E491 per il servizio merci. Tuttavia, dopo i primi test in continente, il sistema a corrente alternata manifest\u00f2 problemi tecnici sui tronchi di prova allestiti lungo la Dorsale Sarda, fatto che insieme a questioni di economicit\u00e0, port\u00f2 alla cancellazione del progetto dopo poche prove a inizio anni novanta.\nNel frattempo il traffico merci lungo la linea inizi\u00f2 progressivamente a calare, determinando una drastica riduzione del numero di corse da parte dei traghetti Bluvia, ormai destinati al solo servizio merci (sino al 2001 eseguivano anche trasporto passeggeri e auto), servizio che a fine del primo decennio del nuovo millennio \u00e8 stato fortemente ridimensionato funzionando da allora solo su richiesta.\nDall'inizio degli anni duemila ad oggi, il tracciato della Cagliari-Golfo Aranci \u00e8 stato caratterizzato da alcuni interventi di modifica al percorso originario. Il 1\u00ba agosto 2001 fu aperta un'importante variante tra le stazioni di Campeda e Bonorva, con la realizzazione tra l'altro di una galleria di circa 7\u00a0km (il pi\u00f9 lungo tunnel ferroviario dell'isola). Il 10 settembre 2007, con l'apertura della nuova stazione di San Gavino Monreale venne inaugurata un'ulteriore variante, tra Sanluri e Pabillonis, costruita a doppio binario tra Sanluri e il nuovo scalo di San Gavino. Questi lavori costituivano una parte degli interventi relativi al progetto di raddoppio del binario tra Decimomannu e San Gavino Monreale, progetto portato a conclusione nel marzo 2010.\nSulla tratta tra Decimomannu e Cagliari \u00e8 stato attivato a partire dai primi anni duemila un servizio ferroviario suburbano. Al fine di migliorare questo servizio sono state realizzate tre nuove fermate, due ad Assemini (Santa Lucia e Carmine) e una a Cagliari (Santa Gilla), entrate in funzione il 14 giugno 2009. Il 5 giugno 2013 \u00e8 stata inaugurata la fermata di Elmas Aeroporto, attiva dal 9 giugno successivo nei pressi dell'aeroporto di Cagliari-Elmas garantendo il collegamento ferroviario col principale scalo aereo dell'isola.\nCaratteristiche.\nStando ai progressivi chilometrici la linea ha una lunghezza di circa 307\u00a0km, interamente privi di elettrificazione, di cui 50 a doppio binario, ed \u00e8 realizzata a scartamento ordinario. Tuttavia le varianti realizzate nel corso degli anni hanno portato la lunghezza effettiva a poco meno di 300\u00a0km. Dal punto di vista altimetrico la ferrovia nel tronco da Cagliari a Oristano si estende prevalentemente sulla pianura del Campidano, con altitudini ben al di sotto dei 100 m s.l.m. e pendenze massime nell'ordine del 10\u2030. Ben diversa la morfologia dei territori attraversati dalla linea nel tratto a nord di Oristano, in particolare in quello che da questa citt\u00e0 giunge a Chilivani, laddove i treni devono affrontare pendenze anche del 25\u2030 raggiungendo quote altimetriche massime prossime ai 700\u00a0m s.l.m.; qui inoltre il tracciato si sviluppa in curva per una buona parte della sua lunghezza. La parte gallurese della linea, pur sviluppandosi per quasi met\u00e0 dell'estensione in curva, affronta invece tratti ad altimetrie pi\u00f9 modeste e con pendenze che solo in alcuni punti superano il 20\u2030.\nDal punto di vista dell'armamento la linea utilizza binari formati da rotaie Vignoles da 60 e da 50\u00a0kg/m e da traverse in cemento armato precompresso.\nPercorso.\nLa ferrovia ha origine dalla stazione di Cagliari, posta nella centrale piazza Matteotti del capoluogo sardo e collegata sino all'ultima parte del Novecento al vicino porto commerciale e al suo scalo merci ferroviario (Cagliari Marittima). Il tracciato ferroviario, a doppio binario per i primi 50 km, lascia la citt\u00e0 seguendo la direzione nord-ovest, costeggiando la laguna di Santa Gilla sino a giungere a ridosso dell'Aeroporto di Cagliari-Elmas, dotato di fermata. Dopo aver lambito nuovamente la laguna dinanzi alla stazione di Cagliari Elmas il sedime entra nella citt\u00e0 di Assemini (dotata di 3 fermate), in uscita dalla quale ha inizio un tratto in variante, attivato nel 1984 per raggiungere la stazione di Decimomannu, realizzata al di fuori del perimetro urbano dell'omonimo comune in luogo del vecchio scalo ormai inglobato nell'abitato. Sia dal vecchio che dal nuovo tracciato a Decimomannu ha inoltre origine la linea per Iglesias.\nLasciata Decimomannu la ferrovia prosegue verso nord convergendo verso la SS 196, in un tratto interessato a uno spostamento minore del sedime in occasione dei lavori di raddoppio di questa porzione di linea negli anni Duemila, attraversando Villasor, Serramanna e Samassi e i relativi impianti, entrando cos\u00ec nel Campidano. Virando verso nord-ovest il tracciato, che sin da Cagliari continua una lieve ma costante ascesa, raggiunge la stazione di Sanluri Stato, posta a sei km da Sanluri. Questo scalo, privo di traffico, era in passato importante come punto di interscambio con i treni della dismessa ferrovia Isili-Villacidro (dotata di un proprio impianto in loco) e dagli anni Ottanta ai Duemila per il trasporto merci, essendo origine di un raccordo per la zona industriale di Villacidro che riutilizzava in buona parte il sedime dismesso. Tale raccordo, ancora esistente, \u00e8 in disuso dopo la cessazione del servizio merci su base regolare del gruppo FS in Sardegna.\nIl centro successivo raggiunto dalla linea \u00e8 San Gavino Monreale, nella cui stazione ha termine il tracciato a doppio binario. Come nel caso di Decimomannu la linea \u00e8 stata deviata rispetto al tracciato ottocentesco per permettere lo spostamento dello scalo ferroviario al di fuori del perimetro urbano dell'abitato, in precedenza attraversato nella sua parte occidentale, in cui aveva origine anche una linea industriale per Montevecchio. Ripreso il sedime originario a un paio di chilometri di distanza dalla stazione, il tracciato scende lievemente a livello altimetrico attraversando gli scali di Pabillonis (in disuso), Uras-Mogoro e Marrubiu-Terralba-Arborea. Dopo un tratto pianeggiante e il passaggio nella borgata agricola di Sant'Anna la ferrovia raggiunge Oristano e la sua stazione, da cui ha origine un raccordo merci verso il locale porto industriale. \nI binari dalla citt\u00e0 prendono la direzione nord-est e dopo aver superato il corso del Tirso nei pressi della stazione di Simaxis (in disuso) e il paese di Solarussa inizia una costante ascesa altimetrica verso l'altopiano di Abbasanta e l'omonimo centro, raggiunto dopo aver lambito Bauladu e Paulilatino con tratti dalle pendenze anche del 25\u2030. Dalla stazione di Abbasanta la linea prosegue la salita per Borore e con un percorso sempre pi\u00f9 tortuoso entra a Macomer, cittadina attraversata anche dalle linee a scartamento ridotto per Nuoro e per Bosa (turistica), che in passato si servivano anche dalla locale stazione RFI, precedentemente collegata da un raccordo al vicino impianto delle ex Ferrovie Complementari.\nLa linea sale ancora verso l'inutilizzato scalo merci di Campeda, nei dintorni del quale si trova il culmine della linea (685 di quota) e da cui ha inizio un tratto in variante, terminante nella successiva stazione di Bonorva, quasi interamente in galleria (circa 7 km) e con le pendenze maggiori (26\u2030) raggiunte lungo l'intero tracciato, affrontate in discesa in direzione Golfo Aranci. La variante, attivata nel 2001, ha rettificato un tratto particolarmente tortuoso. Lasciato il Marghine per il Meilogu e raggiunta la provincia di Sassari, il percorso della ferrovia procede tortuosamente verso nord-est scendendo costantemente a livello altimetrico, passando per la fermata di Giave e per gli scali di Torralba e Mores-Ittireddu (gli ultimi due in disuso), giungendo nella frazione ozierese di Chilivani, sede di un importante bivio ferroviario. \nLa stazione di Ozieri-Chilivani infatti \u00e8 origine della ferrovia per Sassari e Porto Torres che permette il collegamento su ferro tra le due principali citt\u00e0 sarde. La necessit\u00e0 dell'inversione di marcia dei convogli per accedere alla linea verso i centri turritani per i treni provenienti da sud (e viceversa) ha tuttavia portato alla creazione di una bretella di accesso diretto alla linea per Porto Torres a circa 2 km a sud della stazione che pu\u00f2 quindi essere aggirata. Da segnalare inoltre che lo scalo di Chilivani ospitava sino al 1969 anche il capolinea della dismessa ferrovia per la stazione di Tirso. Dopo aver attraversato l'altro scalo ozierese di Fraigas (senza traffico) la linea prosegue verso il Monteacuto e la Gallura, passando per le stazioni di Oschiri, Berchidda e Monti-Telti, quest'ultima origine anche della dismessa ferrovia a scartamento ridotto per Tempio Pausania.\nDa Monti ha inizio la discesa verso il mare gallurese e dopo aver attraversato un'ulteriore variante in galleria nei pressi della ex stazione di Chirialza la ferrovia raggiunge Olbia, la seconda citt\u00e0 pi\u00f9 popolosa tra quelle attraversate dall'infrastruttura. Dal 2021 \u00e8 attiva nel nucleo urbano la stazione di Olbia Terranova, che precede di 400 metri lo scalo ottocentesco, da cui aveva origine un raccordo verso il porto dell'Isola Bianca, dotato sino al 2000 di uno scalo marittimo. L'ultima parte di ferrovia lascia Olbia servendo le localit\u00e0 turistiche di Rudalza e Marinella e giungendo a ridosso della spiaggia di Cala Sabina (dotata di una fermata ferroviaria). Negli ultimi chilometri i binari entrano nell'abitato di Golfo Aranci, nella cui stazione \u00e8 posto il capolinea per i treni passeggeri. I binari dell'area ferroviaria proseguono sino quasi a raggiungere la spiaggia di Cala Moresca, prevedendo vari accessi in regresso al collegamento con il porto di Golfo Aranci e alla relativa stazione: il molo \u00e8 dotato di un'invasatura (in passato due) per l'imbarco e lo scarico dei rotabili nelle navi del gruppo FS.\nTraffico.\nLa linea \u00e8 percorsa regolarmente da treni viaggiatori e occasionalmente da convogli merci straordinari. Stando all'orario 2021-2022 di Trenitalia (la societ\u00e0 del gruppo FS che si occupa del servizio viaggiatori) la linea a gennaio 2022 \u00e8 interessata alle seguenti relazioni passeggeri, tutte espletate con treni classificati regionali:\nInoltre porzioni della linea sono utilizzate dai treni diretti nelle due diramazioni:\nUlteriori relazioni sono espletate esclusivamente con autocorse sostitutive (\"Oristano - Macomer\" e viceversa e \"Decimomannu - Oristano\").\nIl materiale utilizzato per le relazioni \u00e8 l'intero parco rotabili per il servizio passeggeri a disposizione di Trenitalia in Sardegna, tutto a trazione termica e alimentazione a gasolio: principalmente vengono utilizzati i complessi Minuetto e Swing e gli autotreni autotreni ATR 365 e ATR 465. Sono ancora utilizzate inoltre le composizioni delle meno recenti automotrici ALn 663 e ALn 668 e, meno frequentemente, i treni \"navetta\" in composizione locomotiva D.445 - carrozze MDVC - carrozza semipilota MDVC TD.\nMezzi di trazione utilizzati.\nDal momento dell'inaugurazione e per i primi decenni sulla linea furono adoperati esclusivamente mezzi adottanti la trazione a vapore. Durante i primi decenni di gestione della linea da parte delle Ferrovie Reali, le locomotive impiegate furono esclusivamente di produzione britannica, essendo fabbricate dalla Stephenson, dalla R &amp; W Hawtorn e dalla Sharp &amp; Stewart. I gruppi impiegati furono, in ordine di introduzione sulla rete delle Ferrovie Reali:\nDi queste 40 macchine, ognuna dotata di un proprio nome, 12 furono accantonate prima della fine del secolo: fu cos\u00ec che dal 1900 in poi furono immesse in circolazione sulla linea ulteriori gruppi di locomotive:\nPaventatasi l'intenzione dello Stato di non rinnovare la convenzione della Compagnia Reale delle Ferrovie Sarde alla sua scadenza (31 dicembre 1919), la societ\u00e0 ridusse al minimo gli investimenti sulla manutenzione e non attu\u00f2 ulteriori spese per il rinnovo del parco rotabili. Per far fronte ai disservizi le FS (destinate a rilevare la gestione delle linee delle \"Reali\") introdussero 14 locomotive FS Gruppo 200, immatricolate coi numeri da 101 a 114 dalle Ferrovie Reali.\nNel 1920 quando le FS rilevarono la linea dalle Ferrovie Reali sopravvivevano il Gruppo 200 ed alcuni esemplari del parco rotabili della vecchia gestione, esemplari che furono riclassificati dalle FS secondo il seguente schema:\nTuttavia i mezzi ex Ferrovie Reali era in buona parte logori e furono accantonati in poco tempo. Il parco rotabili della linea fu quindi integrato dal 1922 in poi con locomotive di vari gruppi:\nDal 1936 sulla rete sarda fecero la comparsa le prime automotrici diesel, che nel giro di poco tempo divennero i rotabili maggiormente utilizzati per le relazioni passeggeri, in particolare quelle di maggior chilometraggio. Furono immesse in circolazione varie tipologie di automotrici termiche:\nQueste ultime furono nel 1964 rimpiazzate dalle pi\u00f9 potenti automotrici ALn 873, sempre prodotte dalla OM.\nLe locomotive a vapore vennero utilizzate in quegli anni per treni merci e per relazioni passeggeri a pi\u00f9 corto raggio. Nel 1961 per\u00f2 venne avviata la dieselizzazione anche del materiale di trazione dei convogli ordinari, sia per i servizi viaggiatori che merci, operazione che avrebbe portato nei lustri successivi alla completa sostituzione dei mezzi a vapore con le locomotive diesel dei seguenti gruppi:\nDi questi rotabili al 2011 sono ancora utilizzati alcuni esemplari del Gruppo D.443, impiegati per i pochi convogli merci effettuati sulla linea.\nIl materiale di trazione impiegato nei primi anni 2010 per le relazioni passeggeri \u00e8 in buona parte attivo sulla Dorsale Sarda dalla prima met\u00e0 degli anni ottanta: i treni a composizione ordinaria, in configurazione \"navetta\", vedono l'impiego dal 1982 delle locomotive D.445, mezzi che nel corso degli anni hanno sostituto gli altri gruppi di locomotive diesel per i treni passeggeri (relegando come detto le D.443 ai treni merci), diventando l'unico tipo di locomotiva impiegato sulla linea per il servizio viaggiatori.\nSul fronte del materiale leggero nel 1981 vi fu l'introduzione sulla linea delle automotrici ALn 668(nella serie 3100-3200), nei primi anni affiancate alle ALn 772 superstiti, e dalla met\u00e0 del decennio dalle derivate ALn 663. A met\u00e0 degli anni duemila a questi due gruppi di automotrici si sono affiancati i Minuetto a trazione diesel.\nNel dicembre 2015 sono entrati in servizio effettivo sulla linea gli autotreni ATR 365 e ATR 465 di propriet\u00e0 della Regione Autonoma della Sardegna; per le tratte a sud di Oristano sono inoltre impiegati dal 2020 gli ATR 220 Tr \"Swing\"."}
{"id": "1290277", "revid": "19933", "url": "https://it.wikipedia.org/wiki?curid=1290277", "title": "Oscar Amulfo Romero y Galdamez", "text": ""}
{"id": "1290280", "revid": "339392", "url": "https://it.wikipedia.org/wiki?curid=1290280", "title": "Ferrovia Golfo Aranci Marittima-Cagliari", "text": ""}
{"id": "1290282", "revid": "729019", "url": "https://it.wikipedia.org/wiki?curid=1290282", "title": "Mladen Krstaji\u0107", "text": "Carriera.\nMladen Krstaji\u0107 \u00e8 nato a Zenica in Bosnia ed Erzegovina da genitori serbi (la madre era di Bijeljina, il padre di \u017dabljak). Dopo aver giocato nelle giovanili del \u010celik Zenica, Krstaji\u0107 si trasfer\u00ec a Kikinda, in Serbia, nel 1992, a seguito della guerra civile in Bosnia-Erzegovina. Una volta in Serbia inizi\u00f2 a giocare con l'OFK Kikinda, per poi trasferirsi, nel 1995, al , dove rest\u00f2 fino al 2000.\nNel 2000 si trasfer\u00ec nel campionato tedesco, prima al poi, nel 2004, allo .\nKrstaji\u0107 ha fatto parte della difesa della Nazionale serba che durante la fase di qualificazione ai Mondiali 2006 sub\u00ec solo un gol. Gli altri componenti di tale difesa furono Goran Gavran\u010di\u0107 della , Nemanja Vidi\u0107 del e Ivica Dragutinovi\u0107 del Siviglia.\nNel 2009 si trasferisce al Partizan."}
{"id": "1290284", "revid": "326822", "url": "https://it.wikipedia.org/wiki?curid=1290284", "title": "A7/A26", "text": ""}
{"id": "1290285", "revid": "339392", "url": "https://it.wikipedia.org/wiki?curid=1290285", "title": "Ferrovia Golfo Aranci-Cagliari", "text": ""}
{"id": "1290287", "revid": "322321", "url": "https://it.wikipedia.org/wiki?curid=1290287", "title": "Associazione italiana guide e scouts d'Europa cattolici", "text": "L'Associazione Italiana Guide e Scouts d'Europa Cattolici della Federazione dello Scautismo Europeo, indicata anche come Scouts d'Europa - FSE, \u00e8 la seconda associazione scout italiana per numero di iscritti. A livello internazionale \u00e8 membro dell'Unione Internazionale delle Guide e Scouts d'Europa - Federazione dello Scautismo Europeo (UIGSE-FSE). Sul piano nazionale \u00e8 un movimento educativo che ha lo scopo di formare buoni cristiani e buoni cittadini secondo il metodo autentico e nello spirito del movimento scout ideato e realizzato da Robert Baden-Powell, interpretato cattolicamente ed armonizzato con l\u2019indole della giovent\u00f9 italiana, nello spirito della fraternit\u00e0 europea.\nCaratteristiche.\nL'Associazione italiana guide e scouts d'Europa cattolici si \u00e8 costituita a Roma il 14 aprile 1976 da un gruppo di capi che avevano fatto parte dell'Associazione Scouts Cattolici Italiani (ASCI) e dell'Associazione Guide Italiane (AGI). Alcuni di essi erano fuoriusciti dall'ASCI e/o dall'AGESCI per dissidi metodologici, ma la maggior parte dei fondatori non aveva voluto aderire a quest'ultima.\nDichiara di voler perseguire l'educazione dei ragazzi e delle ragazze secondo la metodologia tradizionale dello scautismo e del guidismo ideati da Robert Baden-Powell, applicandone fedelmente il metodo cos\u00ec come descritto nei testi del fondatore ed interpretato nella tradizione dello scautismo cattolico italiano dalla quale l'associazione riprende la struttura organizzativa e metodologica.\n\u00c8 una delle associazioni scout di ispirazione cattolica che si propone una educazione in linea con il magistero della Chiesa cattolica, dalla quale \u00e8 riconosciuta.\nL'associazione \u00e8 apartitica ed indipendente da ogni schieramento politico, essa promuove un impegno politico quale \"buon cittadino\".I soci non possono intervenire in uniforme, n\u00e9 in quanto membri dell'Associazione, a riunioni o manifestazioni di carattere politico, partitico o sindacale e in nessun caso possono coinvolgere l'Associazione stessa a fini che non sono quelli suoi propri fissati dalla statuto; non possono inoltre essere dirigenti o attivisti di partiti o movimenti politici.\n\u00c8 riconosciuta dallo Stato italiano con DPR n.240 del 18-3-1985 pubblicato sulla G.U. del 7-6-85 e dalla Conferenza Episcopale Italiana con Decreto n. 959/98 del 15/10/1998, non \u00e8, tuttavia, parte dell'Associazione Mondiale Guide ed Esploratrici (AMGE) e dell'Organizzazione Mondiale del Movimento Scout (OMMS) in quanto queste riconoscono una sola associazione o federazione per paese (nel caso dell'Italia, la Federazione Italiana dello Scautismo). Mantiene relazioni con l'AGESCI e con il MASCI.\nL'organo ufficiale di stampa \u00e8 la testata \"Scout d'Europa\"\nOrganizzazione.\nL'associazione \u00e8 diffusa in 17 regioni italiane (non \u00e8 presente in Valle d'Aosta, Basilicata e Sardegna) con 217 gruppi locali.\nI gruppi sono riuniti in quattro commissariati regionali (nord, sud, est, ovest) i quali sono organizzati ognuno in uno o pi\u00f9 distretti.\nLivello nazionale.\nL'associazione a livello nazionale \u00e8 guidata dal Consiglio Direttivo e dal Commissariato Nazionale.Il Consiglio Direttivo \u00e8 composto dal Presidente, dal Vice Presidente, dal Commissario Generale Scout, dalla Commissaria Generale Guida, dal Segretario Generale, dal Tesoriere Generale, dall'Assistente Generale.Il Commissariato Nazionale \u00e8 composto dal Commissario Generale Scout, dalla Commissaria Generale Guida, dall'Assistente Generale, dai sei commissari nazionali di branca con i relativi assistenti nazionali.\nOgni commissario di branca \u00e8 affiancato da una pattuglia nazionale composta da capi esperti ed affiancati da un Assistente Spirituale di branca. Tale pattuglia \u00e8 incaricata di seguire la formazione capi, proporre ed organizzare attivit\u00e0 nazionali di branca, organizzare e dirigere eventi di branca nazionali ed internazionali (nella branca lupetti il commissario nazionale \u00e8 chiamato Akela d'Italia e l'assistente Baloo d'Italia. Talvolta viene utilizzato anche l'espressione \"Rupe d'Italia\" sebbene questa non sia ufficiale).Gli eventi comuni indipendenti dalle branche sono gestiti dal Consiglio Nazionale.\nIl commissariato nazionale pu\u00f2 delegare alcune delle sue funzioni ad opportune pattuglie per un tempo delimitato od indeterminato, \u00e8 il caso ad esempio della \"Pattuglia Europa\" che agisce su mandato del commissariato per favorire il contatto e la comunicazione tra i membri della associazione italiana e delle altre associazioni federate o della \"pattuglia Carpegna\" che si occupa della formazione associativa dei capi gruppo, commissari ed assistenti ecclesiastici.\nIl ruolo di rappresentanza dell'associazione \u00e8 ricoperto dal Presidente e dal Vicepresidente (quest'ultimo di sesso opposto del presidente), dai due Commissari Generali (a cui viene riconosciuto il titolo di vice presidente) e dal suo Assistente Generale.\nIl Consiglio Direttivo \u00e8 eletto dal Consiglio Nazionale.\nI commissari nazionali sono nominati dal Consiglio Direttivo.\nL'Assistente generale e gli Assistenti di branca sono nominati dalla Conferenza Episcopale Italiana su proposta del Consiglio Direttivo.\nL'assemblea generale, composta da tutti i capi in possesso di Brevetto di Capo, si riunisce ogni tre anni per approvare la relazione e il programma triennale, il bilancio associativo, per eleggere i consiglieri nazionali e per deliberare sulla vita e gli orientamenti dell'Associazione.\nLivello regionale e di distretto.\nLa struttura regionale e di distretto rispecchia quella nazionale.\nLa Regione \u00e8 guidata da un Commissario Regionale, nominato dal Consiglio Direttivo su proposta dei capi della regione, da un Vice Commissario Regionale (di sesso opposto a quello del commissario regionale), dall'Assistente Regionale. Anche a livello regionale sono presenti delle pattuglie di branca guidate da Incaricati Regionali di Branca.\nI Commissariati Regionali possono organizzare attivit\u00e0 od eventi regionali, collaborano alla formazione capi organizzando la formazione preliminare ai campi scuola (organizzati dal nazionale), hanno compito di rappresentanza e di mantenere relazioni con la diocesi o le diocesi in cui sono presenti i loro gruppi o dove essi fanno attivit\u00e0 e di vigilare sull'operato dei gruppi e dei capi della regione di competenza.\nPer rendere pi\u00f9 agevole il lavoro le regioni possono essere suddivise in uno o pi\u00f9 distretti a cui delegare parte dei compiti, secondo quanto stabilito nelle \"Norme Direttive\" dell'associazione.\nIl Commissariato di Distretto \u00e8 guidato da un Commissario di Distretto nominato dal Consiglio Direttivo su proposta del commissario regionale e dei capi del distretto. Anche a livello di distretto sono presenti degli Incaricati di Branca di Distretto.\nLivello locale.\nA livello locale le attivit\u00e0 sono gestite dal gruppo scout.\nLa comunit\u00e0 di educatori responsabile del gruppo \u00e8 il Consiglio di Gruppo, composto dal capo gruppo, dall'assistente di gruppo, dal rappresentante dell'ente promotore, dai capi ed assistenti delle singole unit\u00e0, da tutti i soci dirigenti in servizio nel gruppo e da un rappresentante delle famiglie per ciascuna unit\u00e0.\nLa Direzione di Gruppo si occupa delle gestione corrente del gruppo ed \u00e8 composta dal Capo Gruppo, dai Capi Unit\u00e0 e dagli Assistenti Spirituali del gruppo. Oltre a ci\u00f2, la direzione di gruppo intrattiene rapporti con le istituzioni locali amministrative ed ecclesiali\nIl capo gruppo ed i capi unit\u00e0 hanno uno o pi\u00f9 aiuti che collaborano con loro nella organizzazione delle attivit\u00e0.\nRiforma.\nCon una delibera del consiglio nazionale del 28-29 marzo 2009 sono state introdotte importanti modifiche alle norme direttive circa un riassesto della funzione delle regioni e dei distretti e circa loro distribuzione.\nTale modifica tende ad aumentare il potere (e l'efficacia) dei distretti quale struttura di prossimit\u00e0 ai gruppi, creando regione pi\u00f9 ampie che possano meglio garantire l'omogeneit\u00e0 associativa nella corretta applicazione del metodo.\nSecondo la delibera del Consiglio Direttivo del 17-18 aprile 2010 sono state create 4 aree regionali che sono Nord (Liguria, Piemonte, Lombardia, Veneto, Trentino-Alto Adige e Friuli Venezia Giulia), Est (Emilia-Romagna, Marche, Abruzzo, Molise e Puglia), Ovest (Toscana, Lazio, Umbria e Campania) e Sud (Sicilia e Calabria)\nMetodologia.\nL'associazione utilizza il metodo tradizionale dello scautismo cattolico italiano tramite l'intereducazione, ovvero l'educazione di ragazzi e ragazze in unit\u00e0 parallele divise per sesso e per et\u00e0.\nNell'associazione sono previste 6 branche, 3 maschili e 3 femminili per le varie et\u00e0. La formazione capi \u00e8 coordinata dal Commissariato Nazionale ed \u00e8 attuata da ogni branca in maniera autonoma.\nL'intereducazione.\nPropriamente intereducazione significa \"educazione all'altro\", non necessariamente in riferimento a persona di altro sesso. L'altro pu\u00f2 essere, quindi, qualsiasi persona incontrata: un compagno di scuola, un amico e, nell'ambito scout, uno squadrigliere o un Capo.\nIn tal senso, lo Scoutismo fa gi\u00e0 costantemente intereducazione, in quanto educa i ragazzi e le ragazze a crescere e maturare prevalentemente nel rapporto con gli altri. In questo tipo di educazione, per\u00f2, gioca un ruolo particolare il rapporto uomo-donna, l'incontro dell'altro quando \u00e8 diverso per sesso e, quindi, sensibilit\u00e0, carattere e modo di essere. Ecco, quindi che il termine \"intereducazione\" acquista spesso un senso pi\u00f9 ristretto: non pi\u00f9 solo \"educazione all'altro\", ma \"educazione all'altro sesso\".\nIl concetto di \"intereducazione\", anche se inteso con questo significato, non pu\u00f2 comunque essere confuso con il termine coeducazione: non \u00e8 una educazione fatta insieme, ma un educare all'altro, partendo dalle specificit\u00e0 proprie di ciascun individuo, inteso pienamente nella sua femminilit\u00e0 o mascolinit\u00e0. Questo concetto \u00e8 il presupposto che consente di sfociare successivamente nel momento dell'incontro e della collaborazione tra i due sessi; centrale \u00e8 il ruolo dello scambio, a tutti i livelli e in tutti i campi, delle rispettive ricchezze proprie dei ragazzi e delle ragazze, per la mutua integrazione psicologica, culturale e spirituale.\nQuesto per tenere \"debito conto, in tutto il ciclo educativo, della differenza di sesso e del fine particolare che all'uno e all'altro sesso la divina Provvidenza ha stabilito nella famiglia e nella societ\u00e0\" (Decreto Conciliare sull'educazione cristiana \u00a7 8).\nAl proposito Giovanni Paolo II ricorda:\nNella FSE questo principio si realizza in unit\u00e0 distinte per et\u00e0 e per sesso. La FSE crede in uno Scoutismo al maschile e al femminile che tenga conto delle rispettive caratteristiche di virilit\u00e0 e di femminilit\u00e0, in modo da aiutare la formazione di uomini e donne di carattere, capaci di giocare il loro ruolo nella famiglia, nella Chiesa e nella societ\u00e0 civile. Per questo ritiene che un'unica Associazione a due sezioni risponda pi\u00f9 profondamente alle esigenze attuali, senza togliere nulla al positivo che appartiene alla tradizione ASCI e AGI.\nSezione Femminile.\nLa sezione femminile utilizza una metodologia che segue la tradizione dell'AGI usando quali testi fondamentali Scautismo per Ragazzi, Il libro dei Capi e \"Guida da te la tua Canoa\".\nBranca Coccinelle.\nLa Branca Coccinelle \u00e8 organizzata in Cerchi e rivolta a bambine di 8-11 anni.\nOgni Cerchio, guidato da una Capo Cerchio e da una o pi\u00f9 Aiuti-Capo vive nell'ambiente del \"Bosco\".\nOgni Cocci (\u00e8 il nome dato ad ogni aspirante-Coccinella) impara a vivere in questo mondo fantastico e a seguirne la legge lungo il \"Sentiero del prato\" e, una volta dimostrato il suo impegno con il superamento di alcune prove in cui cerca di migliorare se stessa, pu\u00f2 chiedere di pronunciare la \"Promessa del Cerchio\" e diventare una Coccinella.\nLa formazione della Coccinella continua con il \"Sentiero del bosco\" che conduce la coccinella al \"Mughetto\" e si conclude con il \"Sentiero della montagna\" che la conduce alla \"Genziana\".\nPatrono della Branca Coccinelle \u00e8 San Francesco d'Assisi\nIl motto della branca \u00e8 \"Eccomi!\"\nBranca Guide.\nLa Branca Guide \u00e8 organizzata in Riparti ed \u00e8 rivolta a ragazze di 11-16 anni.\nOgni Riparto \u00e8 formato da 2 o pi\u00f9 squadriglie di ragazze, ovvero un gruppetto dove le ragazze vivono l'avventura del guidismo.\nQualora fosse presente una sola Squadriglia (per mancanza di ragazze o nel caso di un Gruppo in formazione) la Squadriglia prende il nome di \"Squadriglia libera\" che fa riferimento al Riparto pi\u00f9 vicino ad essa.\nLa strutturazione del Metodo, del Riparto e della progressione della Guida sono quelli propri dello Scautismo Cattolico sviluppato nell'AGI: ogni \"Gu\u00ec\" (\u00e8 il nome dato ad ogni aspirante-Guida) con il superamento delle prime prove \u00e8 ammessa a pronunciare la Promessa, il suo cammino continua poi con il raggiungimento del livello di \"Guida di Seconda Classe\" e di \"Guida di Prima Classe\".\nIl raggiungimento dei vari livelli \u00e8 subordinato al superamento di alcune prove tecniche e all'impegno della Guida, ci\u00f2 viene valutato dalla Corte d'Onore.\nPatrono della Branca Guide \u00e8 San Giorgio.\nIl motto della branca \u00e8 \"Estote Parati!\" (sii pronto/a)\nBranca Scolte.\nLa Branca Scolte costituisce l'ultimo gradino nella maturazione della ragazza ed \u00e8 rivolta a ragazze tra i 16 ed i 21 anni.\nLe Scolte sono riunite in Fuochi costituiti da Scolte Semplici e Scolte Viandanti.\nTale cammino si conclude con la richiesta della Partenza durante la quale la Scolta viene investita con le insegne delle R-S.\nPatrona della Branca Scolte \u00e8 Santa Caterina\nIl motto della branca \u00e8 \"Servire!\"\nI motti adottati rappresentano l'impegno preso, che varia e cresce con l'et\u00e0 e l'esperienza.\nAlla fine del percorso lo si pu\u00f2 riassumere in \"Eccomi, sono pronta a servire.\"\nSezione Maschile.\nLa sezione maschile utilizza la metodologia tradizionale dell'ASCI usando quali testi fondamentali il Manuale dei Lupetti, Scautismo per Ragazzi, La strada verso il successo, Il libro dei Capi.\nBranca Lupetti.\nLa Branca Lupetti \u00e8 costituita da Branchi di bambini di 8-11 anni.\nOgni Branco rivive l'ambientazione della giungla di Rudyard Kipling ed \u00e8 guidato da un Consiglio di Branco formato da capi detti \"Vecchi Lupi\": il \"Capo Branco\" porta il nome di Akela, l'Assistente Ecclesiale Baloo e gli altri capi i nomi di altri personaggi positivi presenti nelle storie di Mowgli (Bagheera, Kaa, Phao, ecc).\nIl Cucciolo (\u00e8 chiamato cos\u00ec l'aspirante Lupetto) comincia la sua Pista diventando alcuni mesi dopo, con la pronuncia della promessa, una \"Zampa Tenera\".\nIl suo cammino rispecchia fedelmente quanto proposto da B.-P. nel Manuale dei Lupetti e applicato in ASCI nell'interpretazione di Fausto Catani, esso \u00e8 fatto di prove in cui il lupetto cerca di migliorarsi continua con il raggiungimento della \"Prima Stella\" (il primo occhio aperto sulla giungla) e successivamente con la \"Seconda Stella\" (l'apertura del secondo occhio). Al termine del cammino del Lupetto vi \u00e8 il \"Lupo Anziano\".\nA differenza delle precedenti tappe il Lupo Anziano non viene assegnato dall'Akela del Branco bens\u00ec da Akela d'Italia stesso.\nPatrono della Branca Lupetti \u00e8 san Francesco d'Assisi.\nBranca Esploratori.\nLa Branca Esploratori \u00e8 organizzata in Riparti ed \u00e8 rivolta a ragazzi di 11-16 anni.\nOgni Riparto \u00e8 formato da 2 o pi\u00f9 squadriglie di ragazzi che attraverso lo \"spirito di banda\" (inteso in senso positivo) vengono responsabilizzati e incoraggiati a vivere con \"spirito di avventura\" il loro cammino.\nQualora fosse presente una sola Squadriglia (per mancanza di ragazzi o nel caso di un Gruppo in formazione) la Squadriglia prende il nome di \"Squadriglia Libera\" che fa riferimento al Riparto pi\u00f9 vicino ad essa.\nLa strutturazione del Metodo, del Riparto e della progressione dello Scout sono quelli proposti in Scautismo per Ragazzi cos\u00ec come intesi nella tradizione italiana dall'ASCI: ogni ragazzo che si presenta al Riparto viene ammesso come \"Novizio\" dalla Corte d'Onore, successivamente con il superamento delle prove viene ammesso a pronunciare la Promessa con la quale diviene Scout a tutti gli effetti.Il suo cammino continua successivamente con il raggiungimento livello di \"Esploratore di Seconda Classe\" e di \"Esploratore di Prima Classe\" ed infine con quello di \"Esploratore Scelto\".\nIl raggiungimento dei vari livelli \u00e8 subordinato al superamento di alcune prove tecniche e all'impegno personale del ragazzo, ci\u00f2 viene valutato dalla Corte d'Onore, il riconoscimento di \"Esploratore Scelto\" proviene invece dal Commissario Nazionale di Branca Esploratori.\nLa Branca Esploratori essendo la Branca originaria dello Scautismo ha come patrono san Giorgio, protettore dello scautismo tutto.\nBranca Rover.\nLa Branca Rover \u00e8 costituita da Clan di ragazzi tra i 16 ed i 21 anni guidati da un Capo Clan coadiuvato da uno o pi\u00f9 Aiuti che possono svolgere anche il servizio di Maestro dei Novizi.\nIl cammino in Clan si svolge in due momenti:\nAl termine del suo cammino il Rover chiede la Partenza al Capo Clan che, concedendogliela, gli consegna le relative insegne e lo nomina Rover-Scout.\nPatrono della Branca Rover \u00e8 san Paolo Apostolo\nR-S.\nCon il termine R-S (Rover Scout - Rendere Servizio) in associazione si intendono tutti coloro (sia nella seziona maschile che femminile) che hanno completato il cammino prendendo la Partenza o che sono entrati in associazione in et\u00e0 adulta.\nQuesta categoria, sebbene non venga radunata in alcuna Branca, \u00e8 parte integrante del Gruppo.\nL'adulto \u00e8 responsabile della propria formazione: questi pu\u00f2 scegliere il cammino che ritiene pi\u00f9 opportuno aderendo a proposte, anche non propriamente Scout, che gli vengono offerte. Egli ovviamente dar\u00e0 maggiormente peso alle proposte di crescita individuali e comunitarie proposte dalla propria Direzione di Gruppo.\nParte fondamentale della vita dell'R-S \u00e8 il \"Servizio\" (la sigla RS prende il significato di \"Rendere Servizio\"), esso pu\u00f2 essere svolto all'interno della associazione in qualit\u00e0 di capo o all'esterno di essa (servizio extra-associativo).\nL'R-S pu\u00f2 prestare servizio di Capo o Aiuto Capo, previa nomina della Direzione di Gruppo.In tal caso \u00e8 tenuto a partecipare alla Formazione Capi prevista dall'associazione e agli incontri per capi proposti dalla Regione e dal Distretto (dove presente).\nAnche quando l'R-S presta servizio fuori dall'associazione rimane parte integrante del Gruppo (se lo desidera) ed \u00e8 da questo considerato sempre in servizio. Il suo aiuto pu\u00f2 essere richiesto per collaborare alle attivit\u00e0 del Gruppo o a servizi che garantiscano queste ultime.\nUniforme.\nFin dalla fondazione, ancor prima del riconoscimento federale, l'Associazione Italiana Guide e Scouts d'Europa Cattolici ha adottato l'uniforme FSE in quanto questa corrispondeva nei colori e nei modelli alle vecchie uniforme ASCI (da questa abbandonate negli anni sessanta) ed AGI, con alcuni piccoli cambiamenti permessi dal Regolamento Federale.\nPiccole differenze le troviamo ad esempio nei distintivi di Rovers e Scolte, essendo le impostazioni italiane del Roverismo e dello Scoltismo diverse da quella francese.\nUna particolarit\u00e0 va segnalata nei distintivi di classe di Esploratori e Guide, in essi \u00e8 infatti riportato il motto \"Estote parati\", gli altri paesi d'Europa usano invece la dicitura \"Semper parati\". Ci\u00f2 venne fatto per proseguire la tradizione ASCI.\nDifferisce particolarmente l'uniforme dei Lupetti, con un maglione e un berretto di colore verde (secondo la tradizione dell'ASCI) e che utilizza per le \"stelle\" della progressione personale i distintivi ASCI anzich\u00e9 le spillette usate in FSE.\nPer l'uniforme della Coccinella \u00e8 stata utilizzata l'uniforme AGI in quanto nella FSE non esistevano le Coccinelle prima dell'ingresso dell'associazione italiana. Comunque, ad eccezione del copricapo, l'uniforme della Coccinella \u00e8 identica a quella delle corrispondenti Branche femminili delle altre associazioni FSE.\nQuesti due tipi di uniformi sono utilizzati anche dalla FSE rumena e ungherese il cui sviluppo \u00e8 stato aiutato dall'associazione italiana.\nStoria.\nNascita ed Espansione.\nPremesse: Gli ultimi anni dell'ASCI ed i primi dell'AGESCI.\nSul finire degli anni sessanta i forti cambiamenti e le forti contraddizioni sociali si ripercossero pesantemente anche sullo scautismo creando uno sconvolgimento dell'ordine precostituito: si and\u00f2 di fronte a contestazioni di parti importanti del metodo.Nelle associazioni cattoliche, cio\u00e8 l'Associazione Scouts Cattolici Italiani (ASCI) e l'Associazione Guide Italiane (AGI), vengono contestati i legami con la Chiesa (fino ad arrivare a contestazioni che riguardavano lo stesso fondatore Baden-Powell).\nIn questo periodo l'ASCI decise di aprire anche alle donne portando, inevitabilmente, alla nascita di un confronto con l'AGI e facendo cos\u00ec nascere nel 1969 una commissione congiunta con il compito di analizzare la situazione e le metodologie delle due associazioni per una futura e matura collaborazione.\nIn questo clima l'associazione si divise in diverse fazioni che portano molti all'allontanamento dai vertici associativi che vennero da pi\u00f9 parti accusati di eccessiva politicizzazione, diversi gruppi si isolarono dall'associazione e alcuni smisero addirittura di censirsi con l'ASCI e per le attivit\u00e0 cominciarono ad appoggiarsi a piccole associazioni giovanili preesistenti o create ad hoc per l'occorrenza, in altri casi gruppi migrarono verso il Corpo Nazionale Giovani Esploratori Italiani (CNGEI) per poi uscirne poco dopo vista la simile situazione vissuta da quest'associazione in quel momento.\nNel 1973 si assistette alla nascita del primo gruppo di \"Scouts d'Europa\" che vide la luce ad Udine e, non esistendo una Associazione italiana aderente alla FSE, si censiva regolarmente con l'Associazione Francese.\nIl 4 maggio 1974 i Consigli Generali di ASCI ed AGI si riunirono congiuntamente e, nonostante il , votarono per lo scioglimento delle due associazioni e la fondazione di una nuova associazione mista denominata Associazione Guide e Scouts Cattolici Italiani (AGESCI).\nLa notizia venne accolta in maniera molto diversa dai gruppi, che in maggior parte l'accettarono, vedendo in questa associazione una opportunit\u00e0 in pi\u00f9 per chi vuole aprirsi a sperimentazioni senza nulla togliere a chi continua sulla \"vecchia strada\". Alcune azioni della nuova associazione furono poco apprezzate da alcuni gruppi, () ma sotto alcuni aspetti si comport\u00f2 in maniera prudente (vengono infatti invitati i gruppi a non sperimentare coeducazione al di fuori della branca R/S e a non sconvolgere altre parti del metodo) affermando che nell'Associazione troveranno spazio tutti quelli che desiderano \"vivere lo scautismo in fraternit\u00e0\".\nIn questo clima si marc\u00f2 sempre pi\u00f9 la divisione iniziata a registrare gi\u00e0 in ASCI: alcuni gruppi non riconobbero la nuova associazione e sempre pi\u00f9 si isolarono, o accettarono la fusione pur manifestando il proprio dissenso.\nUna piccola emorragia riguard\u00f2 invece gli assistenti: circa un 10% dei sacerdoti presenti in associazione l'abbandonarono e non rinnovarono il censimento per il 1975: a questo \nLa situazione laziale ed i motivi della frattura.\nIn assenza di un regolamento approvato dall'associazione la gestione delle attivit\u00e0 pass\u00f2 in mano alle Assemblee regionali alle quali partecipavano capi ed aiuto-capo anche che non avessero completato l'iter di formazione.\nIn una di queste assemblee un gruppo di capi present\u00f2 un documento firmato da 108 membri che proponeva una programmazione secondo l'impostazione del tradizionale scoutismo cattolico.Il documento, come previsto dagli stessi promotori, non fu approvato e, nello sconcerto dei presentatori, venne stracciato tra gli applausi di molti dei presenti (circa 700 persone).\nParte di questi capi, guidati da Attilio Grieco e da Franco Puppini, tutti in possesso di regolare Brevetto di Capo decise di proporsi per condurre uno dei tanti Campi Scuola di primo tempo Esploratori previsti per quell'anno dalla Regione Lazio, forti di aver gi\u00e0 organizzato e diretto, con la stessa pattuglia, diversi campi scuola nell'ASCI. I Responsabili regionali del Lazio bocciarono la candidatura, ma la pattuglia vide approvare la propria proposta dai Responsabili regionali delle Marche, che concessero loro di organizzare un campo nei pressi di Fano. A tale campo parteciparono una trentina di persone, tra cui circa 20 provenienti clandestinamente dal Lazio e senza il necessario \"nulla osta \" che concedesse loro di partecipare a un campo fuori dalla propria regione.\nConsci di non poter continuare in questa situazione di clandestinit\u00e0 (nell'aprile di quell'anno alcuni gruppi non allineati erano arrivati a fare un campo di San Giorgio parallelo), il gruppo di capi cominci\u00f2 a pensare alla creazione di una nuova associazione.\nI contatti con gli Scouts d'Europa e la nascita dell'Associazione.\nA fine gennaio 1975 Perig G\u00e9raud Keraod, commissario dell'FSE Francese, si reca a Roma per organizzare un pellegrinaggio per i capi in occasione del Giubileo.\nIn questa occasione si incontra con Attilio Grieco con cui \u00e8 in contatto da tempo e a cui chiede aiuto nella organizzazione di tale evento.\nNel settembre dello stesso anno un gruppo di 500 capi, rover e scolte delle associazioni francese, belga e canadese viene in pellegrinaggio a Roma suscitando la curiosit\u00e0 e l'interesse di molti che vedono in questi, in perfetto ordine ed uniforme impeccabile, un esempio di quel tipo di stile scout andato perduto negli ultimi anni.\nAll'inizio del 1976 il Centro Studi Baden-Powell organizza un incontro a Roma, in questa occasione alcuni capi romani dissidenti hanno occasione di incontrarsi e parlare della situazione ipotizzando la creazione di un'associazione che possa confluire nella FSE.\nIl 14 aprile di quell'anno un gruppo di capi e capo firma in presenza di un notaio di Roma il primo statuto della \"Associazione Italiana Guide e Scouts d'Europa Cattolici\" che venne subito sottoposta all'attenzione della FSE.\nIn poco tempo arriva la risposta positiva e l'invito a registrarsi presso la FSE per poter disporre degli emblemi e distintivi, cosa che avvenne solertemente tanto da poter battezzare la nuova associazione gi\u00e0 al Campo di San Giorgio dello stesso anno (23 aprile) alla presenza di tutti i suoi 420 membri.\nLa prima espansione.\nLa notizia della nascita della nuova associazione non tarda a spargersi, cos\u00ec confluiscono in questa associazione molte piccole associazioni quali l'\"Associazione Gruppi e Ceppi Scout Cattolici Treviso\", la \"Associazione Indipendente Esploratori Italiani Cattolici\" e moltissimi gruppi isolati.\nTalvolta alcuni gruppi AGESCI chiedono di entrare nella nuova associazione, in alcune realt\u00e0 la situazione \u00e8 gi\u00e0 tesa e di fronte a questa prospettiva i contrasti diventano spaccature.\nA Roma, Palermo, Reggio Calabria la discussione viene portata in assemblea dove si accendono dibattiti e si assiste ai diversi gruppi che si schierano da una parte o l'altra quando non arrivano a spaccarsi in due.\nTuttavia l'espansione deriv\u00f2 soprattutto alla nascita di nuovi gruppi fondati da capi che abbandonano (quando non avevano gi\u00e0 abbandonato per forte disaccordo) i loro gruppi originari e si riuniscono sotto l'insegna della nuova associazione.\nSi ha cos\u00ec una diffusione a macchia di leopardo condizionata anche dal diverso appoggio dei vescovi: la FSE appena nata ancora non godeva del riconoscimento CEI e, sebbene in alcune realt\u00e0 vescovi appoggiassero apertamente gli Scouts d'Europa (soprattutto grazie alla credibilit\u00e0 dei capi, spesso gi\u00e0 commissari ASCI) in alcune realt\u00e0 veniva mal vista la spaccatura all'interna dello scautismo cattolico provocata da questa associazione, anche per effetto del \"Dossier Scouts d'Europe\" diffuso dall'AGESCI.\nL'espansione fu comunque notevole e un anno dopo la fondazione l'associazione contava gi\u00e0 2700 soci.\nGi\u00e0 nel 1977 comincia la diffusione delle prime pubblicazioni associative: in aprile esce il primo numero della rivista \"Scouts d'Europa\" ed in giugno esce \"Carnet di marcia\" per Scolte e Rovers.\nNello stesso anno avvengono il Primo Campo Mobile Nazionale per Rover sulle Alpi Bellunesi e la prima Route Nazionale Scolte ad Assisi.\nL'anno successivo i due eventi si ripetono in occasione del pellegrinaggio Federale promosso dalla UIGSE (primo evento internazionale della nuova associazione) presso il Santuario di Lourdes durante il quale la federazione si consacra alla Madonna.\nGli anni ottanta.\nIl decennio 1980 si apre con la prima Rupe d'Assisi, incontro di spiritualit\u00e0 Francescana organizzato dalla Branca Lupetti, evento che si ripeter\u00e0 successivamente ogni 3 anni.\nL'anno successivo il cardinale Ugo Poletti, vicario di Roma, riconosce a livello diocesano l'associazione come cattolica (riconoscimento ovviamente diverso da quello delle organizzazioni mondiali dello scautismo e del guidismo). Questo riconoscimento \u00e8 puramente locale e non nazionale, poich\u00e9 la Chiesa Cattolica, soffrendo per gli scismi con le altre confessioni cristiane, non voleva incoraggiare scismi fra le organizzazioni cattoliche\nNel 1982 sui monti Ernici (nel frusinate) si effettuano il terzo Campo Mobile nazionale Rover e la Terza Route Nazionale Scolte conclusasi in Vaticano.\nNel 1983 l'associazione supera i 10000 iscritti e si registra l'uscita della rivista \"Famiglia Felice\" per Lupetti e Coccinelle quale pubblicazione autonoma.\nNell'estate del 1984 alcuni riparti dell'associazione (per un totale di 1000 esploratori e guide) partecipano all'Eurojam dell'Unione Internazionale Guide e Scouts d'Europa organizzato a Chateauroux (Valles) in Francia\nNel 1985 l'associazione viene formalmente riconosciuta dal Presidente della Repubblica\nNell'estate 1987 vengono realizzati sui Monti Sibillini il Quarto campo Mobile Nazionale Rovers e la Quarta Route Nazionale Scolte.\nIl decennio 1980 vede due importanti scissioni dall'associazione.\nL'associazione aveva nei primissimi anni calamitato molte correnti contrarie alla fusione dell'ASCI con l'AGI, compresa quella che voleva una rifondazione dell'ASCI stessa.Chiarita la posizione dell'Associazione che voleva percorrere una nuova strada senza reclamare l'eredit\u00e0 ASCI nei primi anni ottanta un gruppo di capi, che riteneva non secondario il recupero integrale di tale eredit\u00e0 (comprendendo anche nome ed insegne) si distacc\u00f2 dall'associazione fondando l'Associazione Scouts e Guide d'Europa (ASGE) che nel 1997 tramut\u00f2 il suo nome riprendendo la denominazione Associazione Scautistica Cattolica Italiana (ASCI).\nSul finire del decennio, nel 1990 l'Associazione vede una seconda importante scissione: nel distretto Palermo Ovest alcuni gruppi si federano insieme smettendo di censirsi nella FSE e creando l'Associazione Guide e Scouts San Benedetto.\nGli anni novanta e 2000.\nGli anni novanta vedono l'associazione impegnata nell'Eurojam 1994 come organizzatrice ed ospitante, tale campo si tiene infatti sui Monti Cimini (Viterbo).\nCulmine di tale evento \u00e8 il 3 agosto quando papa Giovanni Paolo II riceve i partecipanti in Vaticano.\nNel 1997 l'associazione organizza un \"Campo Mobile Nazionale Rover\" ed una \"Route Nazionale Scolte\" sul massiccio centrale in Francia, tale incontro si conclude con la partecipazione dei clan e fuochi alla XVII Giornata mondiale della giovent\u00f9 di Parigi.\nIl 15 ottobre 1998 l'Associazione viene riconosciuta dalla CEI con una lettera del cardinale Camillo Ruini suo presidente.\nNel 2000 in occasione del Giubileo l'associazione prende parte al comitato organizzatore. Durante le giornate precedenti la Giornata mondiale della giovent\u00f9 (GMG) viene organizzato un campo di servizio per Clan, Fuochi e Capi. I partecipanti vengono dislocati per diversi servizi annessi all'evento per tutta la citt\u00e0 di Roma.\nNel 2003 a Zelasko (Polonia) l'associazione partecipa all'Eurojam. Seppur paese ospite l'Associazione italiana ha collaborato attivamente all'organizzazione di tale evento.\nIn occasione della GMG del 2005 di Colonia viene organizzato un campo stanziale nei pressi di Bonn per i Rover e le Scolte interessate.\nNell'estate 2007\u00a01300 Rover, Scolte e Capi partecipano al primo Euromoot Federale che si svolge tra Levoca (Slovacchia) e Ceztocowa (Polonia). Anche in questo caso \u00e8 stato fondamentale l'impegno della associazione italiana nell'organizzazione dell'evento.\nL'impegno della associazione all'interno della Unione si vede, oltre che nella partecipazione attiva alla organizzazione degli eventi comuni, nel forte sostegno dato dall'associazione italiano alla nascita e sviluppo delle associazioni nazionali di Ungheria prima e Romania poi. Quest'ultima, sviluppatasi in una delle aree pi\u00f9 povere di questa nazione, ha beneficiato dell'aiuto organizzativo, formativo ed economico della associazione italiana, concretizzatasi in diverse iniziative in cui tutti i soci hanno dato il loro supporto nella crescita della Associazione sorella.\nDopo alcuni mesi di stretta collaborazione con alcuni capi italiani il 24 ottobre 2010 viene attivata anche l'associazione nazionale in Bosnia ed Erzegovina, con le prime promesse di scout cattolici presso la parrocchia di Stup, a Sarajevo, alla presenza del Commissario Federale degli Scout d'Europa.\nL'inserimento dell'\"Associazione Guide e Scouts d'Europa Cattolici\" nel panorama dello scautismo Italiano e Mondiale.\nLe difficolt\u00e0 iniziali.\nA seguito del riconoscimento della FSE nella diocesi di Roma il 6 marzo 1986 si riun\u00ec per la prima volta la Commissione Paritetica di AGESCI ed FSE. Tale commissione fu voluta fortemente dalla Conferenza Episcopale Italiana con lo scopo di confrontare le associazioni nelle strutture, nel metodo, nella chiesa e nel mondo attuale per giungere ad una riconciliazione.\nTra il 1986 e il 1987 le due associazioni si incontrarono 7 volte senza per\u00f2 grande successo in quanto si ottiene semplicemente il chiarimento delle reciproche posizioni senza per\u00f2 aprire un dialogo: l'AGESCI ritiene che non ci siano tra le due associazioni differenze tali da giustificare l'esistenza della seconda associazione e ne propone il riassorbimento, la FSE al contrario ribadisce la sua identit\u00e0 metodologica e strutturale e chiede un riconoscimento bilaterale e la creazione di un segretariato che costituisca un raccordo tra le due associazioni e rappresenti entrambe le associazioni nel mondo cattolico.\nNon arrivando ad un accordo la commissione entra in stallo e termina i suoi lavori.\n1990-1993 La mediazione del Centro Studi Baden-Powell.\nIl dialogo riprende solo nel 1990 quando il Centro studi ed esperienze scout Baden-Powell organizza un convegno \"Italia Europa 1992: una sfida per lo scautismo Italiano\" alla quale viene invitato il Commissario Esecutivo Europeo dell'Organizzazione Mondiale del Movimento Scout (OMMS) Dominique B\u00e9nard.\nA seguito di ci\u00f2 il 19 febbraio 1991 l'associazione presenta ufficiale domanda di affiliazione alla Federazione italiana dello scautismo (FIS). Tale domanda inizialmente non ottiene nessuna risposta, cos\u00ec il 18 maggio 1992 il Centro studi Baden-Powell manda una lettera di sollecito alla presidente federale e ai rappresentanti delle due associazioni membri.\nIl 17 ottobre 1992 il nuovo presidente della FIS Walter Bazzano risponde negativamente alla domanda di affiliazione affermando che l'associazione richiedente non soddisfa i requisiti richiesti dallo statuto FIS.\nA tale risposta segue una seconda richiesta di affiliazione in cui viene richiesto alla FIS di chiarire quali requisiti non siano rispettati ed indicare quali cambiamenti debbano essere intrapresi dalla Associazione per potervi aderire, nello stesso giorno, tramite una missiva indirizzata al Centro Studi Baden-Powell (4 dicembre 1992) viene chiarito che l'affiliazione dipende, oltre che dall'adempimento dello statuto, dall'approvazione unanime delle associazioni membri e dal riconoscimento della FSE dalla CEI come associazione cattolica (all'epoca ancora mancante).\nA seguito di ci\u00f2 prende il via uno scambio personale tra il presidente della FIS Bazzano e il presidente della FSE Domenico Pezzato al fine di trovare una soluzione al problema.\nNello stesso periodo il Centro Studi Baden-Powell riprende i contatti con il Commissario Esecutivo Europeo dell'OMMS Dominique B\u00e9nard informandolo sulla situazione venutasi a creare e chiedendo un intervento propositivo che possa condurre ad una soluzione. A seguito di ci\u00f2 si viene a creare uno scambio epistolare tra questi e i rappresentanti di FSE ed AGESCI.\nNel marzo 1993 Mario Sica, successivamente ad un lavoro di confronto con lo stesso Dominique B\u00e9nard, presenta congiuntamente ad Enrico Cellentani una mozione contenente una bozza di documento di intesa e reciproco riconoscimento tra AGESCI ed FSE che potesse favorire l'ingresso della FSE nella Fraternit\u00e0 Mondiale dello Scautismo.\nTale documento viene presentato al Consiglio Generale AGESCI del 30 aprile 1993 ma non viene votato per mancanza di tempo e ritirato nel successivo incontro del 22/23 maggio.\nIl 29 maggio dello stesso anno delegazioni delle due associazioni si incontrano a Milano alla presenza di una delegazione del Corpo nazionale giovani esploratori ed esploratrici italiani (CNGEI). In tale incontro viene richiesta come condizione per la creazione di un collegamento stabile tra le due associazioni l'allontanamento degli scouts d'Europa Italiani dalla UIGSE-FSE, il rifiuto della FSE segna la bocciatura del progetto Sica-Cellentani.\n1994-2000 La mediazione della Chiesa e la rappacificazione dello \"scautismo cattolico italiano\".\nIn occasione dell'Eurojam 1994 organizzato dalla Associazione Italiana viene invitato papa Giovanni Paolo II a presenziare a tale evento.\nAl ricevimento di tale invito la Santa Sede chiede parere alla Conferenza Internazionale Cattolica dello Scautismo (CICS) che esprime parere contrario e trasmettendo al Pontificio consiglio per i laici il \"Dossier Scouts d'Europe\".\nNonostante le indicazioni date dalla CICS il papa ricevette i 7500 all'Eurojam in Vaticano il 3 agosto.\nPochi mesi dopo, nel novembre dello stesso anno, all'Assemblea associativa degli scouts d'Europa vengono invitati per la prima il presidente FIS Walter Bazzano e il capo scout AGESCI Franco la Ferla, in risposta l'anno successivo in occasione di un incontro nazionale per lupetti e coccinelle con il Papa organizzato dall'AGESCI l'invito viene esteso anche agli iscritti degli Scouts d'Europa. In tale assemblea Franco La Ferla presenta una soluzione per l'ingresso della FSE nella FIS, ma tale generosa proposta non viene apprezzata.\nNel 1997 monsignor Ennio Antonelli, segretario generale della CEI, convoca le dirigenze associative di AGESCI ed FSE per promuovere iniziative comuni tra cui l'istituzione di una nuova Commissione che possa consentire la ripresa di colloqui stabili.\nNel 1997 viene promosso un convegno nazionale unitario per gli assistenti ecclesiastici delle due associazioni, .\nIn una lettera congiunta delle dirigenze AGESCI ed FSE datata 27 luglio 1999 che, oltre a costituire un invito a tutti i gruppi a collaborare serenamente e fraternamente, afferma che \"non si giustificheranno passaggi da un'Associazione all'altra segnati da polemiche o da rotture di rapporti personali e comunitari\", tale documento costituisce un'importante presa di posizione delle due associazioni verso quei capi le cui discordie personali hanno costituito motivo di attrito tra le due associazioni.\nAll'interno della celebrazione del Giubileo 2000 due importanti eventi sigillano la rappacificazione delle due associazioni: nell'agosto 2000, all'interno della staffetta che porta la Croce dell'Anno Santo a Roma, a Castel d'Elia (VT) avviene il passaggio tra una rappresentanza di Rover e Scolte dell'AGESCI e una della FSE e all'interno della GMG la CICS e Conferenza Internazionale Cattolica del Guidismo (CICG) invitano gli Scouts d'Europa ad una veglia di preghiera da loro organizzata.\nQuest'ultimo, oltre ad un significativo successo del lavoro svolto delle due associazioni, rappresenta un importante passo in avanti sul piano internazionale nella risoluzione dei rapporti tra CICS e UIGSE-FSE che, abbandonate le posizioni di antitesi, dal 2003 coesisteranno come rappresentanti dello Scautismo Cattolico nel panorama internazionale. Il 23 agosto del medesimo anno, infatti, il Pontificio consiglio per i laici concesse il riconoscimento alla UIGSE-FSE, riconoscendo per la prima volta nel mondo un movimento scout cattolico oltre a CICS e CICG.\nNegli anni successivi, sulla scia delle iniziative promosse e sulla spinta dei due commissariati associativi, si registra un aumento delle iniziative comuni soprattutto a livello locale.\nTerminologia.\nLa terminologia della FSE riprende in buona parte quella dell'ASCI, parlando di \"squadriglie\" e \"riparti\". Un punto di differenza \u00e8 invece l'uso della forma \"Scoutismo\" invece di \"Scautismo\"."}
{"id": "1290288", "revid": "339392", "url": "https://it.wikipedia.org/wiki?curid=1290288", "title": "Dorsale Sarda", "text": ""}
{"id": "1290289", "revid": "125655859", "url": "https://it.wikipedia.org/wiki?curid=1290289", "title": "Paola Perissi", "text": "Oltre agli annunci televisivi, la sua immagine \u00e8 legata alla trasmissione televisiva di Rai 1 \"Almanacco del giorno dopo\", che ha condotto per oltre quindici anni, dal 1976 al 1992.\nBiografia.\nDopo aver vinto un concorso della Rai per annunciatrici, ha cominciato a lavorare in televisione come annunciatrice nel 1969 dalla sede Rai di Roma, venendo assunta definitivamente nel 1972 e raggiungendo subito una buona popolarit\u00e0 presso il pubblico, guadagnandosi l'appellativo de \"la Grace Kelly del piccolo schermo\".\nNel corso della sua carriera televisiva in Rai ha condotto diverse trasmissioni, come \"Prossimamente - Programmi per sette sere\", dedicata alla presentazione al pubblico delle future produzioni della televisione di Stato, ma soprattutto \"Almanacco del giorno dopo\", breve trasmissione del preserale di Rai 1 in onda subito prima del TG1 delle 20:00, da lei presentata dal 1976 al 1992 (saltuariamente alternata prima a Maria Giovanna Elmi ed in seguito a Peppi Franzelin), durante la quale leggeva quotidianamente piccole annotazioni relative alla giornata seguente relative agli orari del sorgere e tramontare del Sole e della Luna, il santo del giorno, biografie di personaggi celebri nati o morti in quella giornata, e piccoli aneddoti e proverbi. Nello stesso periodo \u00e8 diventata la voce del segnale orario della Rai nella fascia serale, in sostituzione di Anna Maria Gambineri.\nNegli anni ottanta ha condotto due edizioni del Festival di Taormina ed \u00e8 stata spalla di Aldo Biscardi in due stagioni de \"Il processo del luned\u00ec\", dal 1984 al 1986. Nel 1979 e nel 1983 ha annunciato, in eurovisione, i voti assegnati dall'Italia nella finale dell'Eurovision Song Contest, all'epoca noto come Eurofestival. Nel 1985 \u00e8 apparsa nei panni di s\u00e9 stessa nel film di Sergio Martino, \"Mezzo destro mezzo sinistro - 2 calciatori senza pallone\", con Andrea Roncato e Gigi Sammarchi.\nHa condotto nel 1996, alternandosi con Rosanna Vaudetti, il contenitore mattutino di Rai 3 \"Ingresso libero\", raccordando le diverse trasmissioni che facevano parte della fascia \"Videosapere\", struttura antesignana dell'attuale Rai Cultura.\nHa lasciato il ruolo d'annunciatrice e la Rai nel 2000, una volta maturata la pensione, ritirandosi a vita privata, anche se negli anni ha comunque continuato ad apparire frequentemente come ospite in diversi programmi televisivi."}
{"id": "1290290", "revid": "1768807", "url": "https://it.wikipedia.org/wiki?curid=1290290", "title": "Piston port", "text": "Il piston port \u00e8 un tipo di aspirazione nei soli motori con carter pompa (generalmente motori a due tempi), esattamente come la Valvola a disco rotante o il pacco lamellare; questo tipo di valvola era usata in passato principalmente per la sua economicit\u00e0. Attualmente viene utilizzato su alcuni motori agricoli di bassa Potenza.\nFunzionamento.\nIl piston port \u00e8 chiamato cos\u00ec perch\u00e9 il pistone decide, a seconda del tipo di motore, l'aspirazione nel carter pompa.\nQuesta valvola \u00e8 governata dall'apertura di una luce al movimento del pistone, esattamente come nei travasi del cilindro; per questa particolarit\u00e0 deve sempre essere posizionato sul cilindro e non pu\u00f2 entrare direttamente nel carter come pu\u00f2 invece avvenire con gli altri due sistemi (valvola lamellare e a disco rotante).\nCaratteristiche.\nIn questo sistema, dato che \u00e8 caratterizzato da una luce di passaggio sul cilindro e dal pistone durante il suo normale funzionamento, si ha come caratteristica unica una fase d'apertura simmetrica della luce, quindi risulta aperta in egual misura sia prima del PMS che dopo il PMS.\nQuesto sistema porta soprattutto, nel caso di funzionamento a bassi regimi e alla massima apertura del comando gas, ad una fuoriuscita della miscela aspirata durante la chiusura del sistema piston port; ci\u00f2 perch\u00e9 si hanno dei tempi d'apertura della valvola molto prolungati, il che porta a un miglior riempimento volumetrico, quindi durante la riduzione del volume carter pompa (il pistone riscende verso il PMI) e con ancora la valvola piston port aperta, si pu\u00f2 avere una maggiore pressione nel carter pompa rispetto al condotto d'alimentazione e, se l'inerzia della miscela aspirata \u00e8 bassa e il tempo residuo d'apertura della valvola \u00e8 elevato, si ha una fuoriuscita di una parte della miscela aspirata.\nQuesto inconveniente non si ha ad alti regimi sia perch\u00e9 con il raggiungimento del PMS da parte del pistone non si \u00e8 raggiunto il riempimento del volume, che verr\u00e0 progressivamente riempito durante la fase di chiusura del sistema piston port, sia per via dell'inerzia della miscela aspirata.\nSvantaggi.\nQuesto tipo di valvola o sistema per l'immissione della miscela aria/benzina non \u00e8 pi\u00f9 utilizzato in modo abbondante sui motori perch\u00e9, visto che \u00e8 governato dal pistone ed \u00e8 molto difficile regolarne il flusso di benzina/aria, si deve cos\u00ec ricorrere a fasi molto brevi di aspirazione, per evitarne un reflusso della miscela aspirata, andando cos\u00ec incontro a cattive carburazioni soprattutto a bassi regimi ed avere curve di potenza piuttosto ristrette ed un'erogazione violenta. Inoltre si vede spesso necessario addizionare una quantit\u00e0 di lubrificante abbastanza elevata (dell'ordine del 4-5%) per evitare un'usura eccessiva di gruppo termico ed imbiellaggio\nVantaggi.\nNei motori che non dovevano esprimere elevati valori di potenza e l'apertura della valvola \u00e8 piuttosto breve, si sfruttano queste brevi fasi di aspirazione per una migliore facilit\u00e0 di carburazione, infatti data la breve fase d'aspirazione non si hanno i problemi di reflusso, anche se penalizza il riempimento ad alti regimi, inoltre il flusso d'aria risulta pi\u00f9 vigoroso e di conseguenza vi era una migliore polverizzazione e infatti questi mezzi possono usare carburatori pi\u00f9 semplici, rispetto ai altri sistemi d'aspirazione."}
{"id": "1290291", "revid": "1652635", "url": "https://it.wikipedia.org/wiki?curid=1290291", "title": "Paperback Writer", "text": "Paperback Writer \u00e8 una canzone dei Beatles scritta da John Lennon e Paul McCartney, come lato A del loro undicesimo singolo. \nLa canzone risult\u00f2 essere al primo posto in Regno Unito per due settimane, Stati Uniti per due settimane, Germania Est, Germania Ovest per tre settimane, Australia, Nuova Zelanda, Paesi Bassi per due settimane e Norvegia per quattro settimane ed al quarto in Austria.\nDescrizione.\n\"Paperback Writer\" \u00e8 una delle ultime canzoni dei Beatles ad essere cantata in concerto, dato che fu incisa nel bel mezzo del loro tour mondiale del 1966. Della canzone venne anche prodotto un video che venne pubblicato il 9 giugno. La canzone non \u00e8 mai apparsa in un album ufficiale ma \u00e8 inclusa in molte raccolte quali \"A Collection of Beatles' Oldies (But Goldies)\", \"Hey Jude\", \"1962-1966\" e \"1\".\nLa traccia venne registrata in undici ore tra il 13 e il 14 aprile 1966. Secondo una versione, una zia di McCartney chiese al nipote di scrivere una canzone con un tema diverso dal rapporto tra un ragazzo e una ragazza. Un'altra tesi sostiene che l'idea della canzone venne a McCartney dal titolo di un libro che Ringo Starr stava leggendo e un'altra ancora dichiarata sempre da McCartney in un'intervista del 2007, mentre una mattina stava leggendo la pagina della posta dei lettori in una rivista.\nNel Regno Unito il singolo \u00e8 stato pubblicato con la famosa \"Butcher Cover\" (\"Copertina del macellaio\"), che fu anche la copertina della raccolta \"Yesterday and Today\". La copertina venne in seguito ritirata per via delle furiose polemiche che scaten\u00f2 negli Stati Uniti.\nLe chitarre e il basso Rickenbacker a tastiera estesa di Paul, mai cos\u00ec in evidenza in un disco, avevano visto il loro sound modificato con delle scosse elettriche prodotte dal congiungimento degli altoparlanti. Il riff delle chitarre e degli arrangiamenti vocali, con Paul voce guida e John e George a supporto, sono un validissimo insieme musicale (anche se Lennon e Harrison non rimasero del tutto seri nell'eseguire i cori, come si pu\u00f2 capire dall'ansimare delle loro risate intelligibile in una pista della voce molto \"sporca\", e dal loro intonare \"Fr\u00e8re Jacques\", \"Fra Martino campanaro\" durante la seconda sequenza strofa/ritornello). \"Paperback Writer\" \u00e8 l'invocazione di uno scrittore che vorrebbe esser letto, e si rivolgeva a tutti quelli che, come i primi Beatles, cercavano degli editori. L'artista in questione era il poeta \"beat\" Royston Ellis, che nel 1960 era venuto in contatto con il gruppo allora in formazione. In una conversazione avuta con Paul McCartney, Ellis aveva ripetuto insistentemente al musicista di ambire a diventare uno scrittore di libri tascabili (un \"paperback writer\"), e il ricordo di questo episodio verosimilmente affior\u00f2 dal subconscio di Paul quando si tratt\u00f2 di trovare le liriche della composizione.\nVideo.\nIl regista Michael Lindsay-Hogg gir\u00f2 quattro filmati promozionali per la canzone, dal 19 al 20 maggio 1966. Il primo giorno i Beatles furono ripresi a colori in studio di registrazione agli EMI Studios, per la puntata dell\"'Ed Sullivan Show\", andata in onda il 5 giugno, e due volte in bianco e nero mentre eseguivano \"Paperback Writer\" per la televisione britannica. L'ultima performance fu mandata in onda nel corso dei programmi \"Ready Steady Go!\" e \"Thank Your Lucky Stars\" il 3 e il 25 giugno, rispettivamente.\nIl 20 maggio, Lindsay-Hogg gir\u00f2 un altro filmato a colori a Chiswick House, Londra. I Beatles mimarono solo di suonare la canzone, ripresi nel giardino della residenza circondati da statue. Il video venne mostrato in bianco e nero a \"Top of the Pops\" su BBC-TV il 2 giugno. Il filmato promozionale del 20 maggio \u00e8 stato incluso nella compilation video \"1\", mentre sia la versione a colori del 19 maggio sia quella del 20 sono state incluse nella versione su triplo CD della compilation, intitolata \"1+\"."}
{"id": "1290295", "revid": "767487", "url": "https://it.wikipedia.org/wiki?curid=1290295", "title": "Lamina basale", "text": "Lamina basale \u00e8 il nome che alcuni autori danno alla parte della membrana basale costituita da \"lamina lucida\" e \"lamina densa\". Gli stessi autori considerano poi la \"lamina fibroreticolare\" parte del tessuto connettivo, sia perch\u00e9 ne \u00e8 la continuazione sia perch\u00e9 - quando \u00e8 assente il connettivo, come nelle membrane basali con struttura sandwich - anch'essa \u00e8 assente.\nL'uso del termine \"lamina basale\" sta pian piano sostituendo quello di membrana basale, relegando esclusivamente alle strutture con doppi strati fosfolipidici, come la membrana cellulare, il termine di membrana. Nonostante ci\u00f2 numerosi autori continuano a preferire quello di membrana basale."}
{"id": "1290297", "revid": "287204", "url": "https://it.wikipedia.org/wiki?curid=1290297", "title": "Feldherrnhalle", "text": "La Feldherrnhalle (\"Loggia dei Marescialli\") \u00e8 una loggia che si trova a Monaco di Baviera, nell\"Odeonsplatz\".\nArchitettura.\nLa loggia venne costruita tra il 1841 ed il 1844 su progetto di Friedrich von G\u00e4rtner, per volere di Ludwig I. La loggia venne costruita sul luogo su cui prima sorgeva lo \"Schwabinger Tor\", adiacente al Palais Preysing, e per il progetto G\u00e4rtner si ispir\u00f2 alla Loggia della Signoria di Firenze. La loggia venne costruita per onorare gli eroi della Baviera. \u00c8 alta 20 metri, ha una tripla arcata e vi si accede mediante una scalinata posta al centro. Le sculture dei leoni poste ai lati della scalinata, opera di Wilhelm von R\u00fcmann, vennero aggiunte nel 1906. La loggia ospita le statue del conte di Tilly, condottiero della guerra dei Trent'anni, del principe von Wrede, maresciallo dell'et\u00e0 napoleonica, ed una allegoria dell'esercito bavarese: tutte le statue sono opera di Ferdinand von Miller.\nLuogo storico.\nQui ebbe fine il Putsch della birreria di Monaco tentato da Adolf Hitler nel 1923, che cost\u00f2 la morte a sedici suoi camerati proprio davanti all'edificio medesimo. Per questo motivo, la \"Feldherrnhalle\" divenne un luogo importante della propaganda nazista dal 1933 al 1945. I passanti furono obbligati a salutare davanti al monumento per i morti del 1923. Fino ad oggi, la \"Feldherrnhalle\" detiene un alto valore simbolico, storico e politico."}
{"id": "1290299", "revid": "1974914", "url": "https://it.wikipedia.org/wiki?curid=1290299", "title": "Mario Pompei", "text": "Fu uno dei pi\u00f9 raffinati interpreti del Dec\u00f2 e del Novecento italiano. Nel 1933 spos\u00f2 Lucetta Chierchia dalla quale ebbe un figlio Stefano Pompei, architetto e urbanista.\nBiografia.\nVisse sempre a Roma, rivelando una precoce vocazione per le arti figurative, alla quale non sar\u00e0 estranea l'attitudine che il padre Carlo, giornalista a \u00abLa Tribuna\u00bb, aveva per il disegno.\nAutodidatta, esord\u00ec con Vittorio Podrecca che dal 1919 lo volle come scenografo al suo Teatro dei Piccoli e illustratore del suo libro Fratello. Accanto ai \"maestri\" Angoletta e Caramba, Pompei realizza 10 allestimenti per le pi\u00f9 famose marionette del mondo.\nDal 1924 \u00e8 scenografo con la Pavlova, nel 1925 con la compagnia d'arte di Luigi Pirandello, nel 1926 all'Odescalchi con la Nuova Stabile romana di Prandi per la quale realizza 34 messinscena. Intense anche le sue stilizzate, elegantissime collaborazioni ai periodici. Si vedano le testatine per \u00abPlay\u00bb e \u00abLe Scimmie e lo specchio\u00bb, le illustrazioni per \"Cuor d'oro\", \"Ragazzi d'Italia\", \"Novella\", \"Comoedia\", \"Noi e il Mondo\", \"Il Dramma\", \"Le Grandi firme\", \"La Donna\", \"Vita Femminile\" e le copertine per \"Cordelia\", \"Il Fanciullo\" e \"Il giornalino della Domenica\".\nDal 1927 \u00e8 scenografo al Teatro delle Fiabe, dove allestisce il suo \"Le tre figliole di Pinco Pallino\" su musiche di Mario Labroca. Nel 1928 partecipa con un 'teatrino' alla mostra di Scenografia alla XVI Biennale e nel 1929 cura l'allestimento teatrale di \"Ottobrata\" e \"Nerone\" (poi filmato da Alessandro Blasetti) per Ettore Petrolini.\nNegli anni trenta, con il Carro di Tespi lirico (\"Boccaccio\" di Franz von Supp\u00e9 e \"Gioconda\" di Amilcare Ponchielli), intensifica la collaborazione al Teatro dell'Opera di Roma e al Teatro alla Scala di Milano con scene e costumi per lirica e balletto. Attivo per le compagnie De Filippo, Tofano, Almirante, nel 1939 la fondamentale esperienza con Anton Giulio Bragaglia, per un totale di circa 200 allestimenti realizzati in quarant'anni di lavoro.\nCreatore di modelli per la Lenci, ha disegnato giocattoli per l'artista sardo Eugenio Tavolara. Illustratore di una quarantina di libri, soprattutto per l'infanzia (tra i quali i suoi \"Vento spavento\", \"La piroga di Kivo\", \"Un aquilone sui tetti\"), ha realizzato copertine e collaborato ai periodici per l'infanzia con personaggi famosi: da Pierino a Il Prode Anselmo, da Isolina Marzabotto a Saputino, con un tondeggiante segno Novecento e uno strepitoso senso del colore.\nDrammaturgo, nel 1931 raccolse in volume, le sue commedie: \"La sentinella del Re\", \"Il caff\u00e8 dell'avvenire\" e \"Se vincessi...\" Negli anni cinquanta, fu titolare della rubrica televisiva per l'infanzia \"La scatola magica\" e autore di radiofiabe frequentemente replicate, come la famosa \"Margheritina dolcezza dei mari, sopra una nave, con cinque corsari\", edita nel 1954 con le sue illustrazioni.\nOltre alla Maschera d'Argento 1954 per l'allestimento della rivista \"Made in Italy\", vinse il premio dell'Istituto del Dramma Italiano nel 1956 e il premio Gastaldi per \"La spada di legno\" nel 1957.\nDopo la scomparsa avvenuta a Roma, nel 1958, la sua opera, apparsa in diverse retrospettive, \u00e8 stata esposta nella grande antologica inaugurale del MIL (Museo dell'Illustrazione) di Ferrara nel 1993.\nCome illustratore aveva esordito nel 1919 con eleganti vignette sui principali periodici illustrati: \"Il Balilla\", \"Il Giornalino della Domenica\", \"Novella\", \"La Donna\", \"Vita Femminile\", \"Corriere dei Piccoli\", \"Il Travaso\" e sulle riviste teatrali \"Le scimmie e lo specchio\", \"Comoedia\", \"Il Dramma\", \"Scenario\" e \"Ridotto\". Realizz\u00f2 un centinaio di copertine e illustr\u00f2 una quarantina di albi e libri per l'infanzia, una dozzina dei quali: \"Vento spavento e altre commedie\", \"La piroga di Ki-vo\", \"Un aquilone sui tetti\", anche in veste di autore, che gli valsero numerosi riconoscimenti.\nHa pubblicato nel 1946/1947 racconti sulla rivista Il Moschettiere dal titolo: Buffalo Bill n\u00b0 3 1946, Salvator Rosa e i briganti n\u00b0 6 1946. Nascita e vita di un circo n\u00b0 7 1946, \"Storia vecchissima dell'Arca\" n\u00b0 13 1946 e \"I burattini\" n\u00b0 3 1947\nHa pubblicato pubblicato nel 1948/1949 racconti sulla rivista Noi Ragazzi dal titolo: \"Buffalo Bill\" n\u00b0 22 1948 e \"Le margheritine\u00a0 (Minimali)\" n\u00b0 12 1949\nNella galleria dei personaggi pubblicati sui principali periodici dell'epoca ricordiamo Margheritina, Saputino (Il Balilla), Pierino, le gemelline Bice e Bauci e il Prode Anselmo (Corriere dei Piccoli). Per la Gazzetta del Popolo\u00a0\u2013 sezione dei piccoli Mario Pompei cre\u00f2 Armando il pittore, la servetta Isolina Marzabotto e il teatrino di Pulcinella, mentre sulle pagine di \"Mondo Bambino\" fece nascere Pinco Pallino, personaggio utilizzato per la creazione di radiofiabe, modelli per la ditta Lenci e giocattoli disegnati da Tavolara.\nTra questi ricordiamo anche i protagonisti delle avventure di Nino e Rita (trasposizione della fiaba di H\u00e4nsel e Gretel) nati graficamente nel 1942 come omaggio paterno ai figli Stefano e Rita che all'epoca, avevano rispettivamente otto e quattro anni."}
{"id": "1290303", "revid": "110157", "url": "https://it.wikipedia.org/wiki?curid=1290303", "title": "Yingzhaoquan", "text": "Il Pugilato degli Artigli dell'Aquila () \u00e8 uno stile di arti marziali cinesi del Nord della Cina. \u00c8 uno stile imitativo (Xiangxingquan) in quanto riproduce le movenze di un'aquila ed \u00e8 classificato anche come Changquan.\nSpesso viene chiamato Scuola degli Artigli dell'Aquila (), reso in cantonese con Ying Jow Pai, ma il nome completo dello stile sarebbe Yingzhao Fanziquan (\u9e70\u722a\u7ffb\u5b50\u62f3).\nStoria.\nNel trattato Jixiao Xinshu (\u7eaa\u6548\u65b0\u4e66) di Qi Jiguang (\u621a\u7ee7\u5149) viene citato lo \"Yingzhao wang zhe na (\"\u9e70\u722a\u738b\u4e4b\u62ff, le prese del re degli artigli d'aquila), ma non ci sono prove che vi sia un collegamento con l'attuale Yingzhaoquan.\nCarmona racconta che, cos\u00ec come ci \u00e8 pervenuta, questa scuola \u00e8 stata trasmessa da Liu Shijun (\u5289\u4ed5\u4fca), un pugile di Xiongxian (\u96c4\u53bf) in Hebei, che ha combinato lo Yueshi lianquan (\u5cb3\u6c0f\u8fde\u62f3) con il Fanziquan. \n\"Essentials of Chinese Wushu\" riporta che secondo la tradizione le sequenze tradizionali di Artiglio dell'Aquila sarebbero state create da Yue Fei ed in seguito trasmesso dal monaco Li Quan ad un altro monaco, Fa Cheng, che a sua volta lo insegn\u00f2 a Liu Shijun.\nLiu Shijun insegn\u00f2 a Liu Dekuan (\u5289\u5fb7\u5bec), Ji San (\u7d00\u4e09), Ji Si (\u7d00\u56db) e Liu Chengyou (\u5289\u6210\u6709).\nQuesta scuola si \u00e8 diffusa nella Jingwu Tiyu Hui ed in varie regioni grazie all'insegnamento di Chen Zizheng (\u9673\u5b50\u6b63), allievo di Liu Chengyou.\nChen Zhengyue in uno schema che riproduce il lignaggio dello stile nella prefazione del suo libro, inserisce Dao Ji (\u9053\u6d4e) e Fa Cheng (\u6cd5\u6210) come prima generazione, seguiti da Liu Shijun.\nArtigli dell'Aquila.\nChen Zhengyue elenca i seguenti atteggiamenti (Shouxing) ad \"Artiglio di Aquila\":\nGli artigli Yin Yang vengono eseguiti con entrambe le mani, con il palmo che guarda in maniera opposta e sono connessi alle tecniche di Qinna.\nI Metodi degli Artigli.\nZhai Jinsheng descrive sette \"metodi degli artigli\" ():\nLe Sequenze.\nTaolu a mano nuda.\nLo Yingzhaoquan contiene numerosi Taolu. Questo elenco \u00e8 liberamente ripreso dal CMA Club di Hong Kong:\nTaolu con armi.\nQueste sono le sequenze con armi citate dal CMA Club:\nDuilian.\nSempre il CMA Club, riporta un certo numero di esercizi in coppia che vengono chiamati Duichai (\u5c0d\u62c6, abbattere in coppia ). Sempre nel sito di questa organizzazione \u00e8 fornita la traslitterazione Cantonese che per\u00f2 in alcuni punti differisce, infatti in alcuni nomi a Chuan (\u4e32) viene preferito Doi (Dui).\nShaolin Yingzhaoquan.\nIl libro \"Shaolin Shisan Lu Yingzhaoquan\" descrive tredici sequenze di Yingzhaoquan, di cui non spiega la provenienza.\nIn Cina \u00e8 stato prodotto un DVD dal titolo \"Shaolin Yingzhaoquan\" che ricollega questo ramo al Fanziquan, affermando nella copertina che in origine si chiamava Yingzhao Fanzi Xingquan (\u9e70\u722a\u7ffb\u5b50\u884c\u62f3) o Yingzhao Xingquan (\u9e70\u722a\u884c\u62f3) o Yingzhao Lianquan (\u9e70\u722a\u8fde\u62f3).\nUn altro DVD sull'argomento \u00e8 stato dimostrato da Wang Haiying."}
{"id": "1290305", "revid": "339392", "url": "https://it.wikipedia.org/wiki?curid=1290305", "title": "London King's Cross", "text": ""}
{"id": "1290306", "revid": "339392", "url": "https://it.wikipedia.org/wiki?curid=1290306", "title": "Liverpool Street station", "text": ""}
{"id": "1290307", "revid": "339392", "url": "https://it.wikipedia.org/wiki?curid=1290307", "title": "London Liverpool Street", "text": ""}
{"id": "1290309", "revid": "339392", "url": "https://it.wikipedia.org/wiki?curid=1290309", "title": "St.Pancras Station", "text": ""}
{"id": "1290310", "revid": "339392", "url": "https://it.wikipedia.org/wiki?curid=1290310", "title": "St.Pancras station", "text": ""}
{"id": "1290311", "revid": "339392", "url": "https://it.wikipedia.org/wiki?curid=1290311", "title": "London St.Pancras", "text": ""}
{"id": "1290313", "revid": "339392", "url": "https://it.wikipedia.org/wiki?curid=1290313", "title": "Victoria station", "text": ""}
{"id": "1290314", "revid": "339392", "url": "https://it.wikipedia.org/wiki?curid=1290314", "title": "London Victoria", "text": ""}
{"id": "1290315", "revid": "1468869", "url": "https://it.wikipedia.org/wiki?curid=1290315", "title": "Pegasus (lanciatore)", "text": "Il razzo Pegasus \u00e8 un lanciatore spaziale sviluppato dalla Orbital Sciences Corporation, ora Orbital ATK. Tre stadi principali a propellente solido forniscono la maggior parte della spinta al lanciatore; il razzo \u00e8 portato a circa 12\u00a0000 metri da un aeroplano, e poi sganciato in volo in modo da poter accendere gli stadi e raggiungere l'orbita. Il razzo \u00e8 in grado di portare piccoli carichi in orbita bassa; ogni lancio costa circa 30 milioni di dollari, ed il costo completo dipende dai servizi aggiuntivi richiesti.\nProgramma Pegasus.\nI tre stadi a combustibile solido furono sviluppati dalla \"Hercules Aerospace\" (ora Alliant Techsystems) specificamente per il lanciatore Pegasus. Inoltre, furono sviluppati anche le ali, la coda e l'aggancio del carico utile. La maggior parte del Pegasus fu sviluppato da un gruppo gestito dal Dr. Antonio Elias. L'ala \u00e8 stata progettata da Burt Rutan.\nIl progetto era stato sviluppato per utilizzo interno della Orbital Sciences Corporation: il razzo era progettato per portare in orbita i satelliti \"OrbView\" ed i satelliti \"Orbcomm\". Durante lo sviluppo diverse agenzie governative si interessarono al progetto dopo la dismissione del razzo Scout, anche per via del costo eccessivo dei lanci dello Shuttle per carichi di basso peso.\nIl primo lancio avvenuto con successo si svolse il 5 aprile 1990. Inizialmente venne utilizzato un B-52 Stratofortress NASA come aereo per il trasporto in quota del razzo, ma dal 1994 venne utilizzato un Lockheed L-1011 adattato per l'esigenza, chiamato \"Stargazer\".\nIl Pegasus XL venne presentato nel 1994; questo modello aveva degli stadi potenziati e quindi poteva portare un maggior carico utile in orbita. Il primo ed il secondo stadio furono potenziati, mentre il terzo rimase sostanzialmente immutato. Le ali furono rinforzate per sopportare il maggior peso. Le operazioni di volo non subirono comunque modifiche. Il Pegasus standard venne dismesso, mentre il Pegasus XL continua ad essere prodotto. Pegasus ha effettuato 38 lanci (al 25 aprile 2006), 35 dei quali riusciti con successo.\nDue carichi utili possono essere lanciati contemporaneamente; i due carichi vengono racchiusi in una scatola che si separa in orbita. Essendo lo spazio ridotto entrambi i satelliti devono essere compatti.\nPer lo sviluppo del razzo il capo progetto del Pegasus, il Dr. Antonio Elias, ricevette nel 1991 la National Medal of Technology and Innovation dal Presidente degli Stati Uniti d'America George Bush Senior."}
{"id": "1290317", "revid": "124883789", "url": "https://it.wikipedia.org/wiki?curid=1290317", "title": "Nazionale Under-21 di calcio della Francia", "text": "La Nazionale francese di calcio Under-21 \u00e8 la rappresentativa calcistica Under-21 della Francia ed \u00e8 posta sotto l'egida della F\u00e9d\u00e9ration Fran\u00e7aise de Football.\nI calciatori dell'Under-21 francese sono chiamati \"Les Bleuets\", diminutivo di \"Bleus\" (appellativo riferito alla nazionale maggiore). La selezione partecipa dal 1978 all'Europeo di categoria.\nHa vinto il Campionato europeo nel 1988.\nStoria.\nLa rappresentativa giovanile francese (denominata \"France espoirs\") \u00e8 stata creata nel 1952 per accogliere calciatori sotto i 23 anni di et\u00e0. Nel 1976, con la riforma UEFA delle nazionali giovanili, il limite \u00e8 sceso a 21 anni.\nLa Francia si \u00e8 qualificata nove volte al Campionato europeo Under 21. Fallito il pass per le prime due edizioni (1978 e 1980), i Bleuets si sono qualificati per la prima volta all'edizione 1982, venendo eliminati dall'URSS ai quarti di finale. Lo stesso traguardo venne raggiunto anche nelle due successive partecipazioni, preludio al primo e finora unico trionfo nel 1988 in cui la Francia, guidata dal c.t. Marc Bourrier, prevalse in finale sulla Grecia (0-0 ad Atene, 3-0 a Besan\u00e7on).\nNon qualificati ai tornei continentali del 1990 e 1992, la guida tecnica dei Bleuets fu affidata a Raymond Domenech che sieder\u00e0 sulla panchina delle \"Espoirs\" dal 1993 al 2004. In questo undicennio la Francia ottenne un quarto posto nel 1994 (ospitando la prima fase finale del torneo svolta in un unico Paese), un terzo posto nel 1996 e un secondo posto nel 2002 (sconfitta in finale dalla Repubblica Ceca). Nell'Under-21 di Domenech giocarono futuri campioni del mondo con la nazionale maggiore a Francia '98 come Laurent Blanc, Zin\u00e9dine Zidane e Christophe Dugarry.\nIl posto di Domenech, diventato nel frattempo selezionatore della nazionale maggiore, venne preso da Ren\u00e9 Girard che condusse i Bleuets alle semifinali dell'Europeo 2006. Dopo quell'esperienza la Francia ritrov\u00f2 il palcoscenico europeo solamente nel 2019 con c.t. Sylvain Ripoll.\nRosa attuale.\n\"Presenze e reti aggiornate al 4 aprile 2021\".\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "1290320", "revid": "124123", "url": "https://it.wikipedia.org/wiki?curid=1290320", "title": "Nati nel 1931", "text": ""}
{"id": "1290322", "revid": "124123", "url": "https://it.wikipedia.org/wiki?curid=1290322", "title": "Morti nel 1931", "text": ""}
{"id": "1290326", "revid": "339392", "url": "https://it.wikipedia.org/wiki?curid=1290326", "title": "Pegasus XL", "text": ""}
{"id": "1290329", "revid": "773636", "url": "https://it.wikipedia.org/wiki?curid=1290329", "title": "Chiesa della Misericordia (Rapolano Terme)", "text": "La chiesa della Misericordia \u00e8 un edificio sacro che si trova a Rapolano Terme.\nDescrizione.\nLa facciata della chiesa \u00e8 semplice, a mattoni, con portale e finestra in travertino. L'interno ha tre ricchi altari in stucco con colonne a finto marmo di gusto settecentesco. Unico dipinto di un certo rilievo \u00e8 il \"San Sebastiano\" di Lorenzo Feliciati.\nNel 1864 la Compagnia della Misericordia, che aveva stabilito qui la sua sede a partire dal 1843, si un\u00ec a quella di Santa Maria delle Nevi, gi\u00e0 ricordata nel Settecento, e a quella di San Sebastiano, ubicata fuori dalle mura (l'edificio \u00e8 stato trasformato in abitazione privata, e ne rimane soltanto la facciata cinquecentesca). La chiesa ristrutturata fu inaugurata il 5 novembre 1865."}
{"id": "1290332", "revid": "1000783", "url": "https://it.wikipedia.org/wiki?curid=1290332", "title": "Federico Augusto I di Holstein-Oldenburg", "text": ""}
{"id": "1290334", "revid": "773636", "url": "https://it.wikipedia.org/wiki?curid=1290334", "title": "Chiesa di San Bartolomeo (Rapolano Terme)", "text": "La chiesa di San Bartolomeo (o chiesa del Santo) \u00e8 un edificio sacro che si trova a Rapolano Terme.\nDescrizione.\nDi origine romanica, priva di facciata e inglobata tra due edifici, era in antico collegata ad un ospizio per pellegrini e infermi chiamato Ospedale del Santo, soppresso nel 1752. La parete in pietra ha un semplice portale con arco a tutto sesto e un altro simile murato, e un piccolo campanile a vela. Sulla parete destra sono emersi affreschi trecenteschi (\"San Michele Arcangelo\" e \"San Francesco\").\nL'altare maggiore ha una bella tela di Vincenzo Rustici (1557-1632) raffigurante la \"Madonna col Bambino, san Bartolomeo e san Cristoforo\". Sulla parete sinistra \u00e8 l'altare in stucco dedicato a sant'Antonio da Padova, modellato secondo le cornici architettoniche quattrocentesche, con paraste laterali, cornicione a festoni e lunetta con il \"Martirio di san Bartolomeo\"."}
{"id": "1290336", "revid": "574302", "url": "https://it.wikipedia.org/wiki?curid=1290336", "title": "Premio Laurence Olivier", "text": "Il Premio Laurence Olivier (in inglese \"Laurence Olivier Awards\") \u00e8 un riconoscimento artistico britannico conferito dal 1976 dalla Society of London Theatre.\nNato come Premio della Societ\u00e0 dei Teatri del West End (in inglese \"The Society of West End Theatre Awards\") fu rinominato nel 1984 in omaggio al noto attore Laurence Olivier, all'epoca ancora vivente.\nDestinato a opere e interpreti teatrali e di musical, il premio \u00e8 omologo allo statunitense Tony Award o al francese Premio Moli\u00e8re."}
{"id": "1290337", "revid": "574302", "url": "https://it.wikipedia.org/wiki?curid=1290337", "title": "Salote Tupou III", "text": "Biografia.\nS\u0101lote Tupou III, figlia unica di re George Tupou II e di Lavinia Veiongo Fotu, nacque a Nuku\u02bbalofa il 13 marzo del 1900. Alla morte della madre - il sovrano si rispos\u00f2 con 'Anaseini Takipo - dovette lasciare la capitale perch\u00e9 non benvoluta e ritorn\u00f2 prima del 1918, dato che, nonostante la nascita di una sorellastra, il trono spettava a lei in quanto primogenita, secondo la Costituzione che prevedeva la successione femminile.\nIl regno (1918-1965).\nSalote sal\u00ec al trono il 5 aprile 1918 e fu solennemente incoronata il successivo 11 ottobre. Il 4 luglio dello stesso anno nacque l'erede T\u0101ufa\u02bb\u0101hau Tupou IV, che le succeder\u00e0 alla sua morte. La diciottenne sovrana aveva sposato Viliami Tung\u012b Mailefihi (1887-1941), che lei nomin\u00f2 principe consorte e da cui ebbe tre maschi e una femmina.\nSalote (Carlotta) era nota per essere una delle pochissime regine regnanti nel mondo: dal 1918 al 1948 condivise tale primato con Guglielmina d'Olanda. Dal 1918 al 1930 le sovrane sul trono per proprio diritto erano Salote, Guglielmina, Zaudit\u00f9, imperatrice d'Etiopia, la begum Jahan di Bhopal, la maharani di Travancore Sethu Lakshmi Bayi, Maria Adelaide e Carlotta di Lussemburgo. Dal 1949 al 1952 regnarono solo Salote e Giuliana d'Olanda e dal 1948 al 1965 Salote, Giuliana, Elisabetta II d'Inghilterra, Aloisia di Wallis (uniche regine) e, sole regnanti, con la granduchessa Carlotta di Lussemburgo.\nSalote regn\u00f2 in un periodo storico molto delicato, ma dimostr\u00f2 subito intelligenza, fermezza di carattere, spirito moderno e lungimirante. Il suo legame alle tradizioni era, per\u00f2, intenso e sovente indossava abiti di foggia tongana. Era d'aspetto gradevole e imponente (130\u00a0kg e alta quasi due metri, come tutti i componenti della famiglia reale) e di simpatico atteggiamento: per queste qualit\u00e0 era amatissima dai sudditi e nota all'estero. Nelle occasioni solenni, tuttavia, si ergeva nell'innata regalit\u00e0, sempre al centro di ogni circostanza e situazione pubblica e privata.\nLa sovrana si preoccup\u00f2 di affrontare seri problemi per migliorare la qualit\u00e0 di vita dei tongani, come l'ampliamento dei diritti delle donne e la costruzione di strade e di strutture sanitarie. Patrocin\u00f2, altres\u00ec, l'istituzione delle prime associazioni cristiane femminili e favor\u00ec la modifica della Costituzione. Dimostr\u00f2, inoltre, sagacia politica e temperamento artistico: scrisse poesie, brani musicali e prepar\u00f2 coreografie per danza e teatro. \u00c8 stata la prima donna a ricevere la Gran Croce dell'Ordine di San Michele e San Giorgio britannico. Uno dei tanti esempi dell'adorazione dei tongani nei suoi confronti \u00e8 un dipinto, conservato nella Libera Chiesa Wesleyan (Neiafu, isole Ha\u02bbapai), che la ritrae, quasi divinizzata o comunque degna, accanto a Ges\u00f9.\nLa regina fece realizzare nello Stato una efficiente rete stradale, nuove chiese, scuole, i restauri del palazzo reale a Nuku\u02bbalofa, edifici pubblici governativi e sociali, il potenziamento dell'aeroporto e altre opere, al fine di modernizzare la capitale e le altre isole.\nIl mondo occidentale si accorse improvvisamente dell'esistenza del remoto reame di Tonga il 2 giugno 1953, guardando il filmato dell'incoronazione della regina Elisabetta II d'Inghilterra. Il personaggio che tutti notarono nello sfarzoso corteo era proprio la vigorosa e sorridente Salote su una carrozza scoperta, sotto la pioggia, che salutava gli inglesi che applaudivano.\nIl rapporto con la Gran Bretagna, che aveva il protettorato sulle isole, era ottimo e i soldati tongani si erano uniti alle forze alleate durante il secondo conflitto mondiale. Nel 1953 la sovrana ricevette la regina inglese e il duca di Edimburgo nel loro tour nel Commonwealth.\nLa visita \u00e8 ricordata da molte fotografie: curiosa quella delle due regine e del principe consorte che osservano Tu'i Malila, la quasi bicentenaria tartaruga reale, portata nell'isola nel 1777 dal capitano Cook.\nIl 16 dicembre 1965 fu tristissimo per i tongani: nell'ospedale Aotea di Auckland Salote mor\u00ec all'et\u00e0 di 65 anni dopo una lunga malattia. Rimpianta da tutti, fu sepolta nelle tombe reali di Mala'ekula, vicino ai sovrani che la precedettero. Le succedette il primogenito T\u0101ufa\u02bb\u0101hau Tupou IV (1965-2006), sposato con la regina Halaevalu Mata'aho; gli subentreranno, dopo un lungo regno, i figli George Tupou V (2006-2012) e Tupou VI (2012)."}
{"id": "1290338", "revid": "124481460", "url": "https://it.wikipedia.org/wiki?curid=1290338", "title": "Paola Pallottino", "text": "Biografia.\nFiglia dell'etruscologo Massimo Pallottino, prima di dedicarsi a tempo pieno allo studio della storia dell'illustrazione e dell'immagine riprodotta, \u00e8 stata illustratrice lei stessa.\nTra il 1966 e il 1976 ha lavorato per le case editrici Ponte Nuovo, Emme Edizioni, Zanichelli, Marsilio, Sansoni e Rizzoli, scrivendo e illustrando storie per l'infanzia (\"Maria Moll Cappero\", \"Weekend\", \"La barca\") e testi scientifici. Appassionandosi ai problemi della raffigurazione scientifico-divulgativa, ha illustrato oltre una ventina di testi di geografia, matematica, psicologia, medicina, biologia e scienze naturali, tra cui 600 animali per la zoologia del Nuovo Zingarelli.\nParallelamente alla frequentazione con il mondo delle arti figurative (il padre Massimo Pallottino \u00e8 stato direttore dell'Enciclopedia Universale dell'Arte), Paola Pallottino ha coltivato la passione per la scrittura e la poesia, incoraggiata dallo scrittore Aldo Palazzeschi, vicino di casa nel grande Palazzo, che il marchese Giuliano Capranica del Grillo aveva regalato alla moglie, l'attrice Adelaide Ristori.\n\u00c8 dopo il matrimonio nel 1962 con l'architetto Stefano Pompei (figlio dell'illustratore Mario Pompei), durante una trasferta a Tunisi, che avviene la scoperta dei cantautori francesi Georges Brassens e Jacques Brel, iniziando cos\u00ec a scrivere poesie in forma di canzone.\nNel 1971, cinque anni dopo il suo definitivo trasferimento a Bologna, ha inizio il sodalizio artistico con Lucio Dalla, per il quale scrive il testo di \"4 marzo 1943\", unitamente ad altre canzoni come \"Il gigante e la bambina\", \"Il bambino di fumo\", \"Un uomo come me\" e \"Anna Bellanna\".\nCome paroliera, nel 1971 ha collaborato ai testi con il cantante-attore Silvano Pantesco (che li musicher\u00e0), per il disco \"Bianco come la neve rosso come il sangue\", (canzoni sull'emarginazione e violenza sull'infanzia). Nel 1974 ha firmato le parole di \"Donna circo\", disco a tematica femminista, musicato e cantato da Gianfranca Montedoro e pubblicato dalla BASF, e nel 1994 i testi di \"Giovanna d'Arco\" e \"La ragazza e l'eremita\", incise da Angelo Branduardi nell'album \"Domenica e luned\u00ec\".\nLa carriera di paroliera \u00e8 comunque passata in secondo piano e Paola Pallottino, allontanandosi progressivamente anche dalla originaria professione di disegnatrice e dedicandosi stabilmente allo studio dell'illustrazione.\nIl primo significativo contributo in questo settore lo ha fornito nel 1978, quando per la casa editrice Nuova Cappelli ha ideato e realizzato la collana \"Cento anni di illustratori\": nove volumi, (supportati da un ricco apparato iconografico) dedicati alle grandi \u2018matite\u2019 del secolo, da Sergio Tofano a Mario Pompei, da Antonio Rubino a Golia. Tra gli autori delle introduzioni che aprono otto dei nove volumi spiccano i nomi di Giulio Carlo Argan, Paolo Poli, Federico Fellini e Mario Luzi.\nLa sua attivit\u00e0 di studiosa l'ha portata a pubblicare negli anni successivi libri, saggi, prefazioni e introduzioni, recensioni, articoli e voci per enciclopedie e dizionari, contribuendo in modo fondamentale alla nascita e alla sistematizzazione di una nuova disciplina, la storia dell'illustrazione.\nTra le opere fondamentali, va segnalata la \"Storia dell'illustrazione italiana\", pubblicata da Zanichelli nel 1988. Il volume offre per la prima volta uno sguardo d'insieme sul percorso che l'immagine riprodotta ha compiuto in Italia, dalla xilografia all'invenzione della litografia fino alle pi\u00f9 moderne tecniche di stampa.\nDal 1992 al 2005 \u00e8 stata direttrice del \"Museo dell'Illustrazione - Centro studi sull'immagine riprodotta\" con sede a Ferrara, organizzando in tredici anni di attivit\u00e0 numerose mostre collettive e monografiche.\nInsieme alla ricerca, Paola Pallottino ha svolto anche un'intensa attivit\u00e0 accademica: dal 1982 al 1992, chiamata da Renato Barilli (ordinario della cattedra di Fenomenlogia degli stili) come professore a contratto, ha insegnato \"Storia dell'illustrazione contemporanea\" presso il DAMS di Bologna. Nel 1998 \u00e8 diventata professore associato presso l'Universit\u00e0 di Macerata insegnando storia dell'arte contemporanea, mentre oggi insegna storia dell'illustrazione all'Accademia di belle arti di Bologna.\nNel 2010, la \"Storia dell'illustrazione italiana\" viene ripubblicata, con l'aggiunta di nuovi repertori iconografici e bibliografici, dalla casa editrice Usher.\nNel 2013 \u00e8 protagonista del documentario \"La passione di Paola\" scritto e diretto da Michele Pompei e Elisa Satta (in collaborazione con Home Movies e Kin\u00e9)\nOpere.\nCollana 'Cento anni di illustratori', Bologna, Nuova Cappelli:"}
{"id": "1290339", "revid": "773636", "url": "https://it.wikipedia.org/wiki?curid=1290339", "title": "Pieve di San Vittore (Rapolano Terme)", "text": "La pieve di San Vittore \u00e8 un edificio sacro che si trova a Rapolano Terme.\nDescrizione.\nRicordata dal 1029, ha una struttura basilicale a tre navate concluse da una sola abside e coperte dalla struttura lignea in vista. Il semplice prospetto della facciata \u00e8 aperto da un portale con arco a tutto sesto e da una monofora decorata da una colonnetta. L'abside presenta un bel rivestimento in filaretto di travertino ed \u00e8 conclusa da un coronamento di archetti pensili ricavati in un solo blocco di pietra. La torre campanaria, con elementi protoromanici nella parte basamentale, \u00e8 stata rifatta in epoca moderna nella parte superiore. All'interno, un frammento di affresco, \"Sant'Ansano e donatrice\", di un artista senese di fine Trecento - inizio Quattrocento, e una terracotta policroma del primo Cinquecento con la \"Madonna col bambino\"."}
{"id": "1290342", "revid": "2018934", "url": "https://it.wikipedia.org/wiki?curid=1290342", "title": "Coppa Italia (softball)", "text": "La Coppa Italia di Softball \u00e8 disputata per la prima volta nel 1990; vi partecipano tutte le squadre iscritte alla serie A1. La squadra vincitrice del trofeo acquisisce il diritto a disputare l'anno successivo la Coppa delle Coppe (\"Cup Winners of Cup\") organizzata dalla Federazione Europea Softball.\nLa vincitrice dell'edizione 2012 \u00e8 il Caserta Softball, che nella Final Four disputata a Casteldebole (BO) supera in semifinale il Rhibo La Loggia (2-0) e in finale batte l'Unione Fermana con il largo punteggio di 15-0.\nCon la vittoria della Coppa Italia il Caserta mette a segno per la seconda volta l'accoppiata scudetto-coppa nazionale, bissando il risultato del 2009.\nLa squadra casertana succede al Museo d'Arte Nuoro, che nel 2011 si era aggiudicata il concentramento finale per la rinuncia delle altre 3 squadre partecipanti.\nNel 2013 si \u00e8 aggiudicato il trofeo il Fiorini Forl\u00ec, giunto al suo sesto titolo in questa competizione. Le romagnole hanno superato nella finale il La Loggia, fresco campione d'Italia, col punteggio di 6 a 2.\nIl 2014 registra un nuovo successo delle forlivesi ( il settimo ) che sul diamante di casa superano prima in semifinale il Bussolengo e poi in finale il Bollate. Entrambi gli incontri vinti per manifesta superiorit\u00e0 coi punteggi di 10 a 1 e 7 a 0."}
{"id": "1290343", "revid": "158286", "url": "https://it.wikipedia.org/wiki?curid=1290343", "title": "Chiesa del Santo", "text": ""}
{"id": "1290344", "revid": "773636", "url": "https://it.wikipedia.org/wiki?curid=1290344", "title": "Chiesa dei Santi Fabiano e Sebastiano (San Gimignanello)", "text": "La chiesa dei Santi Fabiano e Sebastiano \u00e8 un edificio sacro situato a San Gimignanello, nel comune di Rapolano Terme.\nStoria e descrizione.\nL'edificio attuale risale alla riedificazione voluta dai Sansedoni nel 1771. L'antica chiesa, citata con il castello in una bolla di Alessandro III del 1178, era dedicata a San Geminiano o San Gemignano, santo longobardo. L'attuale facciata \u00e8 di forme classiche, con portale coronato da timpano triangolare con stemma. Sull'altar maggiore era una bella tela raffigurante la \"Madonna col Bambino e i Santi Fabiano e Sebastiano\", di recente trafugata."}
{"id": "1290351", "revid": "773636", "url": "https://it.wikipedia.org/wiki?curid=1290351", "title": "Chiesa della Madonna della Piaggia", "text": "La chiesa della Madonna della Piaggia \u00e8 un edificio sacro situato nel comune di Rapolano Terme, a poca distanza da Serre di Rapolano, in localit\u00e0 Le Cave, lungo la strada che conduce a San Gimignanello.\nDescrizione.\nFu fondata nel 1407 dal grancere di Serre, al tempo del rettore dello Spedale di Santa Maria della Scala di Siena Paolo di Paolo Serfucci, che desiderava erigere una chiesa dedicata a Santa Maria Maddalena non solo nella grancia ma anche in campagna. La chiesetta fu costruita a protezione e racchiudendo un antico tabernacolo con un affresco trecentesco raffigurante la \"Madonna col Bambino\", da attribuire a Lippo Vanni, racchiuso in una cornice a stucco settecentesca. Dal 1808 la chiesa appartiene alla Compagnia della Misericordia, dove \u00e8 custodita l'antica campana datata 1498."}
{"id": "1290353", "revid": "599013", "url": "https://it.wikipedia.org/wiki?curid=1290353", "title": "Maestre pie dell'Addolorata", "text": "Le Maestre Pie dell'Addolorata (in latino \"Congregatio Magistrarum Piarum a Beata Maria Virgine Perdolente\") sono un istituto religioso femminile di diritto pontificio: le suore di questa congregazione pospongono al loro nome la sigla M.P.d.A.\nStoria.\nLe origini della congregazione risalgono al 1818, quando il sacerdote Giacomo Gabellini, parroco di Monte Tauro, localit\u00e0 presso Coriano, chiam\u00f2 Prudenza Uccellini per occuparsi dell'educazione delle giovani del paese: in breve tempo sorsero una casa, una scuola e un ricreatorio, ma a un anno dal suo arrivo la Uccellini mor\u00ec.\nLa gestione dell'opera venne affidata allora ad alcune religiose di clausura cacciate dai loro monasteri all'epoca delle soppressioni napoleoniche, sotto la direzione della clarissa Agnese Fattiboni da Cesena: si cerc\u00f2 di affidare la casa di Coriano alla congregazione delle Figlie della Carit\u00e0 ma, nonostante Maddalena di Canossa avesse visitato personalmente il sito, le trattative non ebbero esito positivo.\nNel 1828 la Fattiboni torn\u00f2 in monastero e la gestione della scuola di Coriano pass\u00f2 a Maria Elisabetta Renzi (1786-1859), considerata fondatrice della congregazione. Il 10 dicembre 1830 Ottavio Zollio, vescovo di Rimini, diede alla comunit\u00e0 le regole delle Maestre Pie Filippini di Roma, gi\u00e0 approvate da papa Clemente XI, e il nome di \"Maestre Pie dell'Addolorata\": in breve tempo sorsero filiali a Sogliano, Roncofreddo, Faenza, Savignano, Cotignola e Mondaino.\nLa congregazione venne canonicamente eretta dal vescovo di Rimini Francesco Gentilini il 22 agosto 1839 e ottenne il pontificio decreto di lode il 25 marzo 1902. Le sue costituzioni vennero definitivamente approvate dalla Santa Sede il 14 dicembre 1902. Le Maestre Pie dell'Addolorata sono state aggregate all'Ordine dei Servi di Maria nel 1934 e nuovamente il 12 febbraio 1964.\nLa prima filiale all'estero venne aperta nel 1947 in Louisiana.\nLa Renzi \u00e8 stata proclamata beata da papa Giovanni Paolo II il 18 giugno 1989.\nAttivit\u00e0 e diffusione.\nLe Maestre Pie dell'Addolorata sono dedite principalmente all'istruzione ed all'educazione dell'infanzia e della giovent\u00f9, anche in terra di missione.\nOltre che in Italia, sono presenti nelle Americhe (Brasile, Messico, Stati Uniti d'America), in Bangladesh e in Zimbabwe; la sede generalizia \u00e8 in viale Vaticano a Roma.\nAl 31 dicembre 2008 la congregazione contava 300 religiose in 51 case."}
{"id": "1290355", "revid": "986213", "url": "https://it.wikipedia.org/wiki?curid=1290355", "title": "Pietro Federico Guglielmo di Oldenburg", "text": "Biografia.\nPietro Federico Guglielmo era figlio di Federico Augusto I di Oldenburg e di Ulrica Federica Guglielmina d'Assia-Kassel.\nPietro succedette al padre come Duca di Oldenburg nel 1785, con il nome di Guglielmo I anche se rimase sotto la tutela del cugino Pietro in quanto era stato definito non completamente abile al governo. Il ducato di Oldenburg venne elevato a granducato nel 1815, ma Guglielmo si rifiut\u00f2 sempre di utilizzare lo stile elevato; il titolo di altezza non venne usato infatti sino al 1829, quando Federico Augusto I decise di renderlo ufficiale per i granduchi di Oldenburg."}
{"id": "1290358", "revid": "86343", "url": "https://it.wikipedia.org/wiki?curid=1290358", "title": "Pietro Enrico Alfredo Bucalossi", "text": ""}
{"id": "1290359", "revid": "2175", "url": "https://it.wikipedia.org/wiki?curid=1290359", "title": "Yabloko", "text": ""}
{"id": "1290361", "revid": "767487", "url": "https://it.wikipedia.org/wiki?curid=1290361", "title": "Il diario di una tata", "text": "Il diario di una tata \u00e8 un film del 2007 diretto da Shari Springer Berman e Robert Pulcini, tratto dall'omonimo romanzo \"chick lit\" di Emma McLaughlin e Nicola Kraus.\nPresentata fuori concorso alla 64\u00aa Mostra del Cinema di Venezia, la pellicola \u00e8 uscita nelle sale italiane in 30 novembre 2007.\nTrama.\nAnnie Braddock proviene dalla provincia del New Jersey e si \u00e8 appena laureata in economia, anche se nutre una passione per l'antropologia. In cerca di un lavoro, passa da un colloquio all'altro senza ottenere fortuna: questo la deprime soprattutto per il fatto che non vuole deludere sua madre, che ha fatto tanti sacrifici per mantenerle gli studi con il suo solo lavoro da infermiera. Ma quando sembra ormai aver perso ogni speranza, ottiene un impiego come babysitter per una ricca famiglia dell'Upper East Side di Manhattan. Annie avr\u00e0 molte difficolt\u00e0 ad adattarsi alla nuova vita, dovendo fare i conti con il piccolo Grayer, che si dimostrer\u00e0 una vera e propria peste, e con la madre di lui, la snob e gelida Signora X. Come se non bastasse, a complicarle la vita ci si metter\u00e0 anche il bel Hayden, che la cortegger\u00e0 fino a farla innamorare.\nProduzione.\nIl film \u00e8 stato prodotto dalla The Weinstein Company, con il supporto della FilmColony. Gli effetti speciali sono stati creati dalla RhinoFX, e, in misura minore, anche dalla Basement. La colonna sonora \u00e8 ad opera della Artists' Addiction Records. Le scene sono state girate principalmente a New York, ma anche ad Ontario (Canada), uscendo quindi dagli States. Il budget ammonta a circa $ 20.000.000.\nDistribuzione.\nIl film \u00e8 stato distribuito in diversi paesi con titoli e date differenti:\nAccoglienza.\nNel primo week-end di apertura il film guadagna $ 7.480.927 e \u20bd 13.868.589 in Russia. In tutto, negli USA, prende $ 25.925.170, mentre in Russia ne guadagna \u20bd 32.62.041."}
{"id": "1290365", "revid": "124123", "url": "https://it.wikipedia.org/wiki?curid=1290365", "title": "Nati nel 1971", "text": ""}
{"id": "1290366", "revid": "773636", "url": "https://it.wikipedia.org/wiki?curid=1290366", "title": "Chiesa della Madonna di Montauto", "text": "La chiesa della Madonna di Montauto \u00e8 un edificio sacro che si trova in localit\u00e0 Santo Stefano a Vicoduodecim a Rapolano Terme.\nDescrizione.\nFu costruita nel 1676 da Ottaviano Martini intorno ad un piccolo tabernacolo affrescato con la \"Madonna col Bambino\", immagine ritenuta miracolosa. Si racconta dell'apparizione della Madonna a una giovane pastorella che era solita ogni giorno ornare di fiori il tabernacolo mentre pascolava il gregge. In periodo di carestia, non potendo provvedere all'offerta floreale n\u00e9 al suo sostentamento, le apparve la Vergine invitandola ad andare a casa dove avrebbe trovato cibo in abbondanza per tutto l'anno per s\u00e9 e per i suoi cari."}
{"id": "1290367", "revid": "124123", "url": "https://it.wikipedia.org/wiki?curid=1290367", "title": "Morti nel 1971", "text": ""}
{"id": "1290371", "revid": "124123", "url": "https://it.wikipedia.org/wiki?curid=1290371", "title": "Nati nel 1917", "text": ""}
{"id": "1290372", "revid": "124123", "url": "https://it.wikipedia.org/wiki?curid=1290372", "title": "Morti nel 1917", "text": ""}
{"id": "1290378", "revid": "124123", "url": "https://it.wikipedia.org/wiki?curid=1290378", "title": "Nati nel 1997", "text": ""}
{"id": "1290379", "revid": "124123", "url": "https://it.wikipedia.org/wiki?curid=1290379", "title": "Morti nel 1997", "text": ""}
{"id": "1290383", "revid": "124123", "url": "https://it.wikipedia.org/wiki?curid=1290383", "title": "Nati nel 1182", "text": ""}
{"id": "1290386", "revid": "124123", "url": "https://it.wikipedia.org/wiki?curid=1290386", "title": "Morti nel 1263", "text": ""}
{"id": "1290390", "revid": "773636", "url": "https://it.wikipedia.org/wiki?curid=1290390", "title": "Cappella di Piazza (Rapolano Terme)", "text": "La cappella di Piazza \u00e8 un edificio sacro situato a Serre di Rapolano, nel comune di Rapolano Terme.\nDescrizione.\nLa cappella \u00e8 una piccola aula a pianta rettangolare aperta su tre lati attraverso ampie arcate. Vi aveva sede la compagnia di Sant'Elisabetta, poi unita a quella di Santa Caterina della Misericordia nei primi anni del Seicento. Nel 1922 furono eseguiti i lavori di restauro; in tale occasione riemersero gli affreschi frammentari quattrocenteschi, di nuovo restaurati negli anni ottanta del XX secolo, e la grande lunetta centrale con la \"Madonna col Bambino e i Santi Fabiano e Sebastiano, Bernardino e Macario\", protettori di Serre. A destra \u00e8 visibile un altro affresco raffigurante la \"Madonna col Bambino\", da riferire ad Andrea di Niccol\u00f2; sulla volta stellata al centro \u00e8 dipinto \"Dio Padre benedicente\"."}
{"id": "1290392", "revid": "547034", "url": "https://it.wikipedia.org/wiki?curid=1290392", "title": "Equilibrio economico generale", "text": "In economia il termine equilibrio economico generale indica una teoria macroeconomica che cerca di spiegare come domanda, offerta e prezzi di diversi prodotti siano interrelati e determinati simultaneamente in un esito denominato appunto di \"equilibrio generale\" per effetto delle forze di mercato. Per contro, l'analisi di equilibrio parziale analizza domanda, offerta e prezzi di singoli mercati. La teoria dell'equilibrio economico generale risale al lavoro pionieristico di L\u00e9on Walras, che nel suo \"\u00c9l\u00e9ments d'\u00e9conomie politique pure\" (1899, 4th ed.; 1926, \u00e9d. d\u00e9finitive) ipotizz\u00f2 l'esistenza di un insieme di prezzi per il quale la domanda e l'offerta di ciascun prodotto potessero equivalersi. Fu solo nel 1952 che gli economisti matematici Lionel McKenzie e, separatamente in un lavoro congiunto, Kenneth Arrow e G\u00e9rard Debreu dimostrarono matematicamente l'esistenza di tale equilibrio in condizioni generali.\nDescrizione.\nL'idea alla base della teoria dell'equilibrio economico generale \u00e8 che in un sistema di mercato, i prezzi e le scelte di produzione e di consumo dei diversi beni (ivi compresi \"beni\" quali il denaro, o \"prezzi\" quali il tasso d'interesse) siano interrelati. Un cambiamento nel prezzo di un bene, ad esempio il pane, potrebbe influenzare un altro prezzo, ad esempio il salario dei panettieri. A seconda delle preferenze dei panettieri, la domanda di pane sar\u00e0 allora influenzata dalla variazione nel salario dei panettieri, andando a incidere nuovamente sul prezzo del pane, e cos\u00ec via. Dunque, la determinazione del prezzo di un singolo bene risulta potenzialmente collegata a quella del prezzo di qualunque altro bene nell'intera economia.\nLa teoria dell'equilibrio generale spiega come un'economia decentralizzata, composta da numerosi agenti indipendenti che agiscono secondo il loro interesse, sia compatibile con un equilibrio su tutti i mercati. Questo equilibrio \u00e8 ottenuto senza che ci sia un organismo che si occupa della logistica economica. Si cita sovente il caso di una grande citt\u00e0 dove nessuno \u00e8 incaricato della distribuzione del pane e del latte. Ciononostante, c'\u00e8 abbastanza pane e latte per tutti gli abitanti. \nAdam Smith parla di una mano invisibile che conduce gli agenti verso un equilibrio che ha molte propriet\u00e0 interessanti.\nL'esistenza dell'equilibrio generale \u00e8 stata studiata per la prima volta da L\u00e9on Walras. Gli studi furono continuati da Vilfredo Pareto e altri discepoli della Scuola di Losanna. Il nome \u00e8 dovuto al luogo dove Walras e Pareto insegnavano. \nLa prima prova rigorosa dell'esistenza dell'equilibrio generale \u00e8 stata presentata da Abraham Wald nel 1936. Dopo la Seconda guerra mondiale, G\u00e9rard Debreu e Kenneth Arrow hanno pubblicato delle prove pi\u00f9 generali e pi\u00f9 complete (v. Modello di Arrow-Debreu).\nL'equilibrio generale suppone che i consumatori e, in generale, tutti gli agenti economici, considerano i prezzi come un dato (\"price taker\") e, su questa base, esprimono le loro domande e offerte. Per esempio, se il prezzo dello zucchero aumenta, la domanda di zucchero ma anche quella di miele cambia, come pure la produzione di barbabietole. Ci sono dunque degli effetti diretti e indiretti che influiscono sul prezzo d'equilibrio. L'equilibrio generale \u00e8 ottenuto quando su tutti i mercati la domanda \u00e8 uguale all'offerta. Walras d\u00e0 l'esempio del banditore d'asta che grida un prezzo e guarda se la domanda \u00e8 uguale all'offerta. Se c'\u00e8 una differenza, grida un prezzo pi\u00f9 alto quando l'offerta \u00e8 insufficiente e un prezzo pi\u00f9 basso nel caso contrario. Si arriva all'equilibrio dopo alcuni tentativi (T\u00e2tonnement). Tutti gli scambi si fanno al prezzo d'equilibrio.\nLa legge di Walras.\nWalras aveva osservato che la domanda dipende solo dai prezzi relativi. Se un contadino si reca al mercato per vendere delle mele e comperare del pane e i prezzi raddoppiano, la sua domanda e la sua offerta non cambiano. Infatti, la spesa raddoppia ma pure il ricavo. La domanda e l'offerta possono allora essere espresse in termini di prezzi relativi. Nel caso di m beni, abbiamo dunque solo m-1 variabili. Secondo la teoria dei sistemi d'equazioni lineari, che Walras conosceva, c'\u00e8 una soluzione unica quando le equazioni indipendenti sono pure m-1.\nWalras \u00e8 riuscito a mostrare che effettivamente ci\u00f2 era il caso. Questo risultato \u00e8 chiamato oggi la legge di Walras: se m-1 mercati sono in equilibrio allora il mercato restante deve pure essere in equilibrio.\nEsistenza dell'equilibrio.\nLe funzioni di domanda non sono necessariamente delle funzioni lineari. La legge di Walras non permette dunque di mostrare l'esistenza dell'equilibrio generale. Le dimostrazioni moderne utilizzano approcci topologici all'esistenza del punto fisso, come il Teorema del punto fisso di Brouwer o quello pi\u00f9 generale di Shizuo Kakutani. \nSi tratta di puri teoremi di esistenza, non costruttivi, che non forniscono alcuna indicazione su come trovare il punto fisso. Nel 1967, Scarf ha proposto un algoritmo di calcolo del punto fisso. I modelli d'equilibrio generale hanno allora potuto essere applicati per risolvere dei problemi concreti, come gli effetti di un cambiamento del sistema fiscale o la soppressione dei dazi doganali.\nUnicit\u00e0 e stabilit\u00e0 dell'equilibrio generale.\nLe condizioni per un equilibrio unico o stabile sono molto restrittive. Se un equilibrio non \u00e8 stabile, sar\u00e0 difficile trovarlo. Il teorema Sonnenschein\u2013Mantel\u2013Debreu stabilisce che, in caso di mercati interdipendenti, \u00e8 impossibile escludere casi di instabilit\u00e0 dell'equilibrio. Modelli con equilibri multipli sono proposti in certi casi."}
{"id": "1290397", "revid": "124123", "url": "https://it.wikipedia.org/wiki?curid=1290397", "title": "Nati nel 1866", "text": ""}
{"id": "1290398", "revid": "124123", "url": "https://it.wikipedia.org/wiki?curid=1290398", "title": "Morti nel 1866", "text": ""}
{"id": "1290403", "revid": "124123", "url": "https://it.wikipedia.org/wiki?curid=1290403", "title": "Nati nel 1932", "text": ""}
{"id": "1290404", "revid": "124123", "url": "https://it.wikipedia.org/wiki?curid=1290404", "title": "Morti nel 1932", "text": ""}
{"id": "1290405", "revid": "773636", "url": "https://it.wikipedia.org/wiki?curid=1290405", "title": "Chiesa della Compagnia di Santa Caterina della Misericordia", "text": "La chiesa della Compagnia di Santa Caterina della Misericordia \u00e8 un edificio sacro situato a Serre di Rapolano, nel comune di Rapolano Terme.\nDescrizione.\nHa una semplice facciata a capanna scandita da un portale con timpano triangolare e piccolo campanile a vela.\nL'interno a navata unica \u00e8 ornato da sedici tele quadrate con episodi della vita di Santa Caterina da Siena, ciclo raro e di notevole importanza iconografica. Ai lati dell'altare maggiore, due tele di Astolfo Petrazzi con \"Santa Caterina che riceve il cuore del Redentore\" e \"Santa Caterina che d\u00e0 la veste al povero\". All'interno delle tele si trovano preziosi tabernacoli lignei intagliati e dorati con sportelli dipinti. Possiede uno stendardo processionale di grande qualit\u00e0 pittorica, da ricondurre ad Alessandro Casolani, raffigurante la \"Madonna in gloria e i Santi Caterina, Rocco e Sebastiano\" e dall'altra parte \"San Lorenzo e Sant'Andrea\"."}
{"id": "1290408", "revid": "124123", "url": "https://it.wikipedia.org/wiki?curid=1290408", "title": "Nati nel 1850", "text": ""}
{"id": "1290409", "revid": "124123", "url": "https://it.wikipedia.org/wiki?curid=1290409", "title": "Morti nel 1850", "text": ""}
{"id": "1290410", "revid": "767487", "url": "https://it.wikipedia.org/wiki?curid=1290410", "title": "Vanit\u00e0 e affanni", "text": "Vanit\u00e0 e affanni (titolo originale: Larmar och g\u00f6r sig till) \u00e8 un film del regista svedese Ingmar Bergman realizzato nel 1997. \u00c8 stato prodotto per la televisione svedese e alla realizzazione ha partecipato anche la Rai.\n\u00c8 stato presentato nella sezione Un Certain Regard al 51\u00ba Festival di Cannes.\nTrama.\nAtto 1.\nLa vicenda inizia in un ospedale psichiatrico ad Uppsala, nell'ottobre del 1925. \nIl primo personaggio presentato \u00e8 l'ingegnere Carl \u00c5kerblom di 54 anni a cui il Royal Patent Office ha rifiutato il brevetto della \"macchina da presa\", gi\u00e0 inventato nel 1866 da R. W Paul; \u00e8 ricoverato per ripetute crisi di furore durante una delle quali ha tentato di uccidere la sua compagna, Pauline Thibault: si tratta di quello stesso zio Carl di Fanny e Alexander, un doppio dello zio materno di Ingmar Bergman descritto nell'autobiografia \"Lanterna magica\"), noto per i suoi fantasiosi progetti di inventore. \u00c8 ossessionato dalla vicenda umana di Franz Schubert, dalla sua musica e dalla sua morte immatura. In un incubo gli appare \"Rig-mor\", un ambiguo e spaventoso clown bianco che continuer\u00e0 a riapprirgli nel corso del film. \nIl secondo personaggio, ricoverato nella stanza di Carl, \u00e8 il professor Osvald Vogler, strampalato marito di una donna ricchissima e sordomuta che verr\u00e0 ben presto a portarlo via da l\u00ec. Vogler racconta a Carl la storia della contessina Mizzi, una bellissima e giovanissima prostituta viennese, mantenuta di un conte e finita suicida: nasce fra i due il progetto di realizzare, col finanziamento della moglie di Vogler, il primo film muto doppiato in diretta che avr\u00e0 titolo \"La gioia della ragazza Gioiosa\" e intreccer\u00e0 l'ultima fase della vita di Schubert alla vicenda di Mizzi.\nAtto 2.\nI poveri interni della lega della Temperanza di Granaes in Dalecarlia, sono trasformati in provvisoria sala cinematografica. Fuori imperversa una tempesta di neve; vengono venduti undici biglietti e uno alla volta arrivano gli sparuti spettatori. Mia Falk, attrice e amante di Akerblom, lascia la compagnia. Pauline, Carl, Vogler e il proiezionista Petrus Landahl, preparano la proiezione del film. Carl mette fuori servizio la centralina in modo che la lampada ad arco possa funzionare. Ma dopo la prima sequenza scoppia un incendio, avventurosamente estinto dal coraggioso Landahl. La compagnia per non deludere il piccolo pubblico decide di continuare il film come opera teatrale.\nL'arrivo della polizia riporta Vogler in manicomio.\nProduzione.\nBergman dopo \"Fanny e Alexander\" (1982) dichiar\u00f2 di non avere pi\u00f9 intenzione di fare altri film. Si dedic\u00f2 alla televisione realizzando prima di questo lavoro: \"Dopo la prova\" nel 1984 ed \"Il segno\" nel 1986.\nRiprese.\nLe riprese si svolgono dall'ottobre 1996 al febbraio 1997 negli studi SVT di Stoccolma e nell'ospedale Uller\u00e5kers di Upsala. \nSceneggiatura.\nLa sceneggiatura del film riprende una pi\u00e8ce scritta da Bergman nel 1993, con l'omonimo titolo, inizialmente destinata al teatro. In un secondo tempo Ingrid Dahlberg, direttrice delle produzioni drammatiche della Sveriges, propone al regista di realizzare il progetto per la televisione.\nTitolo.\nIl titolo \u00e8 preso dal \"Macbeth\" di Shakespeare, quinto atto, scena quinta, quando Macbeth dice: \"\"La vita non \u00e8 che un'ombra in cammino; un povero attore che s'agita e pavoneggia per un'ora sul palcoscenico e del quale poi non si sa pi\u00f9 nulla. \u00c8 un racconto narrato da un idiota, pieno di strepito e di furore, e senza alcun significato\". \"s'agita e pavoneggia\" si traduce in svedese con \"larmar och g\u00f6r sig till\"\".\nMusica.\nIl film si apre con l'immagine del protagonista che ascolta e riascolta col grammofono le note d'apertura dell'ultimo lied di Franz Schubert, Der Leiermann dal Winterreise che costituir\u00e0 il leitmotiv di tutto il film.\nUna rete di riferimenti.\nBergman sottolinea l'autobiografismo presente nel film offrendo molti indizi.\nFra gli spettatori dello spettacolo allestito da Carl riconosciamo personaggi e attori di propri film precedenti:\nAlcuni dei suoi familiari:\nIl personaggio del proiezionista Petrus Landahl \u00e8 molto somigliante a se stesso, come appare nelle fotografie giovanili.\nCameo.\nCameo del regista. Bergman appare in una scena come ricoverato: l'uomo alto e magro in piedi contro la parete fuori della stanza di Carl \u00c5kerblom."}
{"id": "1290414", "revid": "124123", "url": "https://it.wikipedia.org/wiki?curid=1290414", "title": "Nati nel 1920", "text": ""}
{"id": "1290415", "revid": "124123", "url": "https://it.wikipedia.org/wiki?curid=1290415", "title": "Morti nel 1920", "text": ""}
{"id": "1290420", "revid": "339392", "url": "https://it.wikipedia.org/wiki?curid=1290420", "title": "Decepticons", "text": ""}
{"id": "1290421", "revid": "124123", "url": "https://it.wikipedia.org/wiki?curid=1290421", "title": "Nati nel 1825", "text": ""}
{"id": "1290422", "revid": "124123", "url": "https://it.wikipedia.org/wiki?curid=1290422", "title": "Morti nel 1825", "text": ""}
{"id": "1290423", "revid": "2108263", "url": "https://it.wikipedia.org/wiki?curid=1290423", "title": "Pietro I di Oldenburg", "text": "Biografia.\nPietro era figlio del principe Giorgio Ludovico di Holstein-Gottorp e di sua moglie, Sofia Carlotta di Schleswig-Holstein-Sonderburg-Beck.\nPietro crebbe con lo zio, il principe-vescovo di Lubecca Federico Augusto, per poi passare alla corte della cugina, la zarina Caterina II di Russia. Era anche nipote del re di Svezia Adolfo Federico.\nNel 1776 Pietro venne nominato coadiutore della diocesi di Lubecca, dal momento che il principe ereditario Federico Guglielmo non era in grado di governare. Nel 1785, alla morte del principe-vescovo Federico Augusto, divenne amministratore del ducato di Oldenburgo e principe-vescovo di Lubecca a sua volta, ottenendo tutte le cariche di governo, ma senza avere il privilegio di portare il titolo di duca, che gli venne concesso solo alla morte del principe ereditario Federico Guglielmo nel 1823.\nNel 1803 il principato episcopale di Lubecca, in riconoscimentoidei meriti della casata di Holstein-Gottorp, venne secolarizzato in un principato laico ed unito al ducato di Oldenburg, unendovi anche i possedimenti di Vechta e Cloppenburg.\nNel 1806 il ducato venne temporaneamente occupato dalle truppe olandesi e francesi. Varel e Kniphausen, che appartenevano ai domini di Oldenburg, vennero assegnate al regno d'Olanda. Pietro fu pertanto costretto a sottoscrivere la pace di Erfurt e ad aderire alla Confederazione del Reno nel 1808.\nOldenburg venne ad ogni modo occupata dai francesi sino al 1810 come parte dei domini di stato sottoposti al governo di Napoleone I, costringendo Pietro a vivere in esilio in Russia.\nNel 1813, dopo la caduta di Napoleone, egli riprese possesso delle proprie terre, preoccupandosi tra le prime riforme di provvedere alla formazione di un eccellente servizio militare di fanteria di stanza ad Oldenburg.\nAl Congresso di Vienna del 1815 ottenne il titolo di granduca di Oldenburg, anche se non se ne serv\u00ec ufficialmente sino al 1823, anno della sua definitiva presa di potere nel ducato. Oldenburg ottenne anche il principato di Birkenfeld e, nel 1818, l'area di Jever.\nMatrimonio e figli.\nPietro Federico Luigi spos\u00f2 nel 1781 la duchessa Federica Elisabetta di W\u00fcrttemberg, che mor\u00ec nel 1785 a soli 20 anni, ma che fece in tempo a dare alla luce due figli:"}
{"id": "1290426", "revid": "773636", "url": "https://it.wikipedia.org/wiki?curid=1290426", "title": "Pieve dei Santi Andrea e Lorenzo", "text": "La pieve dei Santi Andrea e Lorenzo \u00e8 un edificio sacro che si trova nella frazione di Serre di Rapolano a Rapolano Terme.\nDescrizione.\nLa pieve \u00e8 ricordata dal 1252, ma l'attuale aspetto esterno in stile neoromanico risale agli inizi del XX secolo e ben si lega con l'alto campanile in travertino chiaro, ultimato nel 1893. L'interno \u00e8 in prevalenza d'impianto gotico, a navata unica con tetto a capriate e cappelle laterali. Di particolare rilievo \u00e8 la gotica cappella Cacciaconti, chiusa da una ricca cancellata di Lotino di Toro da Siena (1347); sulla parete, il monumento funebre di Cacciaconte Cacciaconti; sulla mensa, un \"Ges\u00f9 benedicente\" in marmo attribuito a Giovanni di Agostino; sulla parete, la tavola con \"Santa Caterina da Siena\" assegnata a Giovanni di Lorenzo (1520 circa)."}
{"id": "1290430", "revid": "16953", "url": "https://it.wikipedia.org/wiki?curid=1290430", "title": "Rhyncospermum", "text": ""}
{"id": "1290433", "revid": "124123", "url": "https://it.wikipedia.org/wiki?curid=1290433", "title": "Nati nel 1869", "text": ""}
{"id": "1290434", "revid": "124123", "url": "https://it.wikipedia.org/wiki?curid=1290434", "title": "Morti nel 1869", "text": ""}
{"id": "1290435", "revid": "1776051", "url": "https://it.wikipedia.org/wiki?curid=1290435", "title": "Greatest Hits Live (Lita Ford)", "text": "Greatest Hits Live \u00e8 un live album di Lita Ford, pubblicato nel 2000 per l'Etichetta discografica Deadline Records.\nIl disco venne ristampato nel 2004 sotto il nome di \" In Concert\" per la Cleopatra Records."}
{"id": "1290438", "revid": "124123", "url": "https://it.wikipedia.org/wiki?curid=1290438", "title": "Nati nel 1773", "text": ""}
{"id": "1290439", "revid": "110346555", "url": "https://it.wikipedia.org/wiki?curid=1290439", "title": "Chiave (video)", "text": "In televisione, una chiave o intarsio \u00e8 un effetto speciale che si ottiene quando una parte del segnale video \u00e8 sostituito da un'altra. La chiave \u00e8 un effetto molto comune, ed \u00e8 di larghissimo impiego in ogni tipo di produzione televisiva, per sovrapporre al segnale televisivo titoli, grafiche, animazioni, loghi ed effetti animati.\nL'apparecchiatura che realizza le chiavi \u00e8 il mixer video, ma per alcuni tipi particolari di chiave si utilizzano anche talvolta apparecchiature esterne.\nEsistono diversi tipi di chiave, ma tutti si possono ricondurre alla sostituzione di un'immagine di sfondo (\"background\") con una di chiave (\"key\"), in base a specifiche regole.\nGenerazione del segnale di chiave.\nUn segnale di chiave \u00e8 essenzialmente un'immagine monocromatica che delinea i contorni dell'immagine da inserire e i livelli di trasparenza, pi\u00f9 o meno nella stessa maniera in cui un canale alfa indica le trasparenze per immagini digitali. Titolatrici, computer grafici e generatori di effetti speciali (DVE) generano questo segnale unitamente alla grafica relativa. I due segnali separati entrano nel mixer video, che va configurato in modo che al segnale di riempimento corrisponda il relativo segnale di chiave.\nChiave di luminanza.\nUna chiave di luminanza o intarsio a chiave sostituisce i punti dell'immagine di sfondo con quelli del segnale di chiave quando questi ultimi sono al di sopra di un certo livello elettrico. In questo caso, il segnale di chiave \u00e8 l'unico necessario per effettuare l'effetto, poich\u00e9 non c'\u00e8 riempimento.\nTipicamente, questo tipo di chiave \u00e8 utilizzato per sovrapporre titoli, che devono essere bianchi perch\u00e9 il bianco puro \u00e8 al 100% del segnale video utile.\nLa chiave di luminanza \u00e8 di impiego molto limitato per i suoi limiti tecnici, sostituita sempre pi\u00f9 spesso dalla chiave lineare. Spesso, nell'uso comune viene chiamata \"sovrimpressione\" anche se la sovrimpressione vera e propria \u00e8 in disuso da anni, sostituita proprio dalla chiave.\nChroma key.\nIl chroma key o intarsio colore sostituisce tutti i punti del segnale di chiave che hanno un determinato colore con quelli dello sfondo. Da notare che, rispetto agli altri tipi, le sorgenti di chiave e sfondo vengono invertite.\nQuesto tipo di chiave \u00e8 molto usato per effetti speciali e, di recente, \u00e8 alla base del virtual set, che sostituisce con immagini generate elettronicamente la scenografia monocromatica dello studio.\nIl chroma key a volte viene effettuato da inseritori appositi esterni al mixer, che offrono maggiore controllo e precisione.\nLineare.\nUna chiave lineare comporta l'uso di tre segnali: oltre allo sfondo e alla chiave, c'\u00e8 un terzo segnale (detto \"riempimento\" o \"fill\") che costituisce il video intarsiato vero e proprio. Il segnale di chiave viene usato per delineare i bordi con cui il riempimento verr\u00e0 inserito.\nQuesto tipo di chiave permette l'uso di ombreggiature e trasparenze, a seconda del livello del segnale di chiave (visivamente, simile a una copia in bianco e nero del riempimento).\nSi tratta del tipo di chiave di pi\u00f9 largo impiego. A seconda del fabbricante del mixer video, viene chiamata anche \"chiave matte\" o \"chiave additiva\".\nSplit key.\nLo split key \u00e8 una chiave lineare dove il segnale di riempimento non \u00e8 corrispondente al segnale di chiave, ma arbitrario. Viene usata per esempio per riempire un testo impresso sul video (chiave) con delle immagini grafiche (riempimento).\n\u00c8 anche possibile ottenere semplici titoli colorati utilizzando un fondo colorato come riempimento.\nDownstream key.\nIl downstream key (o DSK, raramente in italiano reso con chiave a valle) \u00e8 un inserimento a chiave, di solito di tipo lineare, in tutto e per tutto identico agli altri, ma con la differenza concettuale di essere posto a valle del flusso video. In pratica, \u00e8 l'ultimo stadio del mixer video prima dell'uscita del segnale. Questo tipo di chiave si usa per imprimere sul video segnali che si vogliono sempre presenti sull'uscita: il caso classico \u00e8 il logo della stazione TV, oppure un news ticker. In questi casi, il DSK di solito non \u00e8 realizzato dal mixer ma da un'apparecchiatura apposita, chiamata essa stessa DSK, posta prima del trasmettitore."}
{"id": "1290440", "revid": "124123", "url": "https://it.wikipedia.org/wiki?curid=1290440", "title": "Morti nel 1773", "text": ""}
{"id": "1290443", "revid": "124123", "url": "https://it.wikipedia.org/wiki?curid=1290443", "title": "Nati nel 1846", "text": ""}
{"id": "1290444", "revid": "124123", "url": "https://it.wikipedia.org/wiki?curid=1290444", "title": "Morti nel 1846", "text": ""}
{"id": "1290448", "revid": "124123", "url": "https://it.wikipedia.org/wiki?curid=1290448", "title": "Nati nel 1888", "text": ""}
{"id": "1290449", "revid": "124123", "url": "https://it.wikipedia.org/wiki?curid=1290449", "title": "Morti nel 1888", "text": ""}
{"id": "1290452", "revid": "124123", "url": "https://it.wikipedia.org/wiki?curid=1290452", "title": "Nati nel 1972", "text": ""}
{"id": "1290453", "revid": "124123", "url": "https://it.wikipedia.org/wiki?curid=1290453", "title": "Morti nel 1972", "text": ""}
{"id": "1290456", "revid": "124123", "url": "https://it.wikipedia.org/wiki?curid=1290456", "title": "Nati nel 1955", "text": ""}
{"id": "1290457", "revid": "124123", "url": "https://it.wikipedia.org/wiki?curid=1290457", "title": "Morti nel 1955", "text": ""}
{"id": "1290458", "revid": "76963", "url": "https://it.wikipedia.org/wiki?curid=1290458", "title": "Justin Long", "text": "Biografia.\nFiglio di un'attrice e di un professore di filosofia, ha due fratelli, Damian e Christian. Debutta nel 1999 nel film \"Galaxy Quest\", in seguito recita nell'horror \"Jeepers Creepers - Il canto del diavolo\", nel suo seguito e nel film di Tamra Davis \"Crossroads - Le strade della vita\". Dal 2000 al 2003 interpreta Warren Cheswick nella serie televisiva \"Ed\", dopo la sua partecipazione alla serie, lavora in \"Palle al balzo - Dodgeball\" e nel 2005 \u00e8 nel cast di \"Herbie - Il super Maggiolino\" con Lindsay Lohan. Nel 2006 recita accanto a Blake Lively nella commedia \"Ammesso\".\nDopo essere apparso in un episodio di \"That '70s Show\", recita nelle commedie \"Ti odio, ti lascio, ti...\" e \"Idiocracy\". Viene ingaggiato, sempre nel 2006, per interpretare la parte di un computer Mac, in coppia con John Hodgman nel ruolo del PC all'interno della campagna pubblicitaria americana \"Get a Mac\", indetta dalla Apple. Ma la grande occasione arriva nel 2007, quando viene scelto per affiancare Bruce Willis in \"Die Hard - Vivere o morire\". Sempre nel 2007 interpreta George Harrison nella commedia \"Walk Hard - La storia di Dewey Cox\".\nVita privata.\nHa avuto una relazione con Drew Barrymore, conosciuta sul set di \"La verit\u00e0 \u00e8 che non gli piaci abbastanza\". Dall'estate del 2013 al settembre 2015 ha avuto una relazione con l'attrice Amanda Seyfried.\nDoppiatori italiani.\nDa doppiatore \u00e8 sostituito da:"}
{"id": "1290461", "revid": "287204", "url": "https://it.wikipedia.org/wiki?curid=1290461", "title": "Ca\u00f1ada de Gomez", "text": ""}
{"id": "1290462", "revid": "124123", "url": "https://it.wikipedia.org/wiki?curid=1290462", "title": "Nati nel 1851", "text": ""}
{"id": "1290463", "revid": "124123", "url": "https://it.wikipedia.org/wiki?curid=1290463", "title": "Morti nel 1851", "text": ""}
{"id": "1290467", "revid": "124123", "url": "https://it.wikipedia.org/wiki?curid=1290467", "title": "Nati nel 1930", "text": ""}
{"id": "1290468", "revid": "124123", "url": "https://it.wikipedia.org/wiki?curid=1290468", "title": "Morti nel 1930", "text": ""}
{"id": "1290472", "revid": "124123", "url": "https://it.wikipedia.org/wiki?curid=1290472", "title": "Morti nel 1947", "text": ""}
{"id": "1290475", "revid": "124123", "url": "https://it.wikipedia.org/wiki?curid=1290475", "title": "Nati nel 1893", "text": ""}
{"id": "1290476", "revid": "124123", "url": "https://it.wikipedia.org/wiki?curid=1290476", "title": "Morti nel 1893", "text": ""}
{"id": "1290479", "revid": "124123", "url": "https://it.wikipedia.org/wiki?curid=1290479", "title": "Nati nel 1957", "text": ""}
{"id": "1290480", "revid": "124123", "url": "https://it.wikipedia.org/wiki?curid=1290480", "title": "Morti nel 1957", "text": ""}
{"id": "1290486", "revid": "124123", "url": "https://it.wikipedia.org/wiki?curid=1290486", "title": "Nati nel 1463", "text": ""}
{"id": "1290487", "revid": "124123", "url": "https://it.wikipedia.org/wiki?curid=1290487", "title": "Morti nel 1463", "text": ""}
{"id": "1290492", "revid": "124123", "url": "https://it.wikipedia.org/wiki?curid=1290492", "title": "Nati nel 1512", "text": ""}
{"id": "1290493", "revid": "124123", "url": "https://it.wikipedia.org/wiki?curid=1290493", "title": "Morti nel 1512", "text": ""}
{"id": "1290497", "revid": "124123", "url": "https://it.wikipedia.org/wiki?curid=1290497", "title": "Nati nel 1574", "text": ""}
{"id": "1290499", "revid": "124123", "url": "https://it.wikipedia.org/wiki?curid=1290499", "title": "Morti nel 1574", "text": ""}
{"id": "1290502", "revid": "124123", "url": "https://it.wikipedia.org/wiki?curid=1290502", "title": "Nati nel 1889", "text": ""}
{"id": "1290503", "revid": "124123", "url": "https://it.wikipedia.org/wiki?curid=1290503", "title": "Morti nel 1889", "text": ""}
{"id": "1290504", "revid": "24281", "url": "https://it.wikipedia.org/wiki?curid=1290504", "title": "Post-hardcore punk", "text": ""}
{"id": "1290509", "revid": "124123", "url": "https://it.wikipedia.org/wiki?curid=1290509", "title": "Nati nel 1960", "text": ""}
{"id": "1290510", "revid": "124123", "url": "https://it.wikipedia.org/wiki?curid=1290510", "title": "Morti nel 1960", "text": ""}
{"id": "1290513", "revid": "123295768", "url": "https://it.wikipedia.org/wiki?curid=1290513", "title": "Mangazine", "text": "Mangazine \u00e8 stata una rivista italiana di manga e anime, edita dalla Granata Press.\nStoria editoriale.\n\"Mangazine\" nacque come una fanzine pubblicata a Bologna per cinque numeri, dalla fine del 1989 al settembre del 1990, fondata dai Kappa boys e pubblicata da un negozio di libri e fumetti di Imola, Hobby Fumetto. Fregiandosi del titolo di \"prima rivista di fumetto, animazione e cultura giapponese\" italiana, pubblic\u00f2 articoli e dossier su autori, case editrici e fumetti giapponesi, tra cui la prima traduzione in italiano di un episodio del manga \"Ranma \u00bd\". Tra i redattori e collaboratori ci furono Luigi Bernardi (proprietario della Granata Press), Andrea Baricordi, Massimiliano De Giovanni, Andrea Pietroni, Barbara Rossi (divenuti, in seguito, i Kappa boys) e Tiziano Capelli, quest'ultimo gestore della Hobby Fumetto stessa e futuro curatore (assieme alla moglie giapponese) delle traduzioni delle prime edizioni italiane di manga famosi che verranno poi pubblicati come \"Maison Ikkoku\", \"Ranma \u00bd\" e \"Dragon Ball\".\nNel 1991 la testata venne acquisita dalla Granata Press che, a partire dall'aprile 1991, prese a stamparla come mensile per 47 numeri, pubblicando tra l'altro manga come \"Lam\u00f9\" di Rumiko Takahashi, la cui protagonista comparve sulla copertina del primo numero, \"Ranma \u00bd\", di Rumiko Takahashi, \"Patlabor\", di Masami Y\u016bki, \"Mai\", di Kazuya Kudo e Ry\u014dichi Ikegami, e \"Kamui\" di Sanpei Shirato.\nNel 2000 i Kappa boys realizzano un numero speciale commemorativo della rivista intitolato \"Mangazine 100\", pubblicato da Kappa Edizioni e con grafica e stile identici a quelli della versione di Granata Press. Al suo interno sono pubblicati articoli e fumetti metanarrativi che mettono in primo piano le idiosincrasie del mondo degli anime e dei manga, dai produttori agli editori, dagli autori ai lettori. I fumetti sono \"Tetsu Kamen il paladino dello spazio\", che propone un ipotetico episodio finale alla mancata conclusione di \"Tekkaman\"; \"Alias Helix Robot Goldrant\", che facendo il verso a \"UFO Robot Goldrake\" indaga sui retroscena delle guerre fra imperi spaziali e robot giganti difensori della Terra; e \"Otakuman\", nuovo virtuale capitolo delle \"Time Bokan\" in cui i personaggi prendono coscienza di vivere da decenni in un loop editoriale."}
{"id": "1290517", "revid": "124123", "url": "https://it.wikipedia.org/wiki?curid=1290517", "title": "Nati nel 1976", "text": ""}
{"id": "1290518", "revid": "124123", "url": "https://it.wikipedia.org/wiki?curid=1290518", "title": "Morti nel 1976", "text": ""}
{"id": "1290521", "revid": "124123", "url": "https://it.wikipedia.org/wiki?curid=1290521", "title": "Nati nel 1958", "text": ""}
{"id": "1290522", "revid": "124123", "url": "https://it.wikipedia.org/wiki?curid=1290522", "title": "Morti nel 1958", "text": ""}
{"id": "1290523", "revid": "2014155", "url": "https://it.wikipedia.org/wiki?curid=1290523", "title": "Cristoforo di Oldenburg", "text": "Biografia.\nEgli era il nipote del Conte Gerardo VI di Oldenburg, fratello del Re Cristiano I di Danimarca. Da giovane venne educato alla carriera militare, soprattutto a giudicare dalle condizioni economiche dello stato che avrebbero spinto presto alla guerra. Egli venne descritto come \u201dcondottiero intellettuale\u201d in possesso di un'approfondita cultura riguardante la Grecia antica e di spiccate doti militari.\nCome cugino di Cristiano II e Cristiano III egli ebbe interessi nella politica dei paesi scandinavi. Quando in Danimarca scoppi\u00f2 la guerra civile nel 1534, alla morte di Federico I, Cristoforo che si era convertito al protestantesimo, venne inviato a Lubecca come comandante militare delle truppe danesi, Lubecca e protestanti contro Cristiano III e la nobilt\u00e0 danese. La proposta formale di questa alleanza era la restaurazione di Cristiano II. Cristoforo stesso era stato proposto come successore della corona danese.\nDopo un inizio promettente nel quale divenne reggente di Zelanda e Scania e dopo aver conquistato Fionia, si guadagn\u00f2 numerosi alleati. Successivamente Lubecca venne coinvolta dal Duca Alberto VII di Meclemburgo-G\u00fcstrow nell'alleanza offertagli dal Re danese che cre\u00f2 gelosia tra i due signori. Cristiano III conquist\u00f2 lo Jutland e Fionia e la defezione della Scania port\u00f2 alla capitolazione di Cristiano a Copenhaghen.\nAlla sua sconfitta egli ritorn\u00f2 a Oldenburg ma intervenne diverse volte nelle guerre della Germania del Nord. Tra le altre cose progett\u00f2 un'invasione della Svezia e support\u00f2 la Lega di Smalcalda. Trascorse gli ultimi anni della sua vita in un monastero."}
{"id": "1290525", "revid": "124123", "url": "https://it.wikipedia.org/wiki?curid=1290525", "title": "Nati nel 1978", "text": ""}
{"id": "1290526", "revid": "124123", "url": "https://it.wikipedia.org/wiki?curid=1290526", "title": "Morti nel 1978", "text": ""}
{"id": "1290527", "revid": "834850", "url": "https://it.wikipedia.org/wiki?curid=1290527", "title": "Pa\u02bbanga tongano", "text": "Il paanga \u00e8 la valuta di Tonga. La sua circolazione \u00e8 controllata dalla National Reserve Bank of Tonga (\"Pangik\u0113 Pule Fakafonua o Tonga\") in Nukualofa.\nIl paanga non \u00e8 convertibile ed \u00e8 legato a un paniere di valute che comprende i dollari australiano, neozelandese e statunitense e lo yen.\nIl paanga \u00e8 suddiviso in 100 \"seniti\", il codice ISO \u00e8 TOP e usualmente \u00e8 abbreviato con T$ (\u00a2 per il seniti). In Tonga il paanga \u00e8 spesso chiamato \"dollar\" in inglese e il seniti \u00e8 chiamato cent. Esiste anche un'altra unit\u00e0, lo hau (1 hau = 100\u00a0paanga) ma non \u00e8 usata nelle vita quotidiana e si trova solo su emissioni commemorative e grandi tagli.\nEtimologia.\nL\"Entada scandens\", in lingua tongana \"paanga\", \u00e8 una leguminosa rampicante che produce grandi baccelli con dei grandi semi marrone-rossastri. I semi sono arrotondati, arrivano a 5 centimetri di diametro e sono spessi 1\u20132\u00a0cm. Infilati assieme sono usati come cavigliere, per costumi per ballare il kailao. Sono anche usati come pezzi per giocare in un antico gioco di lancio, il lafo.\nIl 1\u00ba dicembre 1806 i tongani attaccarono la nave \"Port-au-Prince\" che passava, per impossessarsene. Non ci riuscirono in quanto l'equipaggio affond\u00f2 la nave.\nIl capo di Haapai, F\u012bnau Uluk\u0101lala, decise di passare alla fase successiva, il saccheggio di tutto ci\u00f2 che potesse essere utile. Nel suo giro di ispezione trov\u00f2 la cassa della nave. Non sapendo che cosa fosse il denaro, credette che le monete fossero dei paanga. Infine, non vedendo nulla di valore, ordin\u00f2 che i resti della nave fossero bruciati. Fu molto pi\u00f9 tardi che William Mariner, l'unico sopravvissuto di questo attacco, gli disse che quei pezzi di metallo erano di grande valore e non semplici sassi per giocare.\nQuando Tonga decimalizz\u00f2 la propria valuta decise di non chiamare l'unit\u00e0 principale dollaro perch\u00e9 la parola in lingua tongana, \"tola\", si usa per il muso di un maiale, la parte finale di una noce di cocco, o, in linguaggio volgare, una bocca. \"Pa'anga,\" invece \u00e8 tradotta come denaro.\nMariner riport\u00f2 anche le affermazioni di F\u012bnau Uluk\u0101lala:\n\u00abSe il denaro \u00e8 fatto di ferro e potesse essere convertito in coltelli, asce e scalpelli ci sarebbe un certo senso ad attribuirgli un valore, ma cos\u00ec come \u00e8, non ne vedo nessuno. Se un uomo ha pi\u00f9 igname di quello che gli serve, pu\u00f2 darlo via per un po' di maiale. [...] Certo, il denaro \u00e8 molto pi\u00f9 maneggevole e pi\u00f9 comodo, ma poi, dato che non si rovina se lo si mette da parte, le persone lo tesaurizzerebbero invece di condividerlo come un capo dovrebbe fare, e cos\u00ec diventerebbero egoisti. [...] Adesso ho capito molto bene che cosa \u00e8 che rende il pap\u0101langi [uomo bianco] cos\u00ec egoista - \u00e8 questo denaro!\u00bb\nStoria.\nIl paanga \u00e8 stato introdotto il 3 aprile 1967. Sostitu\u00ec la sterlina tongana al cambio di 1 sterlina = 2\u00a0paanga. Fino all'11 febbraio 1991 il paanga aveva un rapporto fisso alla pari con il dollaro australiano. Da allora \u00e8 stato fissato con un paniere di valute, ma ci\u00f2 nonostante il paanga si \u00e8 progressivamente svalutato. Ad esempio nel 2006 erano necessari T$1,60 per acquistare 1 AUD. Tassi di cambio ufficiali sono pubblicati quotidianamente dalla National Reserve Bank, che \u00e8 stata fondata il 1\u00ba luglio 1989; i tassi di cambio sono pubblicizzati verso la fine della giornata anzich\u00e9 all'inizio della mattina. Questa pratica crea l'impressione che il tasso di cambio sia determinato scegliendo quello pi\u00f9 conveniente.\nMonete.\nNel 1967 furono emesse monete con i valori di 1, 2, 5, 10, 20 e 50 seniti e da 1\u00a0paanga. I pezzi da 1 e 2 seniti erano coniati in bronzo e gli altri in cupronichel. Le monete da 50 seniti e da 1\u00a0paanga furono coniate in piccole quantit\u00e0 dato che esistevano, per questi valori, anche le banconote. Nel 1974 \u00e8 stato introdotto il pezzo da 50 seniti di forma dodecagonale, anche se l'equivalente banconota \u00e8 stata stampata fino al 1983.\nIn circolazione ci sono monete da 1, 2, 5, 10, 20 e 50 seniti. Attualmente le monete da 1 e 2 seniti stanno diventando poco comuni, data la perdita di valore causata dall'inflazione di circa il 10%, e sono disponibili solo per poco tempo dopo la loro coniazione. I prezzi sono in genere arrotondati ai 5 o 10 seniti.\nLa prima serie mostrava la regina Salote Tupou III, due anni dopo la sua morte. Al rovescio erano rappresentanti: una tartaruga gigante sui pezzi da 1 e 2 seniti, un fascio di grano e stelle su quelli da 5 e 10 seniti e lo stemma di Tonga sulle monete di maggior valore. Dal 1968 apparve il ritratto di re Taufa'ahau Tupou IV volto a destra.\nDal 1975 tutte le monete hanno la parola \"Tonga\" al diritto e l'iscrizione \"Fakalahi meakai\" (in tongane: \"Cresca pi\u00f9 cibo\") al rovescio. Il re \u00e8 rappresentato in uniforme militare. I valori e i tipi sono:\nIl re \u00e8 rappresentato di fronte sulle monete da 10, 20 e 50 seniti, sotto le iniziali FAO.\nTonga ha emesso molte serie commemorative. Sono particolari le serie da un paanga coniate tra il 1977 e il 1981. Sono rettangolari e si riferiscono tutte a tematiche di sviluppo agricolo-alimentare. Per ogni moneta \u00e8 stata coniata una versione in cupronichel e una in argento da 24,5 grammi al 999/1000.\nBanconote.\nNel 1967 furono introdotte da parte del governo le banconote (che recavano il ritratto della regina Salote Tupou III) con i valori di \u00bd, 1, 2, 5 e 10 pa\u02bbanga. Dal 1974 sulle banconote \u00e8 rappresentato re Taufa'ahau Tupou IV. Il pezzo da \u00bd pa\u02bbanga \u00e8 stato emesso fino al 1983, e quello da 20 pa\u02bbanga \u00e8 stato invece introdotto nel 1985, seguito dai 50 pa\u02bbanga nel 1988. Dal 1992 la National Reserve Bank of Tonga ha preso in carico l'emissione della cartamoneta.\nIl fronte dei biglietti \u00e8 scritto in lingua tongana e mostra il ritratto di re Taufa'ahau Tupou IV. Il recto \u00e8 scritto in lingua inglese e mostra tipici motivi e paesaggi di Tonga: il trilito Ha\u02bbamonga \u02bba Maui, il palazzo reale, la Banca tongana di sviluppo, il porto di Vava'u (due volte; la prima come era intorno al 1900, e l'altra come si presenta ora), e la fabbricazione di tapa (o ngatu), un tessuto tipico dell'Oceania."}
{"id": "1290530", "revid": "124123", "url": "https://it.wikipedia.org/wiki?curid=1290530", "title": "Nati nel 1962", "text": ""}
{"id": "1290531", "revid": "124123", "url": "https://it.wikipedia.org/wiki?curid=1290531", "title": "Morti nel 1962", "text": ""}
{"id": "1290533", "revid": "124123", "url": "https://it.wikipedia.org/wiki?curid=1290533", "title": "Nati nel 1941", "text": ""}
{"id": "1290534", "revid": "124123", "url": "https://it.wikipedia.org/wiki?curid=1290534", "title": "Morti nel 1941", "text": ""}
{"id": "1290536", "revid": "124123", "url": "https://it.wikipedia.org/wiki?curid=1290536", "title": "Nati nel 1968", "text": ""}
{"id": "1290537", "revid": "124123", "url": "https://it.wikipedia.org/wiki?curid=1290537", "title": "Morti nel 1968", "text": ""}
{"id": "1290538", "revid": "28592", "url": "https://it.wikipedia.org/wiki?curid=1290538", "title": "Blangetti", "text": ""}
{"id": "1290540", "revid": "124123", "url": "https://it.wikipedia.org/wiki?curid=1290540", "title": "Nati nel 1987", "text": ""}
{"id": "1290541", "revid": "124123", "url": "https://it.wikipedia.org/wiki?curid=1290541", "title": "Morti nel 1987", "text": ""}
{"id": "1290543", "revid": "628767", "url": "https://it.wikipedia.org/wiki?curid=1290543", "title": "I\u0161im (fiume)", "text": "L'I\u0161im (anche traslitterato come \"Ishim\"; in kazako: \u0415\u0441\u0456\u043b, \u0415\u0441\u0438\u043b\u044c, \"Esil'\") \u00e8 un importante fiume della Russia e del Kazakistan, affluente di sinistra dell'Irty\u0161.\nDescrizione.\nIl fiume ha le sue sorgenti nella regione delle alture del Kazakistan, nella regione di Qara\u01e7andy; fluisce inizialmente con direzione mediamente occidentale, bagnando alcune citt\u00e0 fra le quali la pi\u00f9 importante \u00e8 la capitale del Paese, Astana. Giunto nei pressi della cittadina di Der\u017eavinsk, nella regione di Qostanay, compie una decisa curva assumendo una direzione nord-nordest, drenando dapprima le propaggini settentrionali delle alture del Kazakistan e bagnando Esil', successivamente la regione steppica che da esso prende il nome (steppa dell'I\u0161im, \"I\u0161imskaja step'\") toccando Petropavl e I\u0161im, la cittadina a cui d\u00e0 il nome e, infine, attraversando la regione paludosa della Siberia occidentale. Confluisce nell'Irty\u0161 dopo circa 2.450\u00a0km complessivi di corso, nei pressi dell'abitato di Ust'-I\u0161im, nell'Oblast' di Omsk. I maggiori affluenti sono Koluton, \u017dabaj, Akkanburluk, tutti provenienti dalla destra idrografica.\nIl fiume, nonostante la sua lunghezza e ampiezza di bacino, non \u00e8 molto ricco di acque, data l'aridit\u00e0 delle regioni attraversate; il suo corso \u00e8 gelato mediamente da novembre ad aprile nel basso corso, da dicembre a marzo nell'alto corso."}
{"id": "1290545", "revid": "124123", "url": "https://it.wikipedia.org/wiki?curid=1290545", "title": "Morti nel 1665", "text": ""}
{"id": "1290549", "revid": "124123", "url": "https://it.wikipedia.org/wiki?curid=1290549", "title": "Nati nel 1679", "text": ""}
{"id": "1290550", "revid": "124123", "url": "https://it.wikipedia.org/wiki?curid=1290550", "title": "Morti nel 1679", "text": ""}
{"id": "1290551", "revid": "307923", "url": "https://it.wikipedia.org/wiki?curid=1290551", "title": "Comment faire l'amour avec un n\u00e8gre sans se fatiguer", "text": ""}
{"id": "1290555", "revid": "124123", "url": "https://it.wikipedia.org/wiki?curid=1290555", "title": "Nati nel 1709", "text": ""}
{"id": "1290557", "revid": "124123", "url": "https://it.wikipedia.org/wiki?curid=1290557", "title": "Morti nel 1709", "text": ""}
{"id": "1290559", "revid": "287204", "url": "https://it.wikipedia.org/wiki?curid=1290559", "title": "James Edward Gordon", "text": "Biografia.\nNato nel 1913, durante la Seconda guerra mondiale fece ricerche sui materiali compositi per la Royal Aircraft Establishment, e successivamente lavor\u00f2 al 'Explosives Research and Development Establishment' a Waltham Abbey, dove la necessit\u00e0 di ottenere fibre di rinforzo con un alto rapporto rigidezza/peso specifico port\u00f2 alla creazione di un impianto pilota per la produzione di whisker di carburo di silicio.\nAccett\u00f2 la cattedra di Tecnologie dei Materiali presso la Reading University nel 1968, dove si occup\u00f2 di molteplici problematiche, quali i meccanismi di impedimento della frattura nel legno e la formazione degli aneurismi.\nQuesto campo oggi \u00e8 noto come biomeccanica, disciplina nella quale ingegneri e scienziati cercano di comprendere e imitare le strutture e i materiali degli organismi viventi.\nMor\u00ec nel 1998.\nOpera di divulgazione.\nSebbene James Edward Gordon sia uno dei padri riconosciuti della Scienza dei materiali, egli \u00e8 forse ancor pi\u00f9 noto grazie a due suoi libri di buon merito letterario: \"La scienza dei materiali resistenti\" (pubblicato nel 1968) e \"Strutture\" (pubblicato nel 1978)."}
{"id": "1290563", "revid": "124123", "url": "https://it.wikipedia.org/wiki?curid=1290563", "title": "Nati nel 1929", "text": ""}
{"id": "1290564", "revid": "124123", "url": "https://it.wikipedia.org/wiki?curid=1290564", "title": "Morti nel 1929", "text": ""}
{"id": "1290568", "revid": "124123", "url": "https://it.wikipedia.org/wiki?curid=1290568", "title": "Nati nel 1745", "text": ""}
{"id": "1290569", "revid": "1651376", "url": "https://it.wikipedia.org/wiki?curid=1290569", "title": "Armoriale delle trasmissioni dell'Esercito Italiano", "text": "Questa pagina contiene le armi (stemmi e blasonature) delle unit\u00e0 facenti parte dell'Arma delle Trasmissioni dell'Esercito Italiano."}
{"id": "1290570", "revid": "124123", "url": "https://it.wikipedia.org/wiki?curid=1290570", "title": "Morti nel 1745", "text": ""}
{"id": "1290573", "revid": "124123", "url": "https://it.wikipedia.org/wiki?curid=1290573", "title": "Nati nel 1823", "text": ""}
{"id": "1290574", "revid": "767487", "url": "https://it.wikipedia.org/wiki?curid=1290574", "title": "Koe Fasi Oe Tu'i Oe Otu Tonga", "text": "Ko e fasi o e tui o e Otu Tonga \u00e8 l'inno nazionale di Tonga. \nStoria.\nIl titolo significa letteralmente \"canzone del re delle isole Tonga\" nella lingua originale, ma viene comunemente chiamato \"fasi fakafonua\", vale a dire proprio \"inno nazionale\". \nLe parole furono scritte dal principe Uelingatoni Ng\u016b Tupoumalohi, mentre la musica da Karl Gustavus Schmitt. Fu usato per la prima volta nel 1874."}
{"id": "1290575", "revid": "124123", "url": "https://it.wikipedia.org/wiki?curid=1290575", "title": "Morti nel 1823", "text": ""}
{"id": "1290578", "revid": "124123", "url": "https://it.wikipedia.org/wiki?curid=1290578", "title": "Nati nel 1834", "text": ""}
{"id": "1290579", "revid": "124123", "url": "https://it.wikipedia.org/wiki?curid=1290579", "title": "Morti nel 1834", "text": ""}
{"id": "1290581", "revid": "87591", "url": "https://it.wikipedia.org/wiki?curid=1290581", "title": "Koe Fasi Oe Tui Oe Otu Tonga", "text": ""}
{"id": "1290584", "revid": "124123", "url": "https://it.wikipedia.org/wiki?curid=1290584", "title": "Nati nel 1913", "text": ""}
{"id": "1290586", "revid": "124123", "url": "https://it.wikipedia.org/wiki?curid=1290586", "title": "Morti nel 1913", "text": ""}
{"id": "1290590", "revid": "124123", "url": "https://it.wikipedia.org/wiki?curid=1290590", "title": "Nati nel 1803", "text": ""}
{"id": "1290592", "revid": "124123", "url": "https://it.wikipedia.org/wiki?curid=1290592", "title": "Morti nel 1803", "text": ""}
{"id": "1290593", "revid": "80598", "url": "https://it.wikipedia.org/wiki?curid=1290593", "title": "Rete Uno", "text": ""}
{"id": "1290596", "revid": "80598", "url": "https://it.wikipedia.org/wiki?curid=1290596", "title": "Rete Due", "text": ""}
{"id": "1290597", "revid": "124123", "url": "https://it.wikipedia.org/wiki?curid=1290597", "title": "Nati nel 1847", "text": ""}
{"id": "1290598", "revid": "1714743", "url": "https://it.wikipedia.org/wiki?curid=1290598", "title": "Gerardo VI di Oldenburg", "text": "Biografia.\nFu il terzo figlio del conte Dietrich di Oldenburg e di sua moglie Helvige di Schauenburg. Tra il 1440 ed il 1463 govern\u00f2 a Delmenhorst come reggente e, dal 1464 al 1482 (alla morte del fratello, Maurizio) come reggente del nipote Giacomo. \nSi trovava costantemente in guerra con il vescovo di Brema e con i frisoni. Nel 1483 fu costretto ad abdicare in favore del proprio figlio, e mor\u00ec durante un pellegrinaggio nella valle del Reno.\nMatrimonio e discendenza.\nNel 1453 spos\u00f2 Adelaide di Tecklenburg (c. 1435 \u2013 2 marzo 1477), figlia del conte Ottone VIII di Tecklenburg. Ebbero undici figli:"}
{"id": "1290599", "revid": "124123", "url": "https://it.wikipedia.org/wiki?curid=1290599", "title": "Morti nel 1847", "text": ""}
{"id": "1290600", "revid": "247222", "url": "https://it.wikipedia.org/wiki?curid=1290600", "title": "Rete Tre", "text": ""}
{"id": "1290604", "revid": "729019", "url": "https://it.wikipedia.org/wiki?curid=1290604", "title": "Castello di Porto Venere", "text": "Il castello Doria \u00e8 una fortezza situata sull'altura rocciosa che domina il borgo marinaro di Porto Venere, in provincia della Spezia. Considerato una delle pi\u00f9 maestose architetture militari della Repubblica di Genova nel Levante ligure, si raggiunge percorrendo la via al Castello.\nStoria.\nAncora oggi non si conosce l'effettiva data di edificazione del primo edificio fortificato: le ricerche archeologiche non sono riuscite a stabilire se si tratti di struttura costruita ex-novo dai genovesi, o se fu riedificata su di una preesistente fortezza di epoca bizantina. Gli unici dati disponibili e pervenuti agli storici risalgono al 1139 quando la Repubblica di Genova acquis\u00ec il controllo del borgo di Porto Venere dai signori di Vezzano, difendendosi cos\u00ec a levante dalla rivale Repubblica di Pisa.\nNel 1161 il castello fu ricostruito in una zona maggiormente dominante rispetto al preesistente, vicino alla chiesa di san Pietro, e la nuova costruzione fu praticamente annessa ad un'altra struttura fortificata, compresa di due torri di avvistamento identiche. Nei primi anni dopo la nuova edificazione, le due fortificazioni ebbero due distinti castellani e fu nell'edificio inferiore che prese residenza il podest\u00e0 locale.\nNel XIII secolo la fortezza fu al centro delle lotte tra Genova e Pisa per il dominio sulle terre circostanti; intorno alla met\u00e0 del secolo sia il castello che il borgo marinaro di Porto Venere fecero parte del vasto feudo nel Levante ligure di Nicol\u00f2 Fieschi e ritorneranno ad essere dominio della repubblica genovese a partire dal 1276.\nIntorno alla seconda met\u00e0 del XV secolo Genova decise, nel piano di riordino dei castelli e delle fortezze nel golfo spezzino, di demolire di fatto il castello e di riedificarlo con criteri pi\u00f9 moderni secondo i canoni architettonici e militari dell'epoca; i lavori di riedificazione si protrassero tra il XV e XVI secolo, ma fu solo nel XVII secolo che l'opera assunse l'aspetto attuale dopo altri notevoli ampliamenti.\nDurante la dominazione napoleonica della Repubblica Ligure, all'inizio del XIX secolo l'edificio verr\u00e0 utilizzato come carcere tuttavia senza alterarne le forme architettoniche.\nOggi l'antica fortezza genovese \u00e8 propriet\u00e0 del Comune di Porto Venere e, dopo un accurato lavoro di restauro negli anni Settanta del Novecento, \u00e8 sede di mostre d'arte in diverse manifestazioni che si svolgono nell'intero arco dell'anno.\nArchitettura.\nIl forte ha una pianta a forma pentagonale da cui, sui salienti a valle, sporgono tre bastioni, mentre su quelli rivolti a monte domina un robusto torrione circolare che faceva gi\u00e0 parte del precedente castello medievale.\nI bastioni avevano il compito di controllare gli accessi al borgo e dal mare antistante; il corpo costruito nel XVI secolo, posto pi\u00f9 a monte, doveva invece garantire la sicurezza da eventuali pericoli provenienti dai monti che circondano Porto Venere.\nL'accesso alla fortezza avveniva attraverso un ponte levatoio, oggi non pi\u00f9 esistente, ma le cui fessure di scorrimento per i tiranti sono ancora oggi ben visibili; l'accesso attuale \u00e8 attraverso un imponente portale.\nAll'interno della fortezza cinquecentesca, alla quale si accede tramite un corridoio a volta e una scala coperta, si trova una \"Sala ipostila\" la cui volta di copertura \u00e8 sostenuta da pilastri. Sopra di essa \u00e8 l'alloggio del castellano locale che, dal XVI al XVII secolo, fu sede del Capitano del popolo.\nDal castello un muro di cinta con feritoie, camminamento e torri scende a includere il borgo di Porto Venere."}
{"id": "1290606", "revid": "1439131", "url": "https://it.wikipedia.org/wiki?curid=1290606", "title": "Facel Vega Excellence", "text": "La Excellence \u00e8 un'autovettura di lusso prodotta dal 1958 al 1964 dalla casa automobilistica francese Facel Vega.\nStoria e profilo.\nLa Excellence fu senza dubbio il modello pi\u00f9 esagerato e lussuoso della produzione Facel Vega. A differenza di tutti gli altri modelli della Casa francese, la Excellence era l'unica con carrozzeria berlina.\nIl primo prototipo fu presentato gi\u00e0 nell'ottobre 1956 al Salone di Parigi ma la commercializzazione ufficiale fu avviata per\u00f2 solo nel maggio 1958.\nLa Excellence utilizzava la stessa meccanica delle contemporanee FV3B, FV4 e HK 500 e ne riprendeva anche lo stesso telaio, seppur notevolmente allungato nel passo (41 cm di differenza rispetto alla HK 500).\nCome le altre Facel Vega da cui derivava, la Excellence mantenne i principali tratti stilistici, compresi il parabrezza \"a zampa di cane\" tipico degli Stati Uniti e il frontale a doppi fari sovrapposti e inclinato in avanti.\nLa lunga coda era sovrastata da pinne pi\u00f9 pronunciate rispetto alle coup\u00e9 della gamma. Ci\u00f2 rendeva la linea della Excellence molto pi\u00f9 seriosa ed elegante, con pochissime concessioni alla sportivit\u00e0, salvo forse la ridotta altezza del corpo vettura.\nMa \u00e8 la fiancata la parte pi\u00f9 originale, e in particolare le portiere, con apertura ad armadio: le anteriori erano incernierate davanti e le posteriori erano incernierate dietro.\nAl suo debutto, la Excellence montava un V8 Chrysler da 6430 cm\u00b3, in grado di erogare una potenza di 330 CV a 5200 giri/min. Il cambio poteva essere manuale a 4 rapporti o automatico a 2.\nQueste erano le specifiche della prima serie della Excellence, denominata EX, la quale era accreditata di una velocit\u00e0 massima di 178\u00a0km/h.\nMa gi\u00e0 nel settembre del 1958, la Excellence pass\u00f2 alla seconda serie, denominata EX1, la quale era equipaggiata da un V8 Chrysler da 5907\u00a0cm\u00b3, quindi pi\u00f9 piccolo di cilindrata, ma in grado di erogare una potenza massima superiore, pari a 360 CV. La velocit\u00e0 massima era di circa 190\u00a0km/h.\nIn questa configurazione, la Excellence fu prodotta fino al mese di luglio del 1961, data in cui fu introdotta la EX2, ossia la terza serie, che si distingueva dalla precedente per la presenza di un nuovo motore, ossia lo stesso V8 da 6286\u00a0cm\u00b3 che equipaggiava le ultime HK 500. La potenza massima crebbe a 390 CV e la velocit\u00e0 massima raggiungibile era di 203\u00a0km/h. Un'altra importante novit\u00e0 meccanica fu l'adozione dei freni a disco, molto pi\u00f9 efficaci e in linea con il tipo di vettura.\nFu l'ultima serie della Excellence, che fu prodotta in appena 152 esemplari fino al maggio del 1964, pochi mesi prima della cessazione dell'attivit\u00e0 della casa francese."}
{"id": "1290607", "revid": "124123", "url": "https://it.wikipedia.org/wiki?curid=1290607", "title": "Nati nel 1832", "text": ""}
{"id": "1290608", "revid": "124123", "url": "https://it.wikipedia.org/wiki?curid=1290608", "title": "Morti nel 1832", "text": ""}
{"id": "1290611", "revid": "124123", "url": "https://it.wikipedia.org/wiki?curid=1290611", "title": "Nati nel 1891", "text": ""}
{"id": "1290613", "revid": "124123", "url": "https://it.wikipedia.org/wiki?curid=1290613", "title": "Morti nel 1891", "text": ""}
{"id": "1290616", "revid": "124123", "url": "https://it.wikipedia.org/wiki?curid=1290616", "title": "Nati nel 1849", "text": ""}
{"id": "1290617", "revid": "124123", "url": "https://it.wikipedia.org/wiki?curid=1290617", "title": "Morti nel 1849", "text": ""}
{"id": "1290621", "revid": "124123", "url": "https://it.wikipedia.org/wiki?curid=1290621", "title": "Nati nel 1873", "text": ""}
{"id": "1290622", "revid": "124123", "url": "https://it.wikipedia.org/wiki?curid=1290622", "title": "Morti nel 1873", "text": ""}
{"id": "1290625", "revid": "124123", "url": "https://it.wikipedia.org/wiki?curid=1290625", "title": "Nati nel 1856", "text": ""}
{"id": "1290626", "revid": "124123", "url": "https://it.wikipedia.org/wiki?curid=1290626", "title": "Morti nel 1856", "text": ""}
{"id": "1290629", "revid": "124123", "url": "https://it.wikipedia.org/wiki?curid=1290629", "title": "Nati nel 1786", "text": ""}
{"id": "1290630", "revid": "124123", "url": "https://it.wikipedia.org/wiki?curid=1290630", "title": "Morti nel 1786", "text": ""}
{"id": "1290633", "revid": "124123", "url": "https://it.wikipedia.org/wiki?curid=1290633", "title": "Nati nel 1862", "text": ""}
{"id": "1290634", "revid": "124123", "url": "https://it.wikipedia.org/wiki?curid=1290634", "title": "Morti nel 1862", "text": ""}
{"id": "1290635", "revid": "388006", "url": "https://it.wikipedia.org/wiki?curid=1290635", "title": "Paul Halter", "text": "Biografia.\nNato a Hagenau, in Alsazia, prima di cimentarsi nella scrittura Halter ha svolto diversi lavori: nell'esercito, nelle telecomunicazioni e nel campo della musica. Nel 1986 ha pubblicato, autoprodotto, il suo primo romanzo, \"La mal\u00e9diction de Barberousse\", ma il primo successo \u00e8 arrivato l'anno seguente con la vittoria del \"Prix du Roman Policier\" nell'ambito del festival di Cognac, per il romanzo \"La quatri\u00e8me porte\". Nel 1988 ha inoltre vinto il prestigioso \"Prix du Roman d'Aventures\" per \"Le brouillard rouge\"."}
{"id": "1290638", "revid": "124123", "url": "https://it.wikipedia.org/wiki?curid=1290638", "title": "Nati nel 1801", "text": ""}
{"id": "1290639", "revid": "124123", "url": "https://it.wikipedia.org/wiki?curid=1290639", "title": "Morti nel 1801", "text": ""}
{"id": "1290642", "revid": "124123", "url": "https://it.wikipedia.org/wiki?curid=1290642", "title": "Nati nel 1867", "text": ""}
{"id": "1290643", "revid": "124123", "url": "https://it.wikipedia.org/wiki?curid=1290643", "title": "Morti nel 1867", "text": ""}
{"id": "1290646", "revid": "124123", "url": "https://it.wikipedia.org/wiki?curid=1290646", "title": "Nati nel 1935", "text": ""}
{"id": "1290647", "revid": "124123", "url": "https://it.wikipedia.org/wiki?curid=1290647", "title": "Morti nel 1935", "text": ""}
{"id": "1290648", "revid": "729019", "url": "https://it.wikipedia.org/wiki?curid=1290648", "title": "Mazzio's Corporation", "text": "La Mazzio's Corporation \u00e8 la compagnia madre di due dei marchi pi\u00f9 diffusi negli Stati Uniti di catene di ristoranti specializzati in pizza: Mazzio's Italian Eatery (171 ristoranti) e Zio's Italian Kitchen (15 ristoranti). Ha sede a Tulsa, in Oklahoma, ma ha ristoranti \"Mazzio's\" in 10 stati e \"Zio's\" in 6.\nEntrambe le catene sono fra le prime 25 (che assieme controllano il 52% del mercato della pizza), con - rispettivamente - lo 0,57% e lo 0,13% delle vendite.\nLa prima pizzeria \u00e8 stata aperta da Ken Selby (allora insegnante, ed attualmente ancora proprietario) a Tulsa nel 1961 col nome di \"The Pizza Parlor\". Visto il successo, nel 1965 Selby apr\u00ec un secondo ristorante e ribattezz\u00f2 la catena \"Ken's Pizza\". Il nome attuale \u00e8 stato preso nel 1979, quando nella catena, gi\u00e0 piuttosto affermata (100 punti vendita nel 1975), alla pizza si affiancano altri prodotti quali sandwich ed insalate.\nPresidente e amministratore delegato \u00e8 Gregory Lippert."}
{"id": "1290652", "revid": "124123", "url": "https://it.wikipedia.org/wiki?curid=1290652", "title": "Nati nel 1926", "text": ""}
{"id": "1290653", "revid": "124123", "url": "https://it.wikipedia.org/wiki?curid=1290653", "title": "Morti nel 1926", "text": ""}
{"id": "1290654", "revid": "22397", "url": "https://it.wikipedia.org/wiki?curid=1290654", "title": "Mazzio's", "text": ""}
{"id": "1290655", "revid": "22397", "url": "https://it.wikipedia.org/wiki?curid=1290655", "title": "Mazzio's Italian Eatery", "text": ""}
{"id": "1290657", "revid": "124369580", "url": "https://it.wikipedia.org/wiki?curid=1290657", "title": "Karen Allen", "text": "Biografia.\nFino al 1961 conduce una vita \"nomade\" a causa dell'impiego del padre presso l'FBI, che obbliga a continui spostamenti la moglie insegnante e le tre figlie. Nel 1968 si trasferisce a New York, dove compie studi artistici e solo pi\u00f9 tardi si iscrive presso la Maryland University. A partire dal 1974 entra a far parte di una compagnia teatrale che la porter\u00e0 in giro per il paese e che la convincer\u00e0 ad intraprendere la carriera di attrice, tanto da frequentare, a partire dal 1977, il prestigioso Lee Strasberg Institute.\nNel 1978 fa il suo esordio al cinema con il film comico demenziale \"Animal House\" di John Landis, che le porta una certa notoriet\u00e0. La fama arriva nel 1981 grazie alla pellicola \"I predatori dell'arca perduta\", dove presta il suo volto alla protagonista femminile Marion Ravenwood. Nonostante il grande successo della pellicola di Spielberg, la Allen dirada le sue interpretazioni nel corso degli anni seguenti, in cui si segnala unicamente la partecipazione a \"Starman\" (1984). In seguito, la nascita del figlio, avuto dall'attore Kale Browne (con cui \u00e8 stata sposata dal 1988 al 1997), la terr\u00e0 a lungo lontana dal set. Legata anche al musicista Stephen Bishop, nel 2008 \u00e8 tornata sul grande schermo, riprendendo il ruolo di Marion Ravenwood in \"Indiana Jones e il regno del teschio di cristallo\".\nDoppiatrici italiane.\nNelle versioni in italiano dei suoi film, Karen Allen \u00e8 stata doppiata da:"}
{"id": "1290659", "revid": "124703730", "url": "https://it.wikipedia.org/wiki?curid=1290659", "title": "Fisica sperimentale", "text": "Tra i campi speculativi della fisica, la fisica sperimentale racchiude in se tutte quelle discipline e sotto-discipline che utilizzano direttamente i significati delle osservazioni dei fenomeni fisici con lo scopo di ottenere dati ed informazioni riguardanti l'Universo e i suoi fenomeni fisici a partire in primis dai suoi esperimenti in laboratorio fino all'osservazione diretta in natura. L'obiettivo di tutte queste discipline \u00e8 di raggruppare e spiegare tutti i dati ottenuti. I metodi variano molto: da semplici esperimenti e semplici osservazioni (astronomiche con telescopi o in rivelatori passivi) fino ad esperimenti pi\u00f9 complicati come le osservazioni presso gli acceleratori di particelle come l'LHC.\nDescrizione.\nImportanza.\nL'aspetto sperimentale, cio\u00e8 l'esperimento, \u00e8 stato da sempre il primo passo dell'indagine scientifica ovvero del metodo scientifico in fisica e nelle scienze sperimentali. Ad esso si associa la fase dell'interpretazione teorica dei risultati osservati spesso relegata al campo della fisica teorica in grado di interpretare il tutto in eleganti teorie fisico-matematiche. Le due branche collaborano dunque insieme per il raggiungimento dei fini dell'indagine scientifica. \nMetodi.\nLa fisica sperimentale usa due principali metodi per la ricerca sperimentale: \"esperimenti controllati\" ed \"esperimenti naturali\". Gli esperimenti controllati sono spesso utilizzati nei laboratori dove \u00e8 possibile realizzare ambienti condizionati. Gli esperimenti naturali sono utilizzati, ad esempio, in astrofisica dove si osservano gli oggetti celesti ed \u00e8 impossibile influenzarne le variabili.\nEsperimenti attuali.\nAlcuni esempi dei pi\u00f9 importanti progetti di fisica sperimentale sono:\nSperimentalisti.\nGli sperimentalisti o empiristi sono scienziati che intraprendono attivit\u00e0 di ricerca nella fisica sperimentale o studiano campi contenuti all'interno della fisica sperimentale stessa. Inizialmente molti di questi scienziati erano anche fisici teorici. Alcuni dei pi\u00f9 noti furono/sono:"}
{"id": "1290660", "revid": "22397", "url": "https://it.wikipedia.org/wiki?curid=1290660", "title": "Zio's Italian Kitchen", "text": ""}
{"id": "1290661", "revid": "124123", "url": "https://it.wikipedia.org/wiki?curid=1290661", "title": "Nati nel 1907", "text": ""}
{"id": "1290663", "revid": "124123", "url": "https://it.wikipedia.org/wiki?curid=1290663", "title": "Morti nel 1907", "text": ""}
{"id": "1290666", "revid": "124123", "url": "https://it.wikipedia.org/wiki?curid=1290666", "title": "Nati nel 1908", "text": ""}
{"id": "1290667", "revid": "124123", "url": "https://it.wikipedia.org/wiki?curid=1290667", "title": "Morti nel 1908", "text": ""}
{"id": "1290669", "revid": "436907", "url": "https://it.wikipedia.org/wiki?curid=1290669", "title": "Istituto Friedrich Sch\u00fcrr", "text": "L'Istituto \"Friedrich Sch\u00fcrr\" \u00e8 un'associazione che ha come scopo la tutela e la valorizzazione del patrimonio linguistico e della cultura materiale romagnola. \u00c8 considerato uno dei sodalizi culturali romagnoli pi\u00f9 intraprendenti e prestigiosi. L'istituto svolge svariate attivit\u00e0 culturali e sociali, organizza interventi nelle scuole e in sedi culturali di prestigio, convegni, concorsi letterari e altro.\nLa linea dello Sch\u00fcrr \u00e8 tesa all'unificazione culturale della Romagna, nell'accoglienza e nella condivisione di tutte le sue particolarit\u00e0 linguistiche e sociali.\nNato il 6 dicembre 1996, l'istituto \u00e8 intitolato allo studioso austriaco Friedrich Sch\u00fcrr (1888-1980), famoso glottologo ed emerito studioso del romagnolo, cui riconobbe per primo la piena dignit\u00e0 di lingua romanza.\nOrganizzazione.\nL'Istituto \u00e8 retto da un Comitato direttivo, eletto dai soci, che rimane in carica tre anni. Ognuno dei 13 membri \u00e8 rieleggibile. Il Consiglio elegge al proprio interno il Presidente e il Vice Presidente. Il contributo alla vita dell'associazione \u00e8 volontario. Lo Sch\u00fcrr conta 960 aderenti, fra cui ben 39 associazioni, in tutte le parti d'Italia.\nSerie dei presidenti.\nIl logo ufficiale \u00e8 stato disegnato dal socio fondatore Nullo Mazzesi.\nAttivit\u00e0 editoriale.\nLa Ludla.\nL'associazione ha un organo ufficiale, la rivista di dialettologia romagnola \u00abla Ludla\u00bb (\"piccola luce\", \"piccola particella di fuoco\"), edita da \u00abIl Ponte Vecchio\u00bb di Cesena. Nata nel dicembre 1997, ospita scritti, in prosa ed in poesia, di autori romagnoli contemporanei. Scopo della rivista \u00e8 rappresentare la vitalit\u00e0 della cultura romagnola.\nSopra la testata viene riportato un verso di Dante Alighieri: \"Poca favilla gran fiamma seconda\" (\"Paradiso\" I, 34). Il disegno a fianco del titolo, opera di Giuliano Giuliani, raffigura una famiglia riunita davanti al focolare.\nIl direttore editoriale della rivista \u00e8 Gilberto Casadio, mentre Ivan Miani ricopre la carica di direttore responsabile. La redazione \u00e8 composta da: Paolo Borghi, Roberto Gentilini, Alberto Giovannini e Giuliano Giuliani. La segretaria di redazione \u00e8 Veronica Focaccia Errani.\nVolumi.\nNel settembre 2000 \u00e8 uscito il primo volume pubblicato dall'Istituto (\"Romagna\" di Icilio Missiroli). Dal 2001 le pubblicazioni sono organizzate in due collane: \u00abTradizioni popolari e dialetti di Romagna\u00bb e \u00abFola fulaja\u00bb.\nCollana \u00abTradizioni popolari e dialetti di Romagna\u00bb.\nI volumi di questa collana sono editi dall'Editrice La Mandragora di Imola.\nAttivit\u00e0 culturale.\nL'Istituto Sch\u00fcrr esegue numerosi interventi relativi alla cultura linguistica, soprattutto nelle scuole dell'obbligo, inoltre organizza manifestazioni per il pubblico pi\u00f9 vasto.\nLa pi\u00f9 importante di esse si svolge in autunno: \u00e8 l'annuale \"F\u00ebsta dla Ludla\", che ospita sempre un convegno sul romagnolo.\nOgni due anni l'Istituto organizza \"E' Fat\", concorso di prosa che vede la partecipazione di autori di ogni et\u00e0, dalla Romagna e da fuori.\nDal 2012 gestisce il concorso di poesia \"E' Sunet\", fondato nel 1983 da Libero Ercolani, Renzo Tramontani, Walter Fabbri ed altri.\nDal 2013 organizza due trebbi poetici all'anno, in localit\u00e0 romagnole sempre diverse: uno in primavera e uno in autunno.\nNel 2014 ha istituito un riconoscimento alle personalit\u00e0 che hanno maggiormente contribuito alla divulgazione del romagnolo, l'\"Arg\u00e1za d'Arz\u00e9nt\". \nL'istituto collabora attivamente con il \u00abCentro per il dialetto romagnolo\u00bb della Fondazione Casa di Oriani di Ravenna.\nL'istituto \u00e8 stato insignito del Premio \"Lilia Flamigni\", che viene assegnato alle persone o agli enti che abbiano dato un notevole contributo al teatro romagnolo o alla lingua romagnola.\nNel 2018 \u00e8 stato insignito del Premio Guidarello per la serie di videolezioni \"Romagna slang. In rumagn\u00f4l u s dis\u2026\" pubblicata su YouTube."}
{"id": "1290670", "revid": "124123", "url": "https://it.wikipedia.org/wiki?curid=1290670", "title": "Nati nel 1970", "text": ""}
{"id": "1290673", "revid": "124123", "url": "https://it.wikipedia.org/wiki?curid=1290673", "title": "Morti nel 1970", "text": ""}
{"id": "1290676", "revid": "767487", "url": "https://it.wikipedia.org/wiki?curid=1290676", "title": "Comment faire l'amour avec un n\u00e8gre sans se fatiguer (film)", "text": "Comment faire l'amour avec un n\u00e8gre sans se fatiguer \u00e8 un film del 1989 diretto da Jacques W. Beno\u00eet.\nIl film \u00e8 stato prodotto da Henry Lange, Ann Burke e Richard Sadler a cura della \"Films Stock international\", il suo soggetto \u00e8 tratto dalla novella di Dany Laferri\u00e8re \"Mol\u00e9cule\".\nTrama.\nVieux e Bouba, due amici di colore, vivono in un appartamento dalle tinte tropicali a Montr\u00e9al. Vieux lavora ad un romanzo e spende le sue giornate alla macchina da scrivere, Bouba si dedica invece alle sue attivit\u00e0 preferite; dormire, ascoltare musica jazz e leggere Freud. I due sono seguiti da un ammiratore incondizionato, Fran\u00e7ois, soggiogato dalla cultura nera. Sia Vieux che Bouba hanno in comune la passione per la droga ma non solo, entrambi amano anche sedurre belle donne bianche, grazie alla loro aria esotica. Nell'appartamento ne sfilano quindi di ogni genere ed ognuna di loro porta i suoi fantasmi riguardo ai neri e alle loro prestazioni sessuali. Miss Letteratura \u00e8 la preferita di Vieux, mentre Bouba predilige le donne con problemi esistenziali con le quali pu\u00f2 applicare le sue conoscenze freudiane. Questo andirivieni suscita per\u00f2 gelosie, soprattutto quelle di tre vogliosi uomini facenti parte di una \"gang\" di spacciatori di droga da loro conosciuti.\nMentre proseguono la loro vita tra desideri e le donne, la \"gang\" li tiene sotto stretta sorveglianza. Vieux finalmente termina il suo libro ed \u00e8 una grande festa, ma gli spacciatori mettono a fuoco l'appartamento nella notte. Bouba e Vieux dormono profondamente quando vengono svegliati dai vigili del fuoco che li fanno evacuare, ma Vieux corre tra le fiamme per salvare il suo bene pi\u00f9 prezioso: il manoscritto che lo render\u00e0 famoso.\nDistribuzione.\nIl film \u00e8 stato distribuito in diversi paesi, in date successive: \nIl titolo inglese ed internazionale del film \u00e8: \"How to Make Love to a Negro Without Getting Tired\"."}
{"id": "1290677", "revid": "124123", "url": "https://it.wikipedia.org/wiki?curid=1290677", "title": "Nati nel 1902", "text": ""}
{"id": "1290678", "revid": "124123", "url": "https://it.wikipedia.org/wiki?curid=1290678", "title": "Morti nel 1902", "text": ""}
{"id": "1290682", "revid": "124123", "url": "https://it.wikipedia.org/wiki?curid=1290682", "title": "Nati nel 1984", "text": ""}
{"id": "1290683", "revid": "124123", "url": "https://it.wikipedia.org/wiki?curid=1290683", "title": "Morti nel 1984", "text": ""}
{"id": "1290688", "revid": "124123", "url": "https://it.wikipedia.org/wiki?curid=1290688", "title": "Nati nel 1963", "text": ""}
{"id": "1290689", "revid": "124123", "url": "https://it.wikipedia.org/wiki?curid=1290689", "title": "Morti nel 1963", "text": ""}
{"id": "1290692", "revid": "124123", "url": "https://it.wikipedia.org/wiki?curid=1290692", "title": "Nati nel 1868", "text": ""}
{"id": "1290693", "revid": "124123", "url": "https://it.wikipedia.org/wiki?curid=1290693", "title": "Morti nel 1868", "text": ""}
{"id": "1290696", "revid": "124123", "url": "https://it.wikipedia.org/wiki?curid=1290696", "title": "Nati nel 1951", "text": ""}
{"id": "1290697", "revid": "124123", "url": "https://it.wikipedia.org/wiki?curid=1290697", "title": "Morti nel 1951", "text": ""}
{"id": "1290698", "revid": "339392", "url": "https://it.wikipedia.org/wiki?curid=1290698", "title": "Nazionale di calcio francese Under-21", "text": ""}
{"id": "1290701", "revid": "124123", "url": "https://it.wikipedia.org/wiki?curid=1290701", "title": "Nati nel 1952", "text": ""}
{"id": "1290702", "revid": "124123", "url": "https://it.wikipedia.org/wiki?curid=1290702", "title": "Morti nel 1952", "text": ""}
{"id": "1290703", "revid": "1711941", "url": "https://it.wikipedia.org/wiki?curid=1290703", "title": "Al-Qasim al-Ma'mun", "text": "Origine.\nDi famiglia berbera, era fratello del califfo \u02bfAl\u012b ibn \u1e24amm\u016bd al-N\u0101\u1e63ir.\nBiografia.\nGovernatore di Siviglia, nel 1018, poco dopo la morte del fratello, i suoi seguaci lo nominarono califfo in contrapposizione all'omayyade \u02bfAbd al-Ra\u1e25m\u0101n IV ibn Mu\u1e25ammad che era stato nominato califfo nell'aprile dello stesso anno, e che stava avanzando su Cordova alla testa di un possente esercito. Nel corso per\u00f2 dell'assedio della citt\u00e0 di Guadix fu tradito, sconfitto ed assassinato.\nPrimo califfato.\nAl-Qasim divenne califfo nel 1018, e govern\u00f2 per circa tre anni, in un periodo di relativa calma. Essendo in et\u00e0 gi\u00e0 avanzata e poco incline ad assumersi dei rischi, proclam\u00f2 un'amnistia, per la morte di suo fratello e inoltre allegger\u00ec le imposte.\nNel 1021 per\u00f2, suo nipote, Ya\u1e25y\u0101 ibn \u02bfAl\u012b, figlio di \u02bfAl\u012b ibn \u1e24amm\u016bd al-N\u0101\u1e63ir, reclam\u00f2 il trono, sostenendo di essere lui il legittimo erede di suo padre. Assoldato un esercito, si diresse su Cordova.Al-Q\u0101sim, senza l'appoggio dei Berberi, che fino ad ora lo avevano sostenuto, abbandon\u00f2 la capitale e si rifugi\u00f2 a Siviglia, mentre Ya\u1e25y\u0101 si proclamava califfo il 13 agosto 1021).Per poco pi\u00f9 di un anno coesistettero dunque due califfi, uno a Cordova e uno a Siviglia.\nL'incapacit\u00e0 di Ya\u1e25y\u0101 di soffocare le continue ribellioni che si verificavano nella sua corte, lo obblig\u00f2 ad abbandonare la sua capitale, lasciando via libera al ritorno dello zio, nel febbraio del 1023.\nSecondo califfato.\nRientrato a Cordova, al-Q\u0101sim riusc\u00ec a mantenere il controllo del califfato solo sino all'agosto del 1023, quando fu costretto a rifugiarsi a Jerez de la Frontera, prima dell'esplodere di una sollevazione provocata dal suo malgoverno. Lasci\u00f2 cos\u00ec per la seconda volta il califfato al nipote Ya\u1e25y\u0101, che questa volta riusc\u00ec a catturare lo zio e metterlo in carcere a Malaga.Al-Q\u0101sim mor\u00ec circa un anno dopo."}
{"id": "1290704", "revid": "767487", "url": "https://it.wikipedia.org/wiki?curid=1290704", "title": "Facel Vega Facel II", "text": "La Facel II \u00e8 un'autovettura di lusso prodotta dal 1961 al 1964 dalla casa automobilistica francese Facel Vega.\nStoria e profilo.\nLa Facel II fu lanciata nel dicembre 1961, per andare a sostituire la HK 500 e per proporre una vettura sportiva sempre in stile Facel Vega, ma pi\u00f9 fresca ed attuale, in parole povere, pi\u00f9 piacevole nel look. Tale esigenza era dovuta alla grossa crisi attraversata dalla Casa francese, causata dalle scarse vendite.\nLa Facel II consisteva in un restyling della HK 500. Uno degli aspetti pi\u00f9 evidenti esteriormente fu l'abbandono del parabrezza \"a zampa di cane\", in favore di un parabrezza pi\u00f9 convenzionale. Ma anche il frontale sub\u00ec modifiche, la pi\u00f9 evidente delle quali era costituita dai nuovi fari ovali a sviluppo verticale. In generale, la Facel II proponeva linee pi\u00f9 tese rispetto a quelle della sua antenata.\nMeccanicamente, la novit\u00e0 pi\u00f9 consistente fu l'adozione, fin dall'inizio, dei freni a disco.\nI motori utilizzati erano due: Il pi\u00f9 \"piccolo\" era un V8 Chrysler da 6286 cm\u00b3 gi\u00e0 montato su altri modelli della gamma e capace di erogare una potenza massima di 390 CV. La velocit\u00e0 massima era di circa 240\u00a0km/h, cifra che permise alla Facel II di rinnovare il record gi\u00e0 stabilito a suo tempo dalla HK 500 e cio\u00e8 quello di \"coup\u00e9 a 4 posti pi\u00f9 veloce del mondo.\nL'altro motore era sempre un V8 Chrysler, ma da 6767\u00a0cm\u00b3, solo che erogava una potenza minore, appena 335 CV, a tutto vantaggio dell'elasticit\u00e0 di marcia.\nLa Facel II fu proposta fino al maggio 1964, pochi mesi prima della cessazione dell'attivit\u00e0 della Casa francese e fu prodotta in 180 esemplari."}
{"id": "1290705", "revid": "339392", "url": "https://it.wikipedia.org/wiki?curid=1290705", "title": "Nazionale di calcio francese Under 21", "text": ""}
{"id": "1290708", "revid": "18323", "url": "https://it.wikipedia.org/wiki?curid=1290708", "title": "Kernicterus", "text": ""}
{"id": "1290709", "revid": "986213", "url": "https://it.wikipedia.org/wiki?curid=1290709", "title": "Dietrich di Oldenburg", "text": "Il suo soprannome gli pervenne dal fatto che fu in grado di assicurare Delmenhorst al suo ramo degli Oldenburg.\nBiografia.\nDapprima, ancora bambino, si spos\u00f2 (per ragioni di successione e di unioni feudali) con una sua lontana cugina, la contessa Adelaide di Oldenburg-Delmenhorst (morta nel 1404 circa), figlia del conte Ottone IV di Delmenhorst. Nel 1423 si rispos\u00f2 con Edvige di Schauenburg (nata tra il 1398 ed il 1400 e morta nel 1436), vedova del principe Baldassarre di Meckleburgo e figlia dell'assassinato duca Gerardo VI di Schleswig-Holstein e di sua moglie, Elisabetta di Brunswick, sorella a sua volta del duca regnante Adolfo VIII. Tutti i suoi figli legittimi nacquero dalla seconda moglie.\nIl suo secondo matrimonio intensific\u00f2 l'interesse verso la politica dei paesi scandinavi, dal momento che Edvige era discendente del re Eric V di Danimarca, del re Haakon V di Norvegia e del re Magnus I di Svezia.\nA quel tempo, tutta la Scandinavia si trovava riunita sotto l'Unione di Kalmar retta dalla regina Margherita I di Danimarca. Nel 1387 ella perdette l'unico suo erede e successore, Olav IV di Norvegia: i nuovi eredi divennero di conseguenza Eric di Pomerania e sua sorella Caterina, che aveva sposato un principe del Palatinato di Baviera.\nDiscendenze e parentele.\nDietrich era figlio di Cristiano V di Oldenburg (che divenne conte di Oldenburg nel 1398 circa e mor\u00ec nel 1423) e di sua moglie, la contessa Agnese di Holstein. Suo nonno, il conte Corrado I di Oldenburg (m. circa nel 1368) aveva lasciato il patrimonio familiare diviso tra Cristiano V e l'altro suo figlio, Corrado II.\nSuo padre, Cristiano V tent\u00f2 di ottenere anche il rimanente della contea alla morte del fratello nel 1420. Dopo questo evento gran parte del patrimonio della casata di Oldenburg, si trovava nelle mani di Dietrich.\nDietrich di Oldenburg era nipote di Ingeborg di Itzehoe, principessa di Holstein che aveva sposato il conte Corrado I di Oldenburg. Alla morte del di lei unico fratello, il conte Gerardo V di Holstein-Itzehoe-Pl\u00f6n, nel 1350, Ingeborg e i suoi eredi divennero eredi di sua nonna, Ingeborg di Svezia (morta circa nel 1290, prima moglie di Gerardo II di Pl\u00f6n-Itzehoe), figlia maggiore del re Valdemaro di Svezia e della regina Sofia, la quale, a sua volta, era la figlia maggiore del re Eric IV di Danimarca e di sua moglie, Jutta di Sassonia. Dal momento che Valdemaro non aveva eredi legittimati, Dietrich era pretendente ai troni di Svezia e Danimarca.\nDietrich succedette, come capo della casata, al fratello Cristiano VI nel 1423."}
{"id": "1290714", "revid": "103025095", "url": "https://it.wikipedia.org/wiki?curid=1290714", "title": "0424", "text": "0424 \u00e8 il prefisso telefonico del distretto di Bassano del Grappa, appartenente al compartimento di Venezia.\nIl distretto comprende la parte nord-orientale della provincia di Vicenza. Confina con i distretti di Trento (0461) a nord, di Feltre (0439) a nord-est, di Montebelluna (0423) a est, di Padova (049) e di Vicenza (0444) a sud, di Schio (0445) a ovest e di Rovereto (0464) a nord-ovest.\nAree locali e comuni.\nIl distretto di Bassano del Grappa comprende 22 comuni compresi nelle 3 aree locali di Asiago, Bassano del Grappa e Marostica (ex settori di Cismon del Grappa e Marostica). I comuni compresi nel distretto sono: Asiago, Bassano del Grappa, Cartigliano, Cassola, Colceresa, Enego, Foza, Gallio, Lusiana Conco, Marostica, Mussolente, Nove, Pianezze, Pove del Grappa, Roana, Romano d'Ezzelino, Ros\u00e0, Rossano Veneto, Rotzo, Solagna, Tezze sul Brenta e Valbrenta ."}
{"id": "1290717", "revid": "599013", "url": "https://it.wikipedia.org/wiki?curid=1290717", "title": "Robert Korzeniowski", "text": "Altre competizioni internazionali.\n1996\n1998\n2000\n2004"}
{"id": "1290723", "revid": "767487", "url": "https://it.wikipedia.org/wiki?curid=1290723", "title": "Batismo de sangue", "text": "Batismo de sangue (traducibile come \"battesimo di sangue\") \u00e8 un film del 2006 diretto da Helv\u00e8cio Ratton.\nIl film \u00e8 ispirato all'omonimo libro di Frei Betto che fu pubblicato, originariamente, nel 1983, e che vinse il Premio Jabuti.\nTrama.\nNarra degli scandali e delle torture commesse durante le dittature in Brasile. Molti oppositori del regime furono fatti, letteralmente, sparire. Ai pi\u00f9 \"fortunati\" capitava di essere barbaramente torturati, con segni indelebili nella loro psiche e nel loro corpo. Uno di questi fu Frei Tito, che arriv\u00f2 ad un livello tale di prostrazione e di pazzia da suicidarsi successivamente ad essersi rifugiato in Francia."}
{"id": "1290724", "revid": "49891", "url": "https://it.wikipedia.org/wiki?curid=1290724", "title": "Gassa d'amante", "text": "La gassa d'amante, chiamata anche nodo di Bulin, nodo bolina, nodo bulino, cappio del bombardiere, o semplicemente gassa, \u00e8 un nodo ad occhiello. Noto anche come Nodo Toraldo, in onore di Niccol\u00f2 Toraldo, nobile, navigante e avventuriero partenopeo che lo invent\u00f2 nella prima met\u00e0 del Trecento, durante una spedizione sui fondali degli abissi. Questo tipo di nodo pu\u00f2 essere eseguito su qualsiasi tipo di cima o corda. Bench\u00e9 sia conosciuta anche come \"il nodo che non slitta mai\", pu\u00f2 presentare qualche problema con le cime elastiche in caso di cicli di carico e scarico a bassa tensione. Pregio principale di questo nodo \u00e8 di non essere scorsoio, ma allo stesso tempo non si stringe mai troppo, e nonostante sia generalmente molto sicuro, pu\u00f2 essere sciolto facilmente, anche quando il cavo \u00e8 bagnato.\nLa gassa d'amante \u00e8 uno dei nodi pi\u00f9 utili e di facile realizzazione: pu\u00f2 essere eseguito velocemente anche con una sola mano e per questo motivo viene spesso utilizzato in situazioni d'emergenza.\nLa gassa d'amante, come gli altri nodi ad occhiello, pu\u00f2 essere fatta per essere successivamente passata sopra un oggetto come una bitta. Diversamente da molti altri nodi ad occhiello, la \"gassa\" permette che il corrente passi attraverso un anello prima che il nodo sia legato. Questa caratteristica unica della \"gassa\", la rende un conveniente nodo ad occhiello e un nodo di cui tutti dovrebbero acquisire la padronanza. Una gassa legata ad un'altra \u00e8 un modo per unire due cime, anche se molti altri nodi preservano maggiormente la resistenza iniziale del cavo.\nLa gassa d'amante, in una sua versione detta \"bulino infilato\" o \"bulino ripassato\", \u00e8 alle volte usata dagli scalatori per allacciare la corda all'imbrago. Il vantaggio della gassa d'amante in questo caso \u00e8 che il nodo \u00e8 facile da slegare anche dopo che \u00e8 stato caricato e quindi stretto (per esempio in seguito ad una caduta). Lo svantaggio \u00e8 che, mentre \u00e8 un nodo molto forte sotto carico, ha una tendenza ad allentarsi e a slegarsi quando \u00e8 scarico e agitato per un po', come potrebbe accadere durante una scalata. Ecco perch\u00e9 in questo ambito non viene mai utilizzata una gassa d'amante semplice.\nStoria.\nNel \"Seaman's Grammar\" di John Smith (pubblicato nel 1627), forse per la prima volta compare un riferimento scritto a questo tipo di nodo, .\nStruttura.\nLa struttura della gassa d'amante \u00e8 identica a quella del nodo bandiera, ma con un'estremit\u00e0 connessa con il corrente di una delle linee. Se si prende una gassa d'amante e si taglia l'occhiello si ottiene un nodo bandiera. Avendo un nodo base cos\u00ec forte al suo interno, la gassa d'amante risulta essere cos\u00ec resistente.\nUsi.\nArrampicata e alpinismo.\nIn arrampicata e alpinismo viene chiamato nodo \"bulino\" e ha molteplici usi in varie manovre di corda. Si pu\u00f2 usare al posto dell'otto ripassato per collegare la corda all'imbrago (bulino infilato o inseguito), per la costruzione di un imbrago d'emergenza (bulino doppio con bretella) o per la chiusura di un anello intorno ad alcuni ancoraggi naturali. L'uso del bulino in alpinismo e in arrampicata va sempre accoppiato con un nodo di blocco da eseguire sul ramo corto, in quanto questo nodo presenta una certa tendenza a sciogliersi spontaneamente, soprattutto se non eseguito correttamente (non \"ribaltato\"). A causa di questo rischio in ambito alpinistico l'uso del bulino \u00e8 estremamente ridotto.\nEsecuzione.\nLa si pu\u00f2 annodare in uno svariato numero di modi, anche al volo, intorno ad un oggetto, e una persona.\nMetodo classico.\nEsiste una filastrocca per fare il nodo:\nil primo occhiello \u00e8 la tana del lupo. La tana del lupo \u00e8 eseguita come un P rovesciata. La parte corta la teniamo verticale e la parte lunga orizzontale. La verticale sopra l'orizzontale.\nLa verticale \u00e8 l'albero, l'orizzontale \u00e8 il serpente.\n\"Il serpente entra nella tana del lupo dal basso verso l'alto.\nGira attorno all'albero e torna nella tana del lupo dall'alto al basso.\" La gassa \u00e8 fatta!"}
{"id": "1290729", "revid": "767487", "url": "https://it.wikipedia.org/wiki?curid=1290729", "title": "Execution (album)", "text": "Execution \u00e8 il primo e unico album pubblicato nel 2005 dalla band brasiliana dei Tribuzy.\nIl disco.\nLo stile del disco ricalca le sonorit\u00e0 heavy delle correnti britanniche anni '80 (Judas Priest, Iron Maiden), pur mantenendo caratteristiche sudamericane che a tratti ricordano i conterranei Angra.\nNel disco sono presenti numerosi ospiti illustri come Bruce Dickinson (\"Iron Maiden\"), Michael Kiske (ex-Helloween, Unisonic), Matt Sinner e Ralf Scheepers (entrambi Primal Fear), Kiko Loureiro (Angra), Roland Grapow (Masterplan) e molti altri."}
{"id": "1290730", "revid": "633110", "url": "https://it.wikipedia.org/wiki?curid=1290730", "title": "USS Walker (DD-517)", "text": "Lo USS\" Walker\" (Hull classification symbol DD-517) \u00e8 stato un cacciatorpediniere appartenente alla United States Navy, unit\u00e0 della prolifica e versatile classe Fletcher. Conobbe un intenso servizio nell'area dei Caraibi e poi sul teatro dell'Oceano Pacifico, quindi negli anni del dopoguerra rimase di riserva, comparendo anche in due lungometraggi. Nel 1970 fu trasferito alla Marina Militare italiana che lo ribattezz\u00f2 Fante e lo tenne in servizio per sette anni assieme ad altre due unit\u00e0 della classe.\nImpiego operativo.\nCon la United States Navy.\nIl cacciatorpediniere \"Walker\" venne costruito nei cantieri Bath Iron Works nel Maine. Lo scafo venne impostato il 31 agosto 1942 e il varo avvenne il 31 gennaio 1943. Consegnato alla United States Navy il 3 aprile 1943, fu destinato a operare nell'Atlantico dove svolse sia missioni di scorta che esercitazioni nei Caraibi, in preparazione ai compiti che l'avrebbero atteso nel Pacifico. In questo periodo si distinse nel salvataggio dell'equipaggio di un U-Boot tedesco affondato, e scort\u00f2 il Segretario di Stato Cordell Hull da San Juan di Porto Rico a Casablanca, da dove questi avrebbe proseguito per Mosca, per partecipare alla terza conferenza interalleata.\nAlla fine del 1943 il \"Walker\" venne destinato all'area del Pacifico dove oper\u00f2 fino al termine del conflitto, partecipando anche alla battaglia di Okinawa in appoggio alle forze da sbarco. Al termine del conflitto, nel quale venne decorato di sei Battle Star, tornato negli Stati Uniti d'America venne posto in riserva il 31 maggio 1946, per poi riprendere il servizio alla fine del 1950 per partecipare alla guerra di Corea, nel corso della quale venne decorato di altre due Battle Star. Terminata la guerra di Corea venne destinato a Pearl Harbor alle Hawaii dove rimase di base fino al 1963.\nEntrato in cantiere per alcuni lavori allo scafo all'inizio del 1964, e terminati il 30 aprile dello stesso anno, partecip\u00f2 al film prodotto da Frank Sinatra \"La tua pelle o la mia\", ambientato sull'isola di Kauai, proseguendo nella sua carriera cinematografica nel 1965 con la partecipazione al film di Otto Preminger \"Prima vittoria\", che ha come sfondo l'attacco di Pearl Harbor. A questo film prese parte anche il sommergibile della classe Balao, che l'anno successivo, ribattezzato \"Alfredo Cappellini\" con distintivo ottico S 507, sarebbe entrato a far parte della Marina Militare.\nDopo questa parentesi cinematografica, venne destinato, sempre nel 1965, ad operare nelle acque vietnamite. La partecipazione alla guerra del Vietnam fece guadagnare all'unit\u00e0 altre tre Battle Star.\nCon la Marina italiana.\nNel 1969 venne posto in disarmo dalla Marina statunitense e il 2 luglio 1969 entr\u00f2 a far parte della Marina Militare italiana: fu ribattezzato \"Fante\" ebbe la matricola D 561, formando con i gemelli \"Geniere\" e \"Lanciere\" (del pari ceduti all'Italia) la classe Fante. Prest\u00f2 servizio fino al 1975, per essere avviato nel 1977 alla demolizione.\nIl motto dell'unit\u00e0 - \" E come i fanti combatteron l'onde \" - viene ripreso dai versi del brano \"La canzone del Piave\"."}
{"id": "1290732", "revid": "6923", "url": "https://it.wikipedia.org/wiki?curid=1290732", "title": "General Motors Electro-Motive Division", "text": ""}
{"id": "1290734", "revid": "332343", "url": "https://it.wikipedia.org/wiki?curid=1290734", "title": "0429", "text": "0429 \u00e8 il prefisso telefonico del distretto di Este, appartenente al compartimento di Venezia.\nIl distretto comprende la parte sud-occidentale della provincia di Padova. Confina con i distretti di Vicenza (0444) a nord, di Padova (049) a nord-est e a est, di Rovigo (0425) a sud e di Legnago (0442) a ovest.\nAree locali e comuni.\nIl distretto di Este comprende 26 comuni compresi nelle 3 aree locali di Este, Monselice e Montagnana. I comuni compresi nel distretto sono: Arqu\u00e0 Petrarca, Baone, Borgo Veneto, Carceri, Casale di Scodosia, Cinto Euganeo, Este, Granze, Lozzo Atestino, Megliadino San Vitale, Merlara, Monselice, Montagnana, Ospedaletto Euganeo, Pernumia, Ponso, Pozzonovo, San Pietro Viminario, Sant'Elena, Sant'Urbano, Solesino, Urbana, Vighizzolo d'Este e Villa Estense ."}
{"id": "1290735", "revid": "1318658", "url": "https://it.wikipedia.org/wiki?curid=1290735", "title": "Pianfei", "text": "Pianfei (\"Pianf\u00e8j\" in piemontese) \u00e8 un comune italiano di abitanti della provincia di Cuneo, in Piemonte.\nFa parte della comunit\u00e0 montana delle Alpi del Mare.\nOrigini del nome.\nSecondo la versione pi\u00f9 accreditata, il nome deriverebbe dalla presenza di numerose boscaglie di faggi (\"pian-foi\", poi italianizzato in -fei); altre ipotesi, invece, sostengono l'idea che -fei derivi dalle felci; ancora, in alcune varianti dialettali locali il gregge (ovini) \u00e8 chiamato \"fe\" (con e aperta).\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nSimboli.\nLo stemma del comune di Pianfei \u00e8 stato concesso con regio decreto del 4 aprile 1929.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Pianfei sono , cos\u00ec suddivisi per nazionalit\u00e0, elencando per le presenze pi\u00f9 significative:"}
{"id": "1290736", "revid": "36426", "url": "https://it.wikipedia.org/wiki?curid=1290736", "title": "Lanterna (Orientamento)", "text": ""}
{"id": "1290737", "revid": "1529788", "url": "https://it.wikipedia.org/wiki?curid=1290737", "title": "Eduardo Passarelli", "text": "Biografia.\nNasce dall'unione tra Eduardo Scarpetta, uno dei maggiori attori e commediografi del teatro napoletano met\u00e0 '800 e inizio '900, e Anna De Filippo, sorellastra di Rosa De Filippo, moglie del grande attore. L'unione tra Scarpetta e sua madre aveva gi\u00e0 dato alla luce il famoso poeta Ernesto Murolo; nel 1906 nacque il fratello minore Pasquale, e insieme si aggiungeranno alla fitta schiera di figli illegittimi di Scarpetta, tra i quali spiccano Titina, Eduardo e Peppino De Filippo.\nDopo un'infanzia difficile, trascorsa, come figlio illegittimo, nel lussuoso palazzo Scarpetta in via Vittoria Colonna, anche per Eduardo inizi\u00f2 inevitabilmente la lunga gavetta di attore teatrale. Suo fratello minore, Pasquale De Filippo, \u00e8 stato attore caratterista in molti film italiani, per la maggior parte di Tot\u00f2, ma rispetto al fratello pag\u00f2 a caro prezzo la fama restando relegato per la maggior parte della sua carriera alla schiera di film del \"principe della risata\".\nGli inizi della sua carriera sono segnati dalla collaborazione con i suoi fratellastri Titina, Eduardo e Peppino, suoi coetanei, e altre compagnie di giro, ma la svolta arriva sempre in teatro negli anni trenta come spalla del grande Tot\u00f2 nelle sue indimenticabili riviste. Proprio in quel periodo Eduardo sceglier\u00e0 come nome d'arte \"Passarelli\", per differenziarsi dall'omonimo fratellastro che in quel periodo cominciava ad emergere nel campo del teatro napoletano e non solo.\nNel cinema prende parte a diversi film, facendo parte del cast di \"Roma citt\u00e0 aperta\", di Roberto Rossellini, \"Carosello napoletano\" di Ettore Giannini, \"Le quattro giornate di Napoli\" di Nanni Loy e recitando in numerosi film con Tot\u00f2, tra cui \"Sette ore di guai\", tratto dalla prima delle quattro farse di Eduardo Scarpetta (che si chiamava \"Na' criatura sperduta\"), Passarelli oltre a fargli da spalla esordir\u00e0 come sceneggiatore cinematografico, sempre con Tot\u00f2 scrivendo copioni che rimarranno nella storia del cinema italiano, come la scena del tribunale nel film \"La cambiale\" e prima ancora in \"Tot\u00f2 e i re di Roma\".\nMa per Passarelli non arriv\u00f2 mai nessun ruolo da protagonista, ed egli riusc\u00ec ad interpretare solo ruoli marginali; tra i figli di Scarpetta fu quello che ebbe meno successo, forse perch\u00e9 schiacciato dalla fitta schiera di attori, attivi in quel periodo che non gli permisero di emergere, come i gi\u00e0 citati De Filippo, Tot\u00f2, Nino Taranto, i Maggio (Pupella, Rosalia, Dante, Beniamino), dotati di indiscutibile talento e che saranno protagonisti sia nel teatro che nel cinema.\nPassarelli viene anche ricordato per aver scritto insieme ad Alessandro Ferra\u00f9 il volume dedicato a Tot\u00f2 \"Siamo uomini o caporali\"."}
{"id": "1290742", "revid": "93556", "url": "https://it.wikipedia.org/wiki?curid=1290742", "title": "Qi Jiguang", "text": "Famoso generale ed eroe nazionale della dinastia Ming. Si distinse per il suo ruolo nelle campagne contro i pirati \"wokou\". Si occup\u00f2 inoltre di rinforzare e accrescere la Grande muraglia cinese. Nella cultura cinese \u00e8 tradizionalmente considerato una figura eroica.\nBiografia.\nI primi anni.\nNacque nel 1528 nella citt\u00e0 di Luqiao, a sud-est della zona amministrativa di Jining, nello Shandong, da una famiglia di lunga tradizione militare. Un suo antenato, morto in battaglia, serv\u00ec come comandante militare sotto Zhu Yuanzhang. Quando Zhu Yuanzhang divenne imperatore, assegn\u00f2 alla famiglia Qi il titolo ereditario di comandante in capo della guarnigione di Dingzhou, odierna Penglai.\nLa madre mor\u00ec nel 1538, quando aveva 10 anni. Questo dramma lo rese pi\u00f9 maturo rispetto ai bambini di questa et\u00e0, e inizi\u00f2 gi\u00e0 a pensare al suo futuro. Qi Jingtong (\u621a\u666f\u901a), padre di Qi Jiguang, era un uomo retto e onesto e istru\u00ec il figlio alla morale: servire l'Impero senza restrizioni, assoluta probit\u00e0 e onest\u00e0 verso i somministrati, disinteresse per i desideri materiali. Nel 1544, quando Jingtong mor\u00ec di una grave malattia all'et\u00e0 di 72 anni, Jiguang gli succedette nel comando della guarnigione di Dengzhou. Oltre a costruire la difesa navale della guarnigione, dovette anche portare le sue truppe per aiutare, tra il 1548 e il 1552, nella difesa di Jizhou, a est dell'odierna Pechino, contro i predoni mongoli orientali.\nMentre i suoi fratelli erano ancora giovani, nel 1545 si spos\u00f2 con Wang, una delle figlie di una famiglia militare di alto rango, e non ebbero figli. Si dice che sia stato un uomo maledetto e spaventato dalla moglie, una donna di carattere forte che, nel 1561, si fece carico della difesa di un forte circondato da pirati. Laboriosa e organizzata, divenne rapidamente un aiuto indispensabile per lui, perch\u00e9 prendendosi cura di tutte le faccende domestiche, gli permise di concentrarsi solo sul suo lavoro. Dopo il 1563, prese diverse concubine, ma le nascose. Con queste donne ebbe cinque figli: il primogenito, Chi Tso kuo, nacque nel 1567. Nel maggio 1630, il suo terzo figlio, Chi Chang kuo, nato nel 1573, che serviva come comandante del tribunale di polizia della guardia ricamata di Pechino, venne commemorato sulle distinte imprese del padre, e richiese una designazione ufficiale per il santuario di Teng chou. L'imperatore gli diede il nome Piao chung tzu. Nel luglio 1582, il fratello minore Chi Chi'mei divenne comandante regionale di Kweichow.\nA 27 anni, partecip\u00f2 con le sue truppe alla difesa di Jimen, oggi Changping, citt\u00e0 situata a nord ovest di Pechino. A 28 anni, super\u00f2 con successo gli esami militari provinciali e, a 29, si rec\u00f2 a Pechino per sostenere alla sezione di arti marziali l'esame imperiale finale. Durante questo esame, le truppe mongole orientali comandate da Altan Khan penetrarono le difese del nord, assediando la capitale. I candidati, e quindi anche Qi Jiguang, vennero mobilitati per la difesa. Qi si distinse, durante la battaglia, per il suo straordinario valore e ingegno militare, che alla fine vide la sconfitta degli invasori mongoli.\nI pirati \"wokou\".\nNel 1553, venne promosso a \"Dou zhi hui qian shi\" (\u90fd\u6307\u63ee\u50c9\u4e8b, commissario militare provinciale) dello Shandong, a difesa delle incursioni dei pirati \"wokou\", una miscela di cinesi, giapponesi, portoghesi e asiatici del sud-est che la storiografia cinese coeva designa, in senso dispregiativo, come \"pirati giapponesi\" o \"pirati nani\". Quando assunse il comando della difesa costiera dello Shandong, aveva a disposizione meno di 10.000 soldati, anche se ufficialmente avrebbe dovuto contare su 30.000 combattenti. Probabilmente tale emorragia era dovuta alla costante e rapida diserzione di uomini giovani e forti, motivati da una vita migliore, uomini che si lasciavano dietro combattenti anziani e deboli. Le truppe mancavano anche di formazione e disciplina, mentre le opere di difesa erano fatiscenti a causa degli anni di negligenza. Qui riordin\u00f2 le sue truppe e rinforz\u00f2 le difese.\nAlla fine del 1555, venne spedito nello Zhejiang, dove la situazione era pi\u00f9 compromessa: i pirati giapponesi avevano stretto alleanze con i banditi locali, per cui stavano diventando molto potenti. Assieme ad altri famosi generali dell'epoca, Yu Dayou e Tan Lun, condusse, nel 1558, i soldati Ming alla vittoria decisiva presso Cengang. Le sue truppe distrussero le ultime resistenze dei pirati giapponesi nei pressi di Taozhu, Haimen e Taizhou. Dopo la vittoria a Cengang, il generale non solo non venne accreditato per il suo valore, ma a causa di false calunnie ritenute credibili, ossia di aver mantenuto contatti con i pirati giapponesi, venne quasi retrocesso di grado.\nCon la situazione nello Zhejiang sotto controllo, si concentr\u00f2 sulla disciplina e sull'organizzazione delle truppe. Arruol\u00f2 principalmente minatori e contadini dalla contea di Yiwu, in quanto era convinto che le persone di quella contea fossero onesti e lavoratori. Segu\u00ec inoltre la costruzione di quarantaquattro vascelli di diverse dimensioni da utilizzare contro i pirati in mare.\nLa prima prova per la nuova armata di Qi Jiguang contro i pirati giapponesi giunse nel 1559, con una battaglia durata per oltre un mese nella prefettura di Taizhou. Morirono in combattimento cinquemila pirati giapponesi, cos\u00ec l'esercito di Qi Jiguang si accredit\u00f2 definitivamente, sia tra la gente dello Zhejiang, che tra i suoi nemici.\nCome risultato delle campagne militari del generale nello Zhejiang, i pirati giapponesi spostarono la loro attenzione alla provincia del Fujian, dove pi\u00f9 di diecimila di loro costituirono delle roccheforti lungo le coste, nell'area da Fu'an a nord, fino a Zhangzhou a sud. Nel luglio 1562, condusse seimila soldati d'\u00e9lite nel Fujian, sradicando in meno di due mesi dalla presenza dei pirati giapponesi dai tre maggiori centri, Hengyu, Niutian e Lindun.\nNonostante la vittoria, le sue truppe avevano comunque subito consistenti perdite, molti soldati erano feriti o ammalati, per cui avendo sconfitto i pirati giapponesi, si ritir\u00f2 nello Zhejiang per ritrovare le forze. I pirati cos\u00ec ne approfittarono per riconquistare il Fujian, in particolare la citt\u00e0 di Xinghua, oggi Putian. Nell'aprile 1563, il generale ritorn\u00f2 nello Fujian con diecimila soldati riconquistando Xinghua. L'anno successivo, una serie di vittorie decisive dell'esercito imperiale di Qi Jiguang risolse finalmente in modo definitivo il problema la presenza dei pirati nella regione.\nNel settembre 1565, combatt\u00e9 la battaglia decisiva presso l'isola di Nan-ao, situata al confine tra le province del Fujian e Guangdong, battaglia che sanc\u00ec la definitiva sconfitta del resto della forza combinata di pirati giapponesi e cinesi con nuovamente l'apporto delle forze comandate dallo stesso Qi Jiguang e dal suo vecchio compagno Yu Dayou.\nLa difesa del Nord.\nAlla fine del 1567, con la presenza dei pirati lungo la costa ormai sotto controllo, venne chiamato a Pechino per assumere l'incarico nell'addestramento delle guardie imperiali.\nCon la rivolta contro la dinastia Yuan a met\u00e0 del XIV secolo, Zhu Yuanzhang sconfisse i mongoli del nord al di l\u00e0 della Grande muraglia cinese e fondando la dinastia Ming. Tuttavia, non riusc\u00ec a indebolire il potere dei mongoli, che continuer\u00e0 a tormentare il fronte nord della Cina per i prossimi duecento anni. Quando Qi Jiguang era a Pechino nel 1550, Altan Khan, capo dell'ala destra dei mongoli, sfond\u00f2 le difese nord e riusc\u00ec quasi a conquistare Pechino. Nel 1571, la dinastia Ming confer\u00ec ad Altan Khan il titolo di \"Signore Shunyi\" (\u9806\u7fa9 \u738b) stabilendo accordi commerciali con i mongoli. Grazie a tale accordo Altan Khan proib\u00ec ai suoi subordinati di razziare gli insediamenti cinesi. Tuttavia, l'ala sinistra dei mongoli guidati da Jasaghtu Khan continu\u00f2 a saggiare le difese di Qi Jiguang, ma senza molto successo.\nL'anno successivo, gli venne assegnato il comando delle truppe poste nella regione dello Jinzhou per difendere l'impero, sempre dalle incursioni mongole. Durante questo periodo, tra il 1567 e il 1570, fece riparare e rinforzare una sezione della Grande muraglia, aggiungendo mattoni a parti costruite in precedenza in terra battuta, costruendo inoltre ben 1.200 torri di guardia dal passo Shanhai al passo Juyong, per avvertire dell'eventuale avvicinamento dei predoni mongoli. Dopo due anni di duro lavoro, la capacit\u00e0 difensiva nel nord crebbe enormemente. La sede del comando centrale, dalla quale diresse la difesa di Pechino, era situata in un imponente edificio, alto quattro metri e mezzo.\nNell'inverno del 1572, diresse, per oltre un mese, anche esercitazioni militari composte da oltre centomila soldati. Da questa esperienza, scrisse il \"Lianbing shi ji\" (\u7df4\u5175\u5be6\u7d00, ricordi delle reali esercitazioni militari), riferimento insostituibile per capi militari venuti dopo di lui. Nel periodo in cui Qi Jiguang si trov\u00f2 in Jizhou, nessun cavaliere mongolo riusc\u00ec ad attraversare la Grande muraglia ed entrare in Cina.\nNella primavera del 1577, dopo anni di duro lavoro, si ammal\u00f2 di una malattia ai polmoni dopo un lungo esaurimento e depressione mentale.\nLa morte.\nNel febbraio 1583, venne sollevato dal suo incarico sulla frontiera settentrionale e gli venne assegnato una posizione inattiva nel Guangdong. Per quasi un anno, invece di avvilirsi, us\u00f2 questo tempo per scrivere e rettificare tutte le sue opere. Oltre a essere stato accusato ingiustamente dalla corte di essere stato complice della serie di riforme del primo ministro Zhang Juzheng, volte a rinforzare il potere assoluto dell'imperatore e diminuire quello dei corrotti funzionari locali, meno di sei mesi dopo la sua morte, che era stato il suo pi\u00f9 grande sostenitore politico e aveva costantemente sostenuto le sue azioni nel settore della difesa di frontiera, le sue condizioni di salute gi\u00e0 precarie peggiorarono nei successivi due anni, costringendolo, nell'ottobre 1585, a ritirarsi nella sua citt\u00e0 natale, Luqiao, per recuperare dopo aver subito una ricaduta. Sua moglie lo lasci\u00f2 poco dopo, per cui trascorse il resto dei suoi anni in condizioni di povert\u00e0 e malattia.\nPer tutta la vita, per vincere meglio l'affetto dei suoi soldati, non aveva mai esitato a dare i suoi soldi per aiutarli. Il che spiega perch\u00e9 non aveva mai raccolto una fortuna per s\u00e9 stesso o per la sua famiglia: non aveva nemmeno abbastanza per pagare le sue medicine per curare la sua malattia. Mor\u00ec infine di tubercolosi nel 1588, alcuni giorni prima del Nuovo Anno Lunare, esausto e abbandonato da tutti. Il grande studioso, Wang Tao kun, poi in pensione, scrisse la sua iscrizione tombale. Caduto in disgrazia per altri trent'anni, finalmente la corte imperiale lo riabilit\u00f2, soprannominandolo \"Wuyij\", ossia \"Marziale e Intrepido\". La sua vita \u00e8 stata probabilmente riassunta meglio in una sua propria poesia: \"Trecentosessanta giorni all'anno, tengo la mia arma pronta in cima al mio destriero\".\nEredit\u00e0.\nLibri di Qi Jiguang.\nHa scritto \"Jixiao Xinshu\" (\u7eaa\u6548\u65b0\u4e66, Il libro di Ji Xiaoxin), \"Lianbing shi ji\" (\u7ec3\u5175\u5b9e\u7eaa, Addestramento militare), \"Li rong yaolue\" (\u8385\u620e\u8981\u7565, Riunione), \"Wubei xinshu\" (\u543e\u8f88\u5fc3\u672f, Il mio cuore). Ha inoltre composto dei poemi, raccolti in \"Zhizhi tang ji\" (\u6b62\u6b62\u5802\u96c6, Fermare la raccolta)."}
{"id": "1290745", "revid": "63760", "url": "https://it.wikipedia.org/wiki?curid=1290745", "title": "Primitives", "text": ""}
{"id": "1290746", "revid": "1632387", "url": "https://it.wikipedia.org/wiki?curid=1290746", "title": "Schiniere", "text": "Lo schiniere o gambiera \u00e8 quella parte dell'armatura che protegge parte della gamba, dal malleolo al ginocchio (anticamente copriva anche quest'ultimo) e che serviva per proteggere la parte che rimaneva al di fuori dello scudo. Fu usata sin dall'antichit\u00e0 anche se pi\u00f9 spesso negli scrittori latini e greci si trova con il nome ocrea. Il suo utilizzo come strumento militare fu abbandonato con lo scomparire delle armature dopo il medioevo. Modernamente, vengono adottati come protezione durante la pratica sportiva alcuni modelli realizzati in materiali leggeri, spesso chiamati \"parastinchi\".\nStoria.\nLe prime gambiere erano di cuoio, e generalmente ne era portata solo una, quella di destra, raramente quella di sinistra. Omero narra per\u00f2 che i suoi eroi ne portavano due.\nNella Grecia classica essi si stringevano attorno al polpaccio essendo stampati stretti, ma pur sempre con una certa elasticit\u00e0. Per evitare gli sfregamenti il loro utilizzo era abbinato all'uso di calze apposite.\nLe gambiere, antiche, dal cuoio passarono ad essere costruite in bronzo e poi in ferro e in acciaio. Erano utilizzate anche dagli \"Hastati\", \"Principes\" e \"Triarii\" dell'esercito romano del III secolo a.C., come ci racconta Polibio.\nI combattenti latini, come il mirmillone ne avevano bisogno per proteggere la parte che rimaneva esclusa dalla protezione dello scudo, pi\u00f9 specificatamente, gli schinieri proteggevano la parte di gamba dove \u00e8 la tibia, ovvero tra il ginocchio e la caviglia.\n\"Gambiera sana\" o \"intera\" era detta quando armava tutta la gamba ed i piedi. \"Mozza\" quando terminava al malleolo, ossia quando non vi era unita la scarpa di lamine, cui si suppliva con la scarpa di maglia.\nLe gambiere potevano essere a due pezzi, uno avanti e l'altro dietro la gamba, oppure in un pezzo solo, e cio\u00e8 quello anteriore e in questo caso venivano chiamate pi\u00f9 propriamente \"schiniere\".\nGambiera fu anche chiamata l'armatura che si poneva alle gambe anteriori del cavallo. Essa venne in uso con il sorgere dell'armatura per l'uomo e della barda per il cavallo."}
{"id": "1290748", "revid": "767487", "url": "https://it.wikipedia.org/wiki?curid=1290748", "title": "Tribuzy", "text": "I Tribuzy sono una band metal brasiliana, fondata dal cantante Renato Tribuzy.\nNati ufficialmente nel 2004, la pubblicazione del loro primo album \"Execution\" \u00e8 del 2005, con la partecipazione di ospiti quali Bruce Dickinson degli Iron Maiden, Michael Kiske degli Helloween e Kiko Loureiro degli Angra e coadiuvati da una produzione comprendente anche Roy Z."}
{"id": "1290750", "revid": "1442080", "url": "https://it.wikipedia.org/wiki?curid=1290750", "title": "Trinit\u00e0 (Masaccio)", "text": "La Santissima Trinit\u00e0, con la Vergine Maria e San Giovanni e i donatori \u00e8 un affresco di Masaccio, conservato nella terza campata della navata sinistra della Basilica di Santa Maria Novella a Firenze, databile tra il 1425 e il 1428. Misura 317x667 cm ed \u00e8 universalmente ritenuta una delle opere fondamentali per la nascita del Rinascimento italiano nella storia dell'arte. In essa si trovano tutti i principali contenuti della cultura umanistica e si ha una perfetta sintesi tra pittura, scultura e architettura. Si tratta dell'ultima opera conosciuta dell'artista, morto a soli 27 anni.\nSembra sia stata commissionata da \"Berto di Bartolomeo\", della famiglia Lenzi, con la moglie, entrambi rappresentati inginocchiati nella fascia bassa dell'affresco.\nStoria.\nNessun documento scritto attesta la data esatta di esecuzione del dipinto e l'identit\u00e0 del committente, nonostante sia raffigurato, con la moglie, ai piedi del dipinto; a proposito di quest'ultimo \u00e8 stata formulata anche l'ipotesi si tratti di un priore domenicano presente in quegli anni nel convento, Fra' Benedetto di Domenico di Lenzo, e che l'opera sia stata eseguita in onoranza di un suo congiunto defunto in quegli anni, forse Berto di Bartolomeo del Banderaio, fatto ritrarre nell'affresco assieme a sua moglie Sandra. L'affresco si trova in posizione asimmetrica nella campata, esattamente davanti alla porta che conduceva al cimitero della Basilica. Il dogma della Trinit\u00e0 era dopotutto un tema di importanza fondamentale per i domenicani, proprietari della chiesa, come testimonia la posizione di rilievo dell'affresco all'interno della navata. Alla complessa creazione tematica del dipinto dovette sicuramente partecipare un teologo del convento, che Berti (1988) ha ipotizzato potesse essere Fra' Alessio Strozzi, religioso, umanista e matematico che frequentava artisti come Lorenzo Ghiberti e Filippo Brunelleschi.\nLa progettazione dell'opera dovette richiedere parecchi mesi, con un preciso calcolo delle proporzioni che necessita la parziale chiusura della finestra sulla parete per guadagnare altezza.\nLo stato di conservazione dell'opera mostra ampiamente i segni dell'usura derivanti dal tempo e, ancor pi\u00f9, dalle varie e curiose vicissitudini seguite nel corso della storia. L'opera infatti si \u00e8 fortunatamente conservata sino a noi grazie al genio di Giorgio Vasari. Egli, incaricato di smontare il tramezzo, nelle vicinanze del quale l'opera era collocata (per ragioni legate alla Controriforma), non trovando altro luogo dove conservarla all'interno della chiesa (poich\u00e9 ne riconosceva l'immenso valore storico artistico), decise di nasconderla dietro ad un nuovo altare. In questo modo quest'opera si \u00e8 preservata quasi intatta. L'altare soprastante era sormontato da una grande pala dedicata alla \"Vergine del Rosario\" realizzato, per la famiglia Capponi dallo stesso Vasari.\nRiscoperto solo nel 1860 per la rimozione di un dipinto in un altare laterale, l'affresco della \"Trinit\u00e0\" fu trasportato \"a massello, cio\u00e8 tagliando anche lo spessore di muro su cui era dipinta, e spostandolo sulla controfacciata della chiesa. Nel 1952, quando fu rimosso anche l'altare che nascondeva lo scheletro ed il sarcofago dipinti, si decise di risistemare l'affresco nella sua collocazione originale. Un ulteriore restauro eseguito tra il 1999 ed il 2001 ha consentito un importante, anche se parziale, recupero delle tonalit\u00e0 originali dell'affresco.\nLa ricezione dell'opera \u00e8 talmente diffusa da esser stata, probabilmente, perfino citata in un'architettura reale a distanza di tempo, come quella voluta nella propria cappella seicentesca della Santissima Trinit\u00e0 dall'architetto Carlo Lambardi, nella chiesa di Santa Maria in Via, Roma.\nDescrizione.\nErnst Gombrich esprime nei seguenti termini il carattere innovativo del dipinto:\nIl Trono di Grazia.\nIl soggetto principale raffigurato \u00e8 costituito dalle figure della Trinit\u00e0, disposte secondo il modello iconografico chiamato \"Trono di Grazia\", con il Padre che regge la croce del Figlio, che si diffuse nella pittura fiorentina alla fine del XIV secolo. La fonte testuale di tale soggetto \u00e8 contenuta in Isaia (16, 5), ripresa dalla \"Lettera agli Ebrei\" (4, 16). Ma l'opera di Masaccio fu la prima rappresentazione di tale iconografia su scala monumentale e la prima ad essere trattata con tanto realismo e con uno sfondo architettonico illusionistico. Masaccio vi fuse inoltre motivi iconografici derivati da altre rappresentazioni, come i due \"dolenti del Calvario\" (Maria e san Giovanni, di solito ai piedi delle crocifissioni) o il sepolcro.\nDi solito nel \"Trono di Grazia\" Dio era seduto in trono, per evocare il tema del Giudizio che segue la Resurrezione; in questo caso invece Dio Padre \u00e8 raffigurato in piedi. Goffen (1980) ha suggerito che la posizione evocasse nello spettatore quella del sacerdote quando durante la messa solleva l'eucaristia, quale simbolo del sacrificio.\nLa figura del Padre, pur sembrando gigantesca per un effetto illusorio, non ha tuttavia una statura superiore a quella del Figlio, ma uguale. Il confronto con le precedenti raffigurazioni del \"Trono di Grazia\" palesa dunque una attenzione alle proporzioni ed alle armonie tipica della nascente cultura rinascimentale.\nLa struttura architettonica.\nNelle precedenti rappresentazioni della Trinit\u00e0 lo sfondo era sempre o fatto d'oro oppure di cielo. Per la prima volta il tutto venne collocato in una grandiosa architettura dipinta, che \u00e8 quindi uno spazio terreno, frutto dell'attivit\u00e0 umana. La potenza illusionistica della volta a botte nello sfondo, fortemente scorciata, impression\u00f2 i contemporanei, che non avevano mai visto niente di simile. Ponendosi infatti a circa quattro metri di distanza, si ha l'illusione di una cappella che si apre nella navata. Pi\u00f9 di un secolo dopo Vasari scriveva ancora \"pare che sia bucato quel muro\".\nLe facciate delle cappelle appaiono delimitate da due paraste con capitelli corinzi che reggono una trabeazione sotto la quale sono presenti due medaglioni ornamentali; si tratta di elementi posti in rilievo rispetto alle due colonne ioniche ed all'arco trionfale che d\u00e0 accesso alla cappella. La raffigurazione dell'architettura ubbidisce alle leggi della prospettiva, sapientemente utilizzate per creare, attraverso la raffigurazione della volta a botte e delle altre due colonne sul fondo della cappella, l'effetto illusionistico della profondit\u00e0. La volta a lacunari \u00e8 decorata con rosoni (ormai poco visibili) dipinti alternativamente nelle tonalit\u00e0 del rosso e del blu. Sulle pareti laterali \u00e8 appena percettibile la presenza di architravi sorretti da colonne anch'esse ioniche.\nTutto l'ambiente \u00e8 di misurate proporzioni ed il modulo \u00e8 offerto dal Crocifisso, centro dell'intera raffigurazione. Alcuni studiosi si sono spinti fino a disegnare in pianta e in alzato la struttura della cappella, anche se non \u00e8 possibile ottenere con esattezza le misure e la forma dell'architettura immaginaria.\nSe Masaccio dimostr\u00f2 di aver assimilato a fondo la lezione di Brunelleschi riguardo alla spazialit\u00e0 prospettica, diversa \u00e8 la poetica che il pittore us\u00f2 nell'insieme. Il realismo spaziale di Masaccio non solo voleva ordinare le figure nello spazio, ma era finalizzato a effetti illusionistici che potenziassero a dismisura il messaggio religioso dell'opera. Scegliendo un punto di fuga molto basso, proprio all'altezza degli occhi dello spettatore, lo spazio rappresentato venne legato indissolubilmente a quello reale e lo spettatore vi \u00e8 espressamente coinvolto, come sembra suggerire anche lo sguardo e il gesto di Maria.\nLa suggestione dello sfondo architettonico ha portato taluni studiosi ad ipotizzare l'intervento dello stesso Brunelleschi nella realizzazione del dipinto (vedi paragrafo sottostante).\nI personaggi divini.\nIn questa cornice architettonica sono collocati, secondo una struttura piramidale, le sei figure che popolano la scena in atteggiamento statuario.\nSulla parete di fondo \u00e8 collocata una piattaforma orizzontale sulla quale si erge in piedi la figura di Dio Padre. Indossa una tunica rossa ed un mantello blu, ha la sembianza di un uomo maturo ed un'espressione ieratica; le braccia sono leggermente aperte per reggere il braccio orizzontale della croce. L'aureola che ne incornicia il capo tocca la volta della cappella facendo apparire gigantesca la sua figura; l'aureola a differenza di prima \u00e8 raffigurata in scorcio prospettico, segno di irradiazione divina. In realt\u00e0 la sua statura \u00e8 strettamente proporzionata con quella del Figlio in croce la cui figura risalta nell'affresco per il pallore delle sue carni. La posizione arcuata delle gambe inchiodate sulla croce e il panno bianco che sembra scivolare lungo i fianchi, mostrano marcate somiglianze con la Crocifissione di Masaccio conservata a Napoli.\nPadre e Figlio sono gli unici personaggi dell'opera a essere sottratti alle regole prospettiche, venendo implicitamente dichiarati come entit\u00e0 immutabili che non sottostanno alle leggi fisiche del mondo umano. L'effetto derivante \u00e8 quello della percezione di un'inclinazione che le rende quasi precipitanti sullo spettatore.\nLa raffigurazione della Trinit\u00e0 \u00e8 completata dalla colomba dello Spirito Santo: le sue ali sembrano disporsi attorno al collo di Dio Padre, tanto da rendere problematico, a prima vista, il suo riconoscimento.\nSu di un piano inferiore e, nell'illusione prospettica, pi\u00f9 prossime allo spettatore stanno le figure statuarie di San Giovanni e della Madonna. Il santo evangelista \u00e8 avvolto in un mantello rosso; sta a mani giunte con lo sguardo rivolto alla croce, nel tipico atteggiamento del \"dolente\".\nMaria invece \u00e8 stranamente distaccata e si volge verso chi guarda il dipinto. Essa \u00e8 raffigurata come donna gi\u00e0 avanti negli anni, cinta in un mantello blu; con uno sguardo, non di dolore ma di severa impassibilit\u00e0, e con il gesto della mano destra essa invita lo spettatore a contemplare la crocifissione del figlio. Il suo sguardo non palesa segni di dolore, ma forse solo una rassegnata consapevolezza del destino che doveva compiersi per la salvezza degli uomini.\nI committenti e il sarcofago.\nPi\u00f9 in basso, su di un ottavo piano prospettico ancor pi\u00f9 prossimo a chi guarda, stanno le due figure inginocchiate dei personaggi grazie ai quali l'opera \u00e8 stata eseguita, forse gli stessi committenti o donatori (si pensa a Berto di Bartolomeo e la moglie, cio\u00e8 la famiglia Lenzi). Si tratta di un uomo con un mantello ed un turbante rosso e di una donna vestita di blu, raffigurati di profilo \u2013 secondo il modello tradizionale dei ritratti adottato all'epoca - mentre pregano rivolgendosi alle persone della Trinit\u00e0 poste nella cappella. La precisione dei lineamenti testimonia la grande qualit\u00e0 di ritrattista che Masaccio dovette possedere. Senza precedenti e rivoluzionaria \u00e8 la scelta di assegnare ai due comuni mortali proporzioni identiche a quelle delle divinit\u00e0, abbandonando con sicurezza le proporzioni gerarchiche che dominavano la produzione artistica almeno dal IV secolo d.C.\nIl registro inferiore dell'affresco \u00e8 occupato dalla raffigurazione di un sarcofago posto in una nicchia delimitata da due coppie di colonnine; su di esso \u00e8 posta la figura di uno scheletro ed una scritta con evidente intento didattico di \u201cmemento mori\u201d: . Sorprende tuttavia che non vi siano nel dipinto iscrizioni o stemmi che consentano l'identificazione del defunto, n\u00e9 dei committenti.\n\u00c8 piuttosto evidente il contrasto tra la parte inferiore del dipinto, di sapore ancora marcatamente gotico (come il monumento funebre del cardinale La Grange ad Avignone) e quella superiore con le eleganti architetture e l'uso sapiente della prospettiva, elementi tipici della cultura rinascimentale.\nStile.\nSe fino ad allora Masaccio aveva rappresentato con forte realismo i suoi soggetti, pur mantenendo inalterata la loro solennit\u00e0, con la \"Trinit\u00e0\" si fa teologo, entrando a fondo nel mistero divino. La prima impressione che si ha alla vista dell'affresco \u00e8 quella di un monumento alla razionalit\u00e0, con una simmetria e un ordine di caratteristico misticismo, dove l'immobilit\u00e0 \u00e8 simbolo dell'atemporalit\u00e0 del dogma cristiano.\nIl dipinto appare monumentale, finalizzato a creare, attraverso l'uso della prospettiva, l'illusione di una cappella popolata da figure alquanto solenni e pesanti, quasi fossero statue policrome. L'affresco appare progettato per essere visto dal lato opposto della navata. \u00c8 il corpo di Cristo, posto in posizione centrale rispetto alla struttura piramidale del gruppo, lo snodo visivo e concettuale del registro superiore dell'affresco. Sul suo petto si intersecano le linee rette ideali tangenti al capo delle due coppie (donatore-Maria, donatrice-San Giovanni).\nLa gamma cromatica utilizzata \u00e9 volutamente ristretta, interamente incentrata su diversi toni del grigio, del blu e del rosso. Nelle architetture e nelle vesti dei personaggi il blu ed il rosso sono impiegati in termini oppositivi secondo precise simmetrie la cui interpretazione rimane alquanto criptica.\nL'impronta di Brunelleschi.\nLuciano Berti suppose che nel disegno della complessa struttura architettonica, se non addirittura nella stesura pittorica, mise mano anche Filippo Brunelleschi, amico del pittore. Altri tendono a riconoscere nella cappella Barbadori realizzata dall'architetto fiorentino nella chiesa di Santa Felicita in Firenze il modello reale al quale Masaccio deve aver guardato. In ogni caso \u00e8 verosimile che Masaccio si fosse avvalso di una consulenza specialistica per l'ardita prospettiva spaziale dell'affresco.\nRispetto alle opere immediatamente precedenti di Masaccio, di chiara ispirazione donatelliana, la \"Trinit\u00e0\" segna una trasformazione dell'artista verso lo stile brunelleschiano. Le paraste corinzie e gli archi a tutto sesto sono identici a quelli delle architetture brunelleschiane, mentre inconsueto \u00e8 l'uso della volta a botte a cassettoni. Brunelleschi, a differenza di Leon Battista Alberti, era interessato a una convincente illusione di profondit\u00e0 spaziale, legata per\u00f2 ad aspetti di simbolismo geometrico, in cui la perfezione delle forme pure era metafora dell'armonia divina e della sua Creazione. La volta infatti conduce lo sguardo in profondit\u00e0 e fa cadere l'occhio sul nodo del dipinto, rappresentato dal punto di unione della Trinit\u00e0 divina. Tali linee possono essere viste anche come un'irradiazione verso l'esterno della Gloria divina.\nInterpretazione.\nL'opera \u00e8 ricca di significati iconografici e teologici che Masaccio deve aver dettagliatamente discusso con il committente: sul loro senso gli studiosi si sono lungamente interrogati senza tuttavia giungere a pareri uniformi. Sicuramente l'opera contiene significati complessi e sovrapposti, senza una singola interpretazione che possa escludere le altre.\nInnanzitutto non \u00e8 chiaro cosa simboleggi lo spazio sotto la volta a botte: se una cappella, una tomba, la cappella del Golgota, il tabernacolo di Davide o l'anticamera del Paradiso.\nDio Padre si erge a piedi nudi su una piattaforma che \u00e8 stata alternativamente interpretata come una tomba o l'Arca dell'Alleanza o una semplice tavola sorretta da mensole.\nL'evidenza sembra suggerire semplicemente una combinazione tra un monumento funebre e una rappresentazione della Trinit\u00e0. Il dipinto pu\u00f2 quindi essere letto verticalmente, dal basso verso l'alto, come ascensione verso la salvezza eterna: in primo piano il sarcofago con scheletro, che ricorda la transitoriet\u00e0 della vita terrena, poi le due figure inginocchiate che pregano (la dimensione umana), poi la Madonna e San Giovanni nel ruolo di santi intercessori, poi ancora la Passione di Ges\u00f9, promessa di salvezza, ed infine la gloria del Padre.\nUn'ipotesi avanzata (seguendo la testimonianza del Vasari) \u00e8 che il dipinto funzionasse come pala d'altare al quale era stato accostato un altare per le funzioni religiose in memoria dei defunti: Dio Padre che presenta il figlio crocefisso sarebbe allora un'immagine che simboleggia il sacrificio eucaristico che si compie sull'altare.\nUn'altra ipotesi verosimile \u00e8 anche che si tratti di un memoriale funerario, vale a dire un'immagine destinata a suscitare la meditazione sulla salvezza eterna di chi visitava la chiesa, assieme al ricordo delle persone defunte.\nIl sarcofago potrebbe anche far pensare ad un'adesione alla tradizionale raffigurazione di un teschio ai piedi della croce innalzata sul Golgota (ove una leggenda vuole siano interrati i resti mortali di Adamo). Non si spiega tuttavia, in questo modo, il motivo per il quale vi \u00e8 raffigurato un sarcofago sul quale giace uno scheletro ed il senso del monito che ricorda l'ineluttabilit\u00e0 dell'ora della morte.\nTrattandosi di una rappresentazione in una chiesa domenicana \u00e8 da sottolineare l'interpretazione della scena che vede in essa l'affermazione della Resurrezione come unica risposta alla morte: il Cristo morto \u00e8 anche risorto, e anche la nostra morte avr\u00e0 uguale soluzione."}
{"id": "1290755", "revid": "1543377", "url": "https://it.wikipedia.org/wiki?curid=1290755", "title": "Norges Fotballforbund", "text": "La Norges Fotballforbund, nota anche con la sigla NFF, \u00e8 l'organo di gestione e controllo del calcio in Norvegia. Ha sede ad Oslo. Organizza il campionato di massima divisione norvegese, l'Eliteserien, e controlla la Nazionale norvegese maschile e femminile. La federazione assegna anche il \"Gullklokka\", riconoscimento riservato a quei calciatori che raggiungono la 25\u00aa presenza in Nazionale.\nLa NFF \u00e8 affiliata alla FIFA dal 1908 e alla UEFA, confederazione alle cui competizioni partecipano le squadre di club e la Nazionale norvegese, dal 1954. Attualmente, Yngve Hall\u00e9n ne \u00e8 presidente.\nStoria.\nLa federazione norvegese fu fondata nel 1902 da alcuni rappresentanti delle squadre del Lyn Oslo, del Grane Nordstrand e dello Spring. Nel 1908, la NFF si affili\u00f2 alla FIFA e la Nazionale disput\u00f2 il suo primo incontro, in cui fu sconfitta per 11-3 dalla . Nel 1954, con la costituzione della UEFA, la federazione norvegese ne entr\u00f2 a far parte.\nCircuiti sportivi.\nEsistono 20 associazioni regionali che dipendono dalla NFF:\nCollegamenti esterni.\n "}
{"id": "1290758", "revid": "1652134", "url": "https://it.wikipedia.org/wiki?curid=1290758", "title": "Madame de La Fayette", "text": "\u00c8 l'autrice de \"La principessa di Cl\u00e8ves\", il primo romanzo storico francese e uno dei primi romanzi della letteratura.\nBiografia.\nMarie Madeleine de La Fayette, dal cognome del marito (Fran\u00e7ois Motier, conte di La Fayette), nacque a Parigi da una famiglia della piccola nobilt\u00e0 francese, prima di tre sorelle.\nNel 1650 sua madre, rimasta vedova, si rispos\u00f2 con Renaud de S\u00e9vign\u00e9, zio della letterata Marie de S\u00e9vign\u00e9, con la quale strinse una forte e duratura amicizia destinata ad appassionarla all'arte della scrittura. Il patrigno, coinvolto nella Fronda, fu esiliato nel 1652. Marie-Madeleine segu\u00ec il patrigno nel suo esilio e ritorn\u00f2 a Parigi solo per il matrimonio con Fran\u00e7ois Motier, conte di La Fayette. Dalla loro unione, un matrimonio di interesse tra una ricca ereditiera e un nobile spiantato, diciotto anni pi\u00f9 vecchio di lei, nacquero due figli. Per i primi anni i due vissero insieme in campagna. Successivamente Marie-Madeleine torn\u00f2 a Parigi e, divenuta dama di corte di Enrichetta d\u2019Inghilterra, visse separata da suo marito, anche se mantenne sempre con lui dei rapporti di amicizia e continu\u00f2 ad aiutarlo ogni volta che fu possibile, fino alla morte di lui, avvenuta il 26 giugno 1683.\nAttraverso la cugina Marie, conobbe Fran\u00e7ois de La Rochefoucauld, al quale rimase legata per tutta la vita da un'affettuosa amicizia e da un'ancor pi\u00f9 intensa complicit\u00e0 intellettuale. In compagnia dello scrittore frequent\u00f2 tutti i salotti culturali di Parigi, confrontandosi con i maggiori intellettuali dell'epoca, come Jean Racine e Nicolas Boileau.\nDelle numerose opere di Madame de La Fayette - spesso firmate con pseudonimi, in quanto era considerato sconveniente per una donna del suo rango esercitare l'arte della scrittura - la pi\u00f9 importante \u00e8 certamente il romanzo \"La principessa di Cl\u00e8ves\", dato alle stampe nel 1678. Tale romanzo \u00e8 considerato da molti critici, Voltaire compreso, come il capostipite dei moderni romanzi d'analisi e psicologici francesi.\nAccompagnato da una grande risonanza (su \u00abLe Mercure galant\u00bb si apr\u00ec un dibattito con i lettori riguardo all'opportunit\u00e0 della confessione che la protagonista fa al marito del suo amore per il duca di Nemours), il romanzo ottenne un successo al quale non fu estranea l'abitudine a dibattere temi amorosi che i salotti delle Preziose avevano creato. La scelta finale della protagonista, rimasta vedova, di rifiutare il matrimonio con Nemours e di vivere \"\u00abchez elle\u00bb\", poco compresa allora e meno ancora oggi, \u00e8 una chiara conseguenza della condivisione da parte di Madame de La Fayette degli ideali delle Preziose e non pu\u00f2 essere spiegata correttamente se non si tiene conto della sua appartenenza a questo gruppo e di quanto non solo la scrittura, ma anche il modo di pensare e di agire, di Madeleine de Scud\u00e9ry avessero influenzato i romanzi di La Fayette. \"La principessa di Cl\u00e8ves\" non \u00e8 quindi l'isolato capolavoro della donna a cui viene riconosciuto dalla critica di aver dato origine al romanzo psicologico moderno, ma il frutto maturo di una tradizione femminile, che proprio nel romanzo ha trovato la forma ideale di espressione.\nNegli anni seguenti furono scritte le \"M\u00e9moires de la Cour de France pour les ann\u00e9es 1688 e 1689\", pubblicate per\u00f2 dopo la morte della scrittrice, avvenuta a Parigi nel 1693.\nTra le altre opere narrative e memorie della Corte di Francia, \u00e8 degna di nota la \"Storia di Enrichetta di Inghilterra\", scritta insieme alla stessa Enrichetta Anna Stuart e stampata postuma nel 1720."}
{"id": "1290760", "revid": "436907", "url": "https://it.wikipedia.org/wiki?curid=1290760", "title": "Harder to Breathe", "text": "Harder to Breathe \u00e8 un singolo del gruppo musicale statunitense Maroon 5, pubblicato il 22 maggio 2002 come primo estratto dal primo album in studio \"Songs About Jane\".\nDescrizione.\nSecondo un'intervista giornalistica, la canzone descrive la loro frustrazione con la loro etichetta musicale nel fare l'album. Il gruppo pensava di avere abbastanza materiale per realizzarlo, ma quando l'etichetta disse loro di scrivere altri brani, il frontman Adam Levine scrisse questa canzone in questo periodo di frustrazione e di pressione.\nVideo musicale.\nIl videoclip del brano \u00e8 stato diretto da Marc Webb, che ha poi collaborato con il gruppo per il video di \"Goodnight, Goodnight\". Il video ha debuttato il 19 agosto 2002 ed \u00e8 incentrato sui Maroon 5 che suonano in una casa/fabbrica fiocamente illuminata. Durante tutto il corso del video, vengono mostrati cose come freccette su un tabellone per freccette, candele, quadri, e anche i membri della band che appaiono e scompaiono. Verso la fine del video, si vede Adam Levine che cammina lungo un corridoio stretto trascinando una chitarra. Sui muri ci sono quadri che appaiono e scompaiono. Quando raggiunge la fine del corridoio, si trova faccia a faccia con un muro e poi lancia indietro la sua chitarra e poi batte contro il muro. La camera poi si sposta velocemente su una scena della band che suona e le luci baluginano improvvisamente su subito."}
{"id": "1290768", "revid": "857138", "url": "https://it.wikipedia.org/wiki?curid=1290768", "title": "Rosenborg", "text": ""}
{"id": "1290770", "revid": "767487", "url": "https://it.wikipedia.org/wiki?curid=1290770", "title": "Le march\u00e9 du couple", "text": "Le march\u00e9 du couple \u00e8 un film documentario sull'amore del 1990, diretto da Alain d'Aix, Louis Fraser e Morgane Lalibert\u00e9, prodotto da Nathalie Barton, Guy Bergeron, Doris Girard e Monique L\u00e9tourneau a cura di \"InformAction Films Inc.\" e \"National Film Board of Canada (NFB)\".\nTrama.\nJuliette, una giornalista sta realizzando una serie di articoli sui rapporti d'amore. Tristan un amico e compagno di bevute della giornalista, decide di realizzare un gioco da tavolo basato sui rapporti sentimentali, una specie di \"Monopoly\" dell'amore per le coppie. Insieme collaborano intervistando uomini, donne, coppie, agenzie d'incontri, titolari di negozi per sposi e baristi. Alla fine il gioco prende il via."}
{"id": "1290774", "revid": "2039709", "url": "https://it.wikipedia.org/wiki?curid=1290774", "title": "Splendid (traghetto)", "text": "Splendid \u00e8 un traghetto della societ\u00e0 marittima Grandi Navi Veloci, costruita nel 1993 nei cantieri Nuovi Cantieri Apuania.\nLa nave dispone di arredi e servizi simili a quelli delle navi da crociera.\nIl traghetto \u00e8 stato oggetto nel 1996 di lavori di allungamento presso la Fincantieri di Palermo, dove \u00e8 stato allungato di ben 26 metri aumentando sensibilmente le sue capacit\u00e0 di trasporto merci e passeggeri.\nOggi con una stazza lorda di quasi 40.000 tonnellate e una capacit\u00e0 di 2000 passeggeri, pu\u00f2 trasportare pi\u00f9 di 1.000 autovetture o 2.300 metri lineari di carico merci, dispone di 473 cabine, ristorante \"\u00e0 la carte\", bar, un negozio, un cinema, idromassaggio e sala giochi.\nServizio.\nLa nave, viene di solito utilizzata, sulle rotte Civitavecchia-Termini Imerese, Civitavecchia-Palermo-Tunisi e Genova-Barcellona-Tangeri Il 10 dicembre 2019 la nave \u00e8 entrata in bacino a Genova per l\u2019applicazione dei decarbonicatori al fumaiolo.\nLa nave dopo essere ritornata a servire passeggeri, \u00e8 andata sulla Genova-Tunisi, la Genova-Palermo e poi definitivamente, sulla Civitavecchia-Palermo.Dopo che GNV Allegra \u00e8 stata scelta come terza nave quarantena, al porto di Lampedusa, Splendid \u00e8 entrata sulla Olbia-Genova anche se per pochissimo tempo in sostituzione di GNV Allegra. A settembre entr\u00f2 in servizio sulla Genova - Tunisi, infine nel 2021 diventa nave-quarantena nel porto di Trapani. A giugno 2021 entrer\u00e0 su una nuova linea di Grandi Navi Veloci, la Civitavecchia - Olbia.\nConversione in nave ospedale durante la pandemia di COVID-19.\nL'11 marzo, per fronteggiare la mancanza di posti letto negli ospedali dell'Italia settentrionale a causa del rapido avanzamento della pandemia, i vertici GNV hanno proposto la conversione di una o pi\u00f9 \"cruise-ferry\" in nave ospedale. Tale proposta \u00e8 stata da subito concordata con il sindaco di Genova Marco Bucci, con il presidente della regione Liguria Giovanni Toti e con i vertici del RINA.\nLa prima nave messa a disposizione al prezzo simbolico di 1\u20ac \u00e8 stata proprio lo \"Splendid\" che rimarr\u00e0 ormeggiata al Terminale traghetti di Genova. La conversione, con l'obiettivo di ottenere 400 posti letto, \u00e8 avvenuta in tempi rapidissimi (meno di una settimana ) grazie a una cordata di solidariet\u00e0 di diverse imprese che col loro lavoro hanno portato ad avere, al 19 marzo, la sostituzione della moquette con pavimentazione in linoleum sanitario, 25 cabine singole ad uso esclusivo per i pazienti, tutte configurate ora con aerazione esterna totalmente indipendente, dei necessari accorgimenti sanitari, bagno privato e dotate di televisione e di connessione Internet. Inoltre l'ampio garage potr\u00e0 essere trasformato in unit\u00e0 di rianimazione e di terapia intensiva con l'ausilio di unit\u00e0 modulari. La nave cos\u00ec trasformata \u00e8 diventata operativa il 23 marzo 2020.\nDal 20 Febbraio 2021 al 23 maggio 2021, \u00e8 stata noleggiata dal Ministero dell'interno per essere utilizzata come nave-quarantena nell'ambito dell'emergenza sbarchi in Sicilia"}
{"id": "1290781", "revid": "1451528", "url": "https://it.wikipedia.org/wiki?curid=1290781", "title": "049 (prefisso)", "text": "049 \u00e8 il prefisso telefonico del distretto di Padova, appartenente al compartimento di Venezia.\nIl distretto comprende la parte settentrionale ed orientale della provincia di Padova e alcuni comuni della citt\u00e0 metropolitana di Venezia. Confina con i distretti di Bassano del Grappa (0424) e di Montebelluna (0423) a nord, di Treviso (0422) a nord-est, di Venezia (041) a est, di Adria (0426) a sud-est, di Rovigo (0425) e di Este (0429) a sud e di Vicenza (0444) a ovest.\nAree locali e comuni.\nIl distretto di Padova comprende 74 comuni compresi nelle 6 aree locali di Camposampiero (ex settori di Camposampiero e Piazzola sul Brenta), Cittadella, Conselve (ex settori di Battaglia Terme e Conselve), Padova (ex settori di Campodarsego, Padova, Stra e Villafranca Padovana), Piove di Sacco e Teolo (ex settori di Mestrino e Teolo). I comuni compresi nel distretto sono: Abano Terme, Agna, Albignasego, Anguillara Veneta, Arre, Arzergrande, Bagnoli di Sopra, Battaglia Terme, Borgoricco, Bovolenta, Brugine, Cadoneghe, Campo San Martino, Campodarsego, Campodoro, Campolongo Maggiore (VE), Camposampiero, Candiana, Carmignano di Brenta, Cartura, Casalserugo, Cervarese Santa Croce, Cittadella, Codevigo, Conselve, Correzzola, Curtarolo, Due Carrare, Fontaniva, Galliera Veneta, Galzignano Terme, Gazzo, Grantorto, Legnaro, Limena, Loreggia, Maser\u00e0 di Padova, Massanzago, Mestrino, Montegrotto Terme, Noventa Padovana, Padova, Piazzola sul Brenta, Piombino Dese, Piove di Sacco, Polverara, Ponte San Nicol\u00f2, Pontelongo, Rovolon, Rubano, Saccolongo, San Giorgio delle Pertiche, San Giorgio in Bosco, San Martino di Lupari, San Pietro in Gu, Santa Giustina in Colle, Sant'Angelo di Piove di Sacco, Saonara, Selvazzano Dentro, Stra (VE), Teolo, Terrassa Padovana, Tombolo, Torreglia, Trebaseleghe, Tribano, Veggiano, Vigodarzere, Vigonovo (VE), Vigonza, Villa del Conte, Villafranca Padovana, Villanova di Camposampiero e Vo' ."}
{"id": "1290791", "revid": "2036605", "url": "https://it.wikipedia.org/wiki?curid=1290791", "title": "Atti di Andrea", "text": "Gli Atti di Andrea sono un testo cristiano in greco composto tra il 150 e il 200, che narrano le gesta e la predicazione di Andrea apostolo. Andato perduto nella sua integrit\u00e0 se ne sono conservati solo frammenti in greco e un riassunto di Gregorio di Tours in latino (\"Liber miraculorum beati Andreae apostoli\") del VI secolo.\nAlla fine del IV secolo non rientrarono nel canone biblico e pertanto, dal punto di vista religioso, sono considerati apocrifi del Nuovo Testamento.\nContenuto e uso.\nIl testo descrive predicazione e miracoli dell'apostolo in Acaia (Grecia). Andrea convince Maximilla, sposa del governatore romano dell'Acaia Aegates, a vivere in continenza. Imprigionato e condannato, Andrea \u00e8 crocifisso a Patrasso e per tre giorni e tre notti predica al popolo. Dopo la morte dell'apostolo Aegates sconvolto dal rimorso si suicida.\nEusebio afferma che fossero apocrifi. Secondo la testimonianza di Epifanio di Salamina (IV secolo), gli \"Atti\" erano utilizzati da Encratiti, Apostolici e Origenisti. Successivamente e fino al IX secolo si diffusero in tutto il mondo cristiano, dall'Africa e dal Vicino Oriente, fino all'Asia Minore, alla Grecia, all'Italia e alla Spagna; riscossero particolare successo tra i gruppi cristiani che avevano a cuore le tematiche del dualismo e dell'ascetismo, come Manichei e Priscillianisti.\nSebbene fosse condannato dal \"Decretum Gelasianum\", gli \"Atti di Andrea\" continuarono a riscuotere successo, sebbene circolassero sempre pi\u00f9 sotto forma epitomata o incompleta, in Occidente fino al VI secolo, in Oriente fino al IX secolo.\nDatazione e relazione con altri testi.\nLa composizione degli \"Atti di Andrea\" \u00e8 collocata dagli studiosi tra il 150 e il 200, con una preferenza per la prima data. Il \"Salterio manicheo\" contiene riferimenti ad eventi narrati negli \"Atti\", per cui la composizione di questi ultimi non pu\u00f2 essere successiva al III secolo, ma diverse caratteristiche del testo fanno propendere per la met\u00e0 del II secolo: la sua cristologia peculiare, che \u00e8 eterodossa senza segni di alcuna polemica; la mancanza di menzioni del Ges\u00f9 biblico e di quello storico; la distanza dalle strutture ecclesiastiche entrate in voga successivamente.\nPer genere letterario, teologia, struttura e periodo di composizione, gli \"Atti di Andrea\" sono vicini agli \"Atti di Giovanni\".\nAutore.\nLo scrittore del IX secolo Fozio identifica (\"Codex\" 114) l'autore in un certo Leucio Carino discepolo dell'apostolo Giovanni, che avrebbe composto anche altri atti apocrifi, compresi nel cosiddetto \"ciclo leuciano\": \"Atti di Pietro\", \"Atti di Giovanni\", \"Atti di Andrea\", \"Atti di Tommaso\", e \"Atti di Paolo\"."}
{"id": "1290792", "revid": "75435", "url": "https://it.wikipedia.org/wiki?curid=1290792", "title": "Apocrifo del Nuovo Testamento", "text": ""}
{"id": "1290799", "revid": "767487", "url": "https://it.wikipedia.org/wiki?curid=1290799", "title": "Fastway (album)", "text": "Fastway \u00e8 il primo album in studio dei Fastway pubblicato nel 1983 per l'Etichetta discografica CBS Records."}
{"id": "1290806", "revid": "484362", "url": "https://it.wikipedia.org/wiki?curid=1290806", "title": "Macalla (citt\u00e0)", "text": "La tradizione antica lega Macalla (Makalla) alle vicende di Filottete in Italia meridionale. La localit\u00e0 risulta per\u00f2 di difficile identificazione e, sulla base della divergente documentazione letteraria, si tende a collocarla genericamente in ambito crotoniate a nord del fiume Neto ed a sud dell'area di Cir\u00f2-Punta Alice.\nStoria.\nSecondo le pi\u00f9 recenti valutazioni archeologiche, Macalla viene identificata con il centro abitato dell'et\u00e0 del Ferro posto in localit\u00e0 Murgie di Strongoli, un sito che dopo una sporadica frequentazione neolitica torna ad essere occupato ininterrottamente sino ad et\u00e0 ellenistica. Sul pianoro del Murge \u00e8 attivo in et\u00e0 arcaica un santuario che restituisce materiali greci tra cui spicca per antichit\u00e0 una testina fittile sub-dedalica di VII sec. a.c., cui si aggiunger\u00e0 entro la f\u00ecne del VI sec. a. C. un altro santuario presso Casa Murgie probabilmente dedicato ad culto acquatico legato a una divinit\u00e0 femrninile. \nAll'inizio del IV sec. a.C. un radicale cambiamento modifica il quadro topografico delle Murgie: l'occupazione del territorio da parte dei Brettii, con la realizzazione di un sistema di triplice fortificazione, scoperte a partire dal 1983 ed emergenti dal folto della vegetazione in vari punti dell'altoplano.\nNel corso del IV sec. a.C. sulle Murgie si riscontrano le tracce di una intensa occupazione caratterizzata dall'abbandono del modello per nuclei sparsi e dall'attuazione di un impianto regolare. Il sito per\u00f2 subisce un progressivo decadimento in favore del vicino centro di Petelia, un abitato gerarchicamente superiore localizzato in un punto che offriva migliori condizioni di difesa passiva, Il III sec. a.C. rappresenta per le Murg\u00ede l'ultima fase di occupazione, venendo abbandonato in seguito ad un evento traumatico, coincidente probabilmente con l'occupazione romana della Calabria, la sconfitta dei Brettii.\nIl mito.\nNell'Iliade si narra che Filottete, figlio di Peante signore di Melibea in Tessaglia e di Demonassa, prima di partire per la guerra di Troia, ricevette dal suo amico Ercole in procinto di morire, l'arco e le frecce che egli aveva intinte nel sangue dell'Idra. Fatto scalo a T\u00e8nedo, egli fu morso al piede da un serpente d'acqua (alcuni dicono sia stato colpito dalle sue stesse frecce), la qual cosa gli produsse una ferita che emanava un fetore nauseante, tale da indurre i compagni ad abbandonarlo nell'isola di Lemno. Nel campo greco Agamennone ascolt\u00f2 il responso dell'indovino Calcante, il quale profetizz\u00f2 che i greci non avrebbero mai vinto i troiani senza l'aiuto dell'arco e delle frecce di Ercole. La guerra si dimostrava pi\u00f9 difficile del previsto e senza l'intervento di Filottete la citt\u00e0 non si sarebbe potuta espugnare. \nFinita la guerra di Troia, Filottete fu tra coloro che, finita la guerra, tornarono felicemente in patria, come narrato da Nestore nell\u2019\"Odissea\". Secondo leggende posteriori, invece, fu scacciato dalla patria in seguito ad un'insurrezione e, venuto nel Bruzzio (regione di Crotone), vi fond\u00f2 Krimisa, Petelia, Makalla e Chone. Prima di morire consacr\u00f2 il suo arco e le sue frecce ad Apollo, facendo costruire un tempio a Cir\u00f2 Marina, l'antica Krimisa. Per Licofrone (927-928) Makalla avrebbe ospitato il sepolcro e un tempio di Filottete.\nLa citt\u00e0 di Makalla avrebbe preso il nome dal medico Macaone che guar\u00ec Filottete dalle ferite riportate durante la guerra di Troia; per riconoscenza Filottete gli avrebbe dedicato la citt\u00e0.\nSecondo lo Pseudo Aristotele Makalla era da ubicarsi \"tes Krotoniatidos\" alla distanza distava 120 stadi da Crotone. L'identificazione di Makalla con l'insediamento delle Murgie appare soprattutto convincente sul piano topografico in quanto i 120 stadi ben corrispondono ai 21-22 km che separano Crotone dalla collina delle Murgie."}
{"id": "1290807", "revid": "49022", "url": "https://it.wikipedia.org/wiki?curid=1290807", "title": "Maresciallo Radetzky", "text": ""}
{"id": "1290811", "revid": "49022", "url": "https://it.wikipedia.org/wiki?curid=1290811", "title": "Geognosia", "text": ""}
{"id": "1290812", "revid": "15756", "url": "https://it.wikipedia.org/wiki?curid=1290812", "title": "Guan dao", "text": "La Lama di Gu\u0101n () \u00e8 un'arma inastata cinese equivalente al falcione in uso alle forze di fanteria dell'Europa medievale. \u00c8 composto da una massiccia lama monofilare, con dorso dalla linea frastagliata, inastata su di un'impugnatura lignea o ferrea di circa 1,5 m.\nIl \"guan dao\" \u00e8 oggi utilizzato in diverse arti marziali cinesi: per esempio lo si trova sia nello stile shaolinquan sia nel taijiquan. La caratteristica principale dell'arma sono gli attacchi circolari, che sfruttano la lunghezza dell'arma e la rotondit\u00e0 della lama.\nNome.\nIl nome dell'arma si compone di due ideogrammi:\nQuesta arma \u00e8 conosciuta anche con il nome pi\u00f9 generico di Grande Lama oppure grande lama delle primavere e degli autunni (), o anche Lama (a forma) di luna crescente del Drago Verde ().\nStoria.\nIl \"Guandao\" \u00e8 in realt\u00e0 era conosciuta come \"Lama (a forma) di luna crescente del Drago Verde\" (\"Qing Long Yan Yue Dao\" -). Sebbene il Romanzo dei Tre Regni ne descriva l'uso nel periodo che va dal 169 al 280 da parte di Guan Yu (162-219), i documenti storici ne riscontrano l'esistenza solo a partire dall'epoca della Dinastia Song. Ci\u00f2 non \u00e8 strano se si pensa che il Romanzo dei Tre Regni \u00e8 stato scritto durante la Dinastia Ming.\nIl nome Q\u012bngl\u00f3ng Y\u01cenyu\u00e8d\u0101o \u00e8 citato:\nQuesti sono tutti importanti trattati militari rispettivamente scritti in epoca dei Song, dei Ming e dei Qing.\nL'utilit\u00e0 marziale di questa arma \u00e8 difficile da valutare, perch\u00e9 il suo maneggio era richiesto per poter superare gli esami imperiali militari. Durante la Dinastia Qing si facevano tre prove: tiro con l'arco, sollevamento pesi e danza con la Grande Lama (Dadao). Ognuna di queste prove serviva a determinare il livello nei gradi imperiali. Per quanto riguarda il Dadao sono riportati tre pesi: \u4e00\u767e\u4e8c\u5341\u65a4 y\u012bb\u01cei'\u00e8rsh\u00edj\u012bn (60 kg)\u3001\u4e00\u767e\u65a4 y\u012bb\u01ceij\u012bn (50 kg)\u3001\u516b\u5341\u65a4 b\u0101sh\u00edj\u012bn (40 kg).\nNel museo di Shanhaiguan \u00e8 conservata una Dadao,del peso di 83 chili.\nNella letteratura cinese.\nSecondo il Romanzo dei Tre Regni, Guan Yu forgi\u00f2 personalmente la sua \"Lama (a forma) di luna crescente del Drago Verde\" ed in seguito si distinse per l'uso in battaglia della stessa. Nel romanzo \u00e8 descritta come una \"mostruosit\u00e0\" del peso di oltre 40 kg e proprio questo peso fa supporre che anche l'asta fosse di metallo, proprio come \u00e8 riscontrabile nei Guandao che servivano negli esami imperiali.\nGuan Yu \u00e8 un personaggio realmente esistito, che assieme ad altri personaggi storici della sua epoca \u00e8 divenuto protagonista di una saga di racconti epico-cavallereschi che sono stati riuniti nel famoso Romanzo dei Tre Regni. In seguito alla fama aggiunta dal successo del romanzo \u00e8 assurto al ruolo di divinit\u00e0 in qualit\u00e0 di dio della guerra e di dio dei funzionari pubblici.\nLa storiografia cinese ha approfonditamente studiato la biografia di questo personaggio. Tao Hongjing (\u9676\u5f18\u666f; 456-536 AD) documenta nel Gujin Daojianlu () che Guan Yu forgi\u00f2 una coppia di sciabole utilizzando il ferro che egli stesso ha raccolto dal monte Wudu (). Si pensa che questo racconto abbia ispirato la storia di Guan Yu che avrebbe creato la propria arma, ma allo stesso tempo ci\u00f2 indica che molto probabilmente egli non utilizz\u00f2 un'arma con un lungo manico.\nUn altro romanzo epico/cavalleresco dell'epoca Ming descrive un personaggio, tra l'altro anch'egli con il cognome Guan, che utilizza il Dadao. Lo Shuihu zhuan infatti presenta Guan Sheng () che ha come arma preferita la Grande Lama, che ne \u00e8 anche il soprannome.\nDescrizione.\nSecondo la \"Enciclopedia delle Arti Marziali Cinesi\" il Dadao si compone delle seguenti parti principali:\nIl Dadao utilizzato nelle moderne attivit\u00e0 sportive ha una lunghezza complessiva variabile di circa 165/200 cm.\nNei modelli antichi, la testa di mazza era spesso sostituita da un calzuolo vero e proprio, atto a colpire di punta l'avversario rovesciando la presa sull'arma. Come in quasi tutte le armi cinesi, sia la lama che il puntale possono essere dotati di anelli che hanno lo scopo di confondere l'avversario con il loro movimento e il rumore.\nParti della Lama.\n\"la lama\" () possiede a sua volta queste parti distinte:\nSul \"dorso\" \u00e8 fissata una \"nappa\" ()\nParti dell'impugnatura.\nL\"impugnatura\" a sua volta possiede:\nGuandao e Naginata.\nIl \"Guan dao\" \u00e8 per certi versi simile al \"naginata\" giapponese, poich\u00e9 anche l'arma nipponica rassomiglia fortemente il falcione inastato occidentale e pare sia stata sviluppata proprio partendo dall'archetipo della famosa arma inastata cinese. Caratteristica tipica del \"naginata\" era ed \u00e8 per\u00f2 l'utenza principalmente femminile: arma di notevoli dimensioni ma peso contenuto, il lungo falcione giapponese poteva infatti permettere alla \"donna del guerriero\" (\"buke\") di affrontare un avversario pi\u00f9 grosso e pi\u00f9 forte tenendolo ad una buona distanza onde vanificarne la superiorit\u00e0 fisica e risolvere lo scontro basandolo unicamente sull'abilit\u00e0 nel maneggio dell'arma. Il \"guan dao\" invece, come il falcione occidentale, era arma pesante e potente, destinata a soldati impegnati ad affrontare cavalieri massicciamente corazzati, per cui \u00e8 pi\u00f9 probabile che dal \"Guan dao\" sia invece derivato prima il Bisent\u014d, il quale sarebbe a propria volta il precursore della \"naginata.\""}
{"id": "1290813", "revid": "22475", "url": "https://it.wikipedia.org/wiki?curid=1290813", "title": "Rete tranviaria extraurbana di Brescia", "text": "La rete tranviaria extraurbana di Brescia era l'insieme delle linee tranviarie interurbane che tra gli anni ottanta del XIX secolo e gli anni cinquanta del XX hanno collegato il capoluogo con i principali centri periferici della provincia, e che ebbero una gestione comune all'interno della medesima societ\u00e0 concessionaria.\nStruttura della rete.\nEssa era composta da quelle tranvie che, nel corso del settantennio, furono esercite in successione dalla Tramways \u00e0 Vapeur de la Province de Brescia, dalla Societ\u00e0 Elettrica Bresciana e dalla Tramvie Elettriche Bresciane:\nErano linee a binario singolo, armate di rotaie vignoles con scartamento ordinario tranviario italiano da 1445 mm, esercite con tram a vapore. A seguito del passaggio di gestione alla SEB le linee furono progressivamente elettrificate a corrente continua da 1200 volt.\nVi furono ipotesi per la costruzione della tranvia Brescia-Quinzano d'Oglio e di una tranvia elettrica per Nave, Caino e Ponte Caffaro, ma non furono mai concretizzate.\nNel territorio della provincia di Brescia furono presenti anche altre linee tranviarie il cui esercizio fu svolto da societ\u00e0 differenti:\nA Soncino e Ostiano, le linee che vi facevano capolinea erano raccordate con le tranvie per Bergamo, Lodi e Cremona, permettendo il trasporto cumulativo di merci su lunga distanza.\nStoria.\nNascita e sviluppo.\nVerso la fine degli anni settanta del XIX secolo, alla Deputazione provinciale furono sottoposte diverse domande relative alla costruzione di linee tranviarie che collegassero Brescia a diverse realt\u00e0 della provincia, principalmente la Val Sabbia, la Valcamonica e l'area della Bassa padana.\nTra il 9 e il 10 ottobre 1878, il Consiglio provinciale deliber\u00f2 il \"Capitolato Generale per la concessione di Guidovie lungo le strade della Provincia di Brescia\", fondamentale documento per la costituzione di concessioni tranviarie nel territorio della provincia. In esso si stabilivano gli obblighi della provincia alla manutenzione delle strade percorse dal tram, mentre i restanti obblighi di costruzione ed esercizio delle linee sarebbero spettati ai concessionari.\nL'amministrazione provinciale non volle concedere sussidi per la costruzione di linee tranviarie. Per questo motivo, nel corso del 1879 furono accettate solamente le proposte di due concessionari, i quali godevano di particolare prestigio presso la deputazione per i loro molteplici impegni tra le imprese industriali della regione:\nIl 3 dicembre 1880 Corti gir\u00f2 il suo pacchetto di concessioni ad una societ\u00e0 belga con sede a Bruxelles, la Compagnie Generale des Chemins de fer secondaires, la quale nei due anni successivi costru\u00ec ed avvio l'esercizio della tranvia Brescia-Orzinuovi-Ponte Oglio, della Brescia-Vobarno e della Brescia-Gardone Val Trompia. Nel 1882, la societ\u00e0 belga costitu\u00ec una societ\u00e0 anonima preposta alla costruzione e all'esercizio delle linee della provincia di Brescia: la Tramways \u00e0 Vapeur de la Province de Brescia.\nAnche Horvath, impossibilitato ad onorare personalmente gli impegni, dovette cedere la propria concessione ad un'altra societ\u00e0 belga: la \"Soci\u00e9t\u00e9 Anonyme d'Entreprise Generale de Travaux\". Questa societ\u00e0 ottenne dalla Deputazione provinciale di Mantova anche la concessione della Castiglione delle Stiviere-Mantova e della Mantova-Ostiglia. Per questo motivo la linea tranviaria fu gestita in modo omogeneo all'interno della cosiddetta tranvia Brescia-Mantova-Ostiglia.\nTutte le linee furono progettate e costruite a singolo binario. Questo fu posto sul lato destro o sinistro della carreggiata in modo da occupare al massimo 2,5 metri della stessa, lasciando a disposizione del traffico restante almeno 4,5 metri. Lo scartamento utilizzato fu quello standard tranviario italiano da 1445 mm, mentre la trazione fu quella a vapore. La velocit\u00e0 ufficiale massima sulle strade extraurbane fu di 18\u00a0km/h, mentre nelle tratte all'interno dei paesi il tram era obbligato a viaggiare a passo d'uomo. In realt\u00e0, vi sono testimonianze che dimostrano lo scarso rispetto di questi limiti con locomotive a vapore che toccavano i 30\u00a0km/h.\nL'esigenza della deputazione provinciale di passare alla trazione elettrica spinse la \"Tramways \u00e0 Vapeur\" a trasferire tutte le concessioni alla Societ\u00e0 Elettrica Bresciana, che nel frattempo aveva costruito la Brescia-Cellatica-Gussago. Il passaggio avvenne nella serata del 1\u00ba maggio 1907. Negli anni immediatamente precedenti la Prima guerra mondiale, la SEB procedette alla elettrificazione delle nuove linee tranviarie ottenute in concessione, tranne quella per Soncino, e costru\u00ec la Brescia-Pavone-Ostiano, inaugurata nel 1914.\nAlla conclusione della guerra, la SEB decise di separare il comparto tranviario da quello elettrico. Il 14 ottobre 1920 nacque la Societ\u00e0 Anonima Tramvie Elettriche Bresciane (TEB) di cui principale azionista era la SEB. La Deputazione provinciale accett\u00f2 il passaggio delle concessioni solamente il 10 ottobre 1922 a condizione che la SEB si impegnasse a rispettare alcuni oneri, tra cui l'elettrificazione della Brescia-Soncino. Quest'ultimo progetto sar\u00e0 concluso, per\u00f2, dalla TEB, in virt\u00f9 di un nuovo accordo stipulato il 29 aprile 1924 fra la SEB e la Reale Commissione Straordinaria della Provincia, che in quel periodo amministrava la provincia.\nDeclino e smantellamento della rete.\nLa rete interurbana fu progressivamente smantellata a partire dagli anni trenta del XX secolo sia per la politica del regime fascista di privilegiare il trasporto automobilistico, sia per le difficolt\u00e0 di manutenzione, ma soprattutto di ammodernamento, di linee costruite a fine Ottocento con criteri che non corrispondevano pi\u00f9 alle esigenze di trasporto di quei tempi.\nA met\u00e0 degli anni venti, la strada provinciale Brescia - Sal\u00f2 era in procinto di entrare nella rete di strade statali gestite dalla Azienda Autonoma Statale della Strada (AASS) all'interno di quella che sarebbe diventata la Strada statale 45 bis Gardesana Occidentale. Le tranvie Brescia-Idro e Brescia-Sal\u00f2-Gargnano, considerate molto redditizie dalla TEB e che occupavano la strada provinciale in questione, erano quindi direttamente coinvolte nel progetto. La politica dell'AASS fu quella di liberare le proprie strade dai binari, per cui la TEB propose la costruzione di un \"marciatram\", che avrebbe separato il percorso del tram dalla carreggiata stradale in maniera definitiva. L'AASS fu disposta ad accettare l'idea del marciatram a condizione che la TEB allargasse a proprie spese la strada per la costruzione della nuova sede tranviaria. La TEB rifiut\u00f2. Di conseguenza, nel 1929 essa elettrific\u00f2 la ferrovia Rezzato-Vobarno dotandola di alimentazione tranviaria a corrente continua da 1200 volt e, nel 1932, instrad\u00f2 i tram della Brescia-Sal\u00f2 sulla sede ferroviaria, facendo loro percorrere il tratto Treponti \u2013 Tormini. La corrispondente sezione tranviaria fu smantellata, liberando la Gardesana Occidentale dalle rotaie.\nTra il 1934 e il 1935 avvenne la sostituzione con autocorse in alcuni tratti periferici considerati non pi\u00f9 economici per un servizio tranviario, come per esempio la Sal\u00f2 \u2013 Gargnano e la Tormini \u2013 Vestone. Nel 1935 nasceva la Societ\u00e0 Italiana Autotrasporti (SIA) che avrebbe gestito per conto della TEB le nuove linee di autobus extraurbani. Nel 1938, l'amministrazione provinciale decise la rimozione dei binari delle linee tranviarie non pi\u00f9 utilizzate.\nNegli anni cinquanta del XX secolo ci fu l'ultima fase relativa alla soppressione delle linee superstiti. La Legge del 2 agosto 1952, n. 1221, fu lo strumento che port\u00f2 alla rapida e completa eliminazione delle reti tranviarie interurbane in tutto il paese. Si procedette alla soppressione del servizio di trasporto e quindi al disarmamento delle linee. Le ultime tranvie soppresse nel bresciano furono, nell'aprile 1954, la Brescia \u2013 Gardone Val Trompia e, nell'estate del medesimo anno, la Brescia \u2013 Sal\u00f2. Nel 1956 furono rimossi gli ultimi binari.\nBibliografia.\nUlteriori approfondimenti:"}
{"id": "1290814", "revid": "729019", "url": "https://it.wikipedia.org/wiki?curid=1290814", "title": "Vito Nunziante", "text": "Attivit\u00e0 militare e politica.\nL'infanzia e l'arruolamento.\nVito Nunziante nacque a Campagna, in provincia di Salerno, il 12 aprile 1775 da una modesta famiglia, quarto figlio di undici fratelli. Fu affidato dal padre Pasquale ad uno zio canonico per essere avviato al sacerdozio, ma nel 1794 fu chiamato, tramite il metodo dell'imbossolamento (praticamente un'estrazione a sorte), a prestare servizio militare, attivit\u00e0 per la quale probabilmente si sentiva pi\u00f9 portato. La sua statura eccezionale, un fisico straordinariamente vigoroso e il suo coraggio ne facevano un soldato di elezione e gli valsero la stima del colonnello Luigi Pignatelli, che comandava il 13\u00ba Reggimento Fanteria di Linea \u201cLucania\u201d al quale era stato assegnato. Fu lo stesso Pignatelli a nominarlo furiere del reggimento e ad ottenere successivamente per lui, anche per il fatto che, avuto l'incarico di catturare i disertori, ne riprese circa duemila in due anni, le spalline di ufficiale, con il grado di alfiere, nel 1797.\nLa partecipazione alle guerre contro i francesi.\nScoppiata la guerra tra il Regno di Napoli e la Repubblica Francese, Nunziante partecip\u00f2 alla prima occupazione di Roma da parte dei napoletani. In seguito alla fuga del re Ferdinando IV di Napoli in Sicilia, avvenuta il 22 dicembre 1798, e allo sbandamento dell'esercito napoletano, riusc\u00ec a formare un reggimento, che denomin\u00f2 \u201cSanta Croce\u201d, con il quale si un\u00ec all'armata sanfedista del cardinale Ruffo. Quest'ultimo rinomin\u00f2 il reggimento come \u201cMontefusco\u201d e lo promosse al grado di colonnello comandante dello stesso. Durante la riconquista del regno partecip\u00f2 all'assedio della fortezza di Capua fino alla resa dei francesi e quindi alla seconda occupazione di Roma.\nFu catturato nel corso dello scontro di Siena, ma riusc\u00ec ad evadere. Venne successivamente confermato dal re nel grado di colonnello e messo a capo del reggimento \u201cSanniti\u201d. Nel 1806, dopo la sconfitta nella battaglia di Campotenese e la conseguente riconquista francese del regno di Napoli, si port\u00f2 in Sicilia dove venne incaricato con il suo reggimento e un piccolo rinforzo di cavalleria di tenere Reggio, unica testa di ponte sul continente ancora in mano ai Borbone. Giunto in zona d'operazioni con l'ordine di tenere con s\u00e9 le navi che l'avevano trasportato, in modo da potersi assicurare una rapida ritirata, dopo aver valutato la situazione, chiese con successo al re di poter rimandare indietro le navi. Consigli\u00f2 inoltre al re di disperdere le masse di popolani o di integrarle nell'esercito.\nNel 1807 venne messo sotto il comando del principe Luigi d'Assia-Philippsthal in una spedizione per la riconquista della parte continentale. La spedizione ebbe la meglio sui francesi a Seminara, dopo di che l'armata si attest\u00f2 davanti a Mileto e, nonostante il Nunziante consigliasse a Philippsthal la ritirata verso Catanzaro, di cui si poteva sfruttare la migliore posizione strategica, il 28 maggio 1807 quest'ultimo and\u00f2 incontro alla sconfitta nella battaglia di Mileto. Rientrato a Reggio con i resti del proprio reggimento (ridotto da 1.200 a 579 uomini, di cui 49 all'ospedale), Nunziante assicur\u00f2 la difesa del castello per altri sei mesi, dopo di che fu richiamato in Sicilia, dove fu promosso brigadiere e messo a capo delle forze di Milazzo.\nNell'ambito del nuovo incarico, riusc\u00ec a riorganizzare le forze sotto il proprio comando, migliorando le condizioni dei soldati e i rapporti con gli alleati inglesi e ottenne, diversamente da quanto previsto dalle disposizioni vigenti, di avere il comando nel caso il suo grado fosse stato maggiore di quello dell'ufficiale inglese presente nello stesso luogo. Nello stesso periodo rimase vedovo dalla prima moglie Faustina Onesti e conobbe a Lipari Camilla Baresse, \u201c\"leggiadra e ricca donzella\"\u201d, che divenne la sua seconda moglie. Da quest'ultima ebbe otto figli, che si aggiunsero ai quattro di primo letto. Gli arrivarono varie offerte per passare al servizio di Murat, cui oppose sempre un fermo diniego, sebbene i suoi figli si trovassero ancora nella parte continentale e Murat non ne permettesse il trasferimento. Nel 1814, sotto il comando di Lord William Bentinck, partecip\u00f2 alla conquista di Genova, ma ne venne successivamente escluso in quanto in un articolo si proclam\u00f2 contrario all'accordo tra Murat e le Potenze, che non prevedeva la restituzione della parte continentale del Regno ai Borbone.\nGenerale e marchese.\nNell'agosto del 1815, dopo la restaurazione dei Borbone e l'esilio di Murat, fu nominato comandante della V divisione territoriale, che aveva tutta la Calabria come zona di competenza, e ne spost\u00f2 il quartier generale da Monteleone a Tropea. Il 9 ottobre gli giunse la notizia dello sbarco di Gioacchino Murat nel tentativo di riprendere il potere e della sua successiva cattura. In seguito a questi eventi, fu incaricato dal governo di nominare la corte militare che doveva giudicare l'ex-re e che in seguito lo condann\u00f2 a morte. Il 12 aprile 1816 ottenne il titolo di Marchese di Cirello e successivamente (20 luglio 1819) il grado di tenente generale, la nomina a Cavaliere di Gran Croce dell'ordine di San Giorgio, l'incarico di commissario civile e il potere di Alter Ego, che equipar\u00f2 i suoi ordini a quelli del sovrano.\nIn quest'epoca si occup\u00f2 di reprimere la Carboneria in Calabria, riuscendovi egregiamente, e oper\u00f2 attivamente anche contro il brigantaggio; riusc\u00ec anche a far aprire una strada tra Monteleone e Reggio Calabria. Il 4 luglio 1820 fu nominato, con lettera del re, comandante della IV divisione territoriale, che comprendeva Salerno e la Basilicata, e sar\u00e0 con questa carica che tent\u00f2 di opporsi ai moti scoppiati per la concessione della costituzione. Schieratosi in seguito a favore della costituzione con una lettera pubblicata sul Giornale Costituzionale del Regno delle Due Sicilie, fu quindi nominato il 17 novembre 1820 comandante della divisione territoriale di Siracusa e poi, il 9 dicembre 1820, Comandante generale delle Armi in Sicilia. Nello stesso anno fu iniziato in Massoneria insieme al figlio, senza formalit\u00e0 di rito, nella Loggia \"Damone e Pizio\" di Siracusa. Durante la restaurazione fu coinvolto dal generale Carrascosa, esiliato, in una polemica sulla mancata repressione dei moti.\nAi primi di aprile del 1821 venne chiamato a far parte della Giunta temporanea di Governo e dal 30 luglio 1822 si occup\u00f2 del riordino dell'esercito con la carica di ispettore generale della fanteria e cavalleria di linea. Il re Francesco I, salito al trono nel 1825, lo nomin\u00f2 \"Cavaliere del Real Ordine di San Giorgio\" e Quartier Mastro del Comando generale del Real Esercito, conferendogli inoltre un'indennit\u00e0 personale di 460 ducati mensili e incaricandolo anche dell'educazione militare dell'erede Ferdinando. Nel 1830, salito al trono lo stesso Ferdinando II, venne nominato luogotenente (governatore) della Sicilia, in attesa che Leopoldo di Borbone assumesse l'incarico. In questo breve periodo riusc\u00ec a conquistare l'affetto e il rispetto delle varie componenti del popolo. In seguito ottenne la \"dignit\u00e0 di ministro e di primo dopo il Re su tutta l'armata\", che gli valse l'assunzione del comando supremo dell'esercito continentale.\nL'attivit\u00e0 imprenditoriale.\nNunziante non fu solo un ottimo militare, ma si distinse anche come imprenditore dinamico e capace. La sua prima impresa fu un'attivit\u00e0 di estrazione di zolfo, allume, sale ammoniaco e acido borico sull'isola di Vulcano, all'epoca completamente abbandonata e deserta, che prese in censo dal vescovo di Lipari. A supporto dell'attivit\u00e0 estrattiva, fece costruire delle case per i lavoratori e una chiesa intitolata a San Vito, fece piantare boschi (in modo da avere il legno per la fornace) e cur\u00f2 infine la realizzazione di una strada che consentisse l'ascesa al vulcano. Scavando un pozzo artesiano per portare acqua alle case degli operai, inoltre, scopr\u00ec una sorgente termale, sulla quale fece quindi costruire delle terme con una sezione gratuita riservata ai poveri. Stesso esito ebbe un identico scavo effettuato a Torre Annunziata nel 1831. A Lipari dal reniccio vulcanico ottenne stoviglie.\nDurante il servizio in Calabria ebbe modo di osservare le precarie condizioni dei terreni malarici della Piana compresi nel comune di Rosarno, e ne chiese al governo la bonifica.\nNe ottenne come risposta che, sebbene si riconoscesse che si trattava di un'opera necessaria, il governo non disponeva di fondi sufficienti per compierla. Fu quindi stipulato un contratto che impegnava il Marchese a bonificare l'area in 5 anni, ottenendo in cambio i \u00be dei territori bonificati. Per alloggiare i lavoratori occupati nelle operazioni di prosciugamento, Nunziante fond\u00f2 il piccolo centro di San Ferdinando e si fece aiutare dal botanico Guglielmo Gasparrini nella scelta delle colture da impiantare nella zona.\nSi occup\u00f2 anche di miniere di ferro in Calabria e di piombo nel Principato citeriore (attuale provincia di Salerno). Effettu\u00f2 inoltre ricerche di carbon fossile in vari siti e avvi\u00f2 una cava di marmo a Moliterno, sul monte Alpi in Basilicata.\nA Pescara affront\u00f2 e risolse il problema delle esondazioni del fiume omonimo, facendo intervenire i vangatori cosentini gi\u00e0 utilizzati per la bonifica a Rosarno.\nLa morte.\nNel 1832, mentre si trovava nelle sue propriet\u00e0 di San Ferdinando, ebbe un attacco di \"morbo nero\" (probabilmente cirrosi epatica collegata con la malaria). Trasferito a Napoli fece testamento, nominandone esecutore l'amico Florestano Pepe. Mor\u00ec nel 1836 a Torre Annunziata, dove si era trasferito per curarsi con le acque termali da lui scoperte. I funerali si tennero a Napoli e subito dopo la salma imbalsamata fu trasferita a San Ferdinando nella cui chiesa del Perdono riposava. La sua tomba, dopo l'avvenimento di atti di vandalismo, fu trasferita nel cimitero locale.."}
{"id": "1290815", "revid": "767487", "url": "https://it.wikipedia.org/wiki?curid=1290815", "title": "All Fired Up (album)", "text": "All Fired Up \u00e8 il secondo album in studio dei Fastway pubblicato nel 1984 per l'Etichetta discografica CBS Records."}
{"id": "1290822", "revid": "1543377", "url": "https://it.wikipedia.org/wiki?curid=1290822", "title": "Papiro di Ossirinco 840", "text": "Ossirinco 840, ritrovato nel sito archeologico di Ossirinco nel 1905, \u00e8 un piccolo vellum (8,8 x 7,4 cm.), con 45 linee di testo evangelico scritto in lingua greca su entrambi i lati.\nLa grafia \u00e8 minuscola e chiara, ed il reperto \u00e8 databile al III secolo; quasi quadrato, il frammento misura meno di 10 cm in diagonale.\nSecondo alcune interpretazioni, \"Ossirinco 840\" (prima di essere staccato) sarebbe stato parte di un libro con funzione di amuleto.\nDatazione e identificazione.\nIl testo fu composto nel II secolo o nella seconda meta del I secolo, probabilmente in Siria.\nSono state avanzate sue identificazioni con il \"Vangelo degli Ebrei\" e con il \"Vangelo di Pietro\" ma, data la natura frammentaria di Ossirinco 840, si tratta di ipotesi difficilmente verificabili.\nContenuto.\nIl frammento inizia con la parte finale di un avvertimento ad un malvagio che non tiene in considerazione la vita dopo la morte. Segue un racconto riguardo all'incontro di Ges\u00f9 con \u00abun fariseo, un alto sacerdote\u00bb che cerca di ordinare a Ges\u00f9 e ai discepoli di uscire dal Tempio in quanto impuri. Ges\u00f9 risponde opponendo alla purezza rituale, ottenuta bagnandosi in acqua usata da cani e porci, come una prostituta, l'acqua che d\u00e0 la vita proveniente dal cielo con il battesimo.\nGes\u00f9 \u00e8 chiamato \"Salvatore\" (\u03a3\u03c9\u03c4\u03ae\u03c1), cosa rara nel Nuovo Testamento, ma non senza precedenti. L'autore del testo assume che le persone comuni dovessero cambiarsi d'abito per entrare nel Tempio, usanza non attestata altrove. L'autore \u00e8 chiaramente ostile all'ebraismo, ma dato che lo conosce poco, il testo potrebbe non essere giudaico; \u00e8 stata proposta una provenienza siriana."}
{"id": "1290824", "revid": "192549", "url": "https://it.wikipedia.org/wiki?curid=1290824", "title": "Papiro di Ossirinco 1224", "text": "Il Papiro di Ossirinco 1224 consiste di due piccoli frammenti di papiro risalenti al tardo III secolo o all'inizio del IV secolo e contenenti sei passaggi evangelici, ciascuno di una frase circa; due dei passaggi pi\u00f9 lunghi hanno paralleli in \"Vangelo secondo Matteo\" e \"Vangelo secondo Luca\" , ma le differenze nelle formulazioni mostrano che sono testualmente indipendenti dai vangeli canonici. La data di composizione \u00e8 ignota; il 50 \u00e8 una data possibile."}
{"id": "1290851", "revid": "1543377", "url": "https://it.wikipedia.org/wiki?curid=1290851", "title": "Ca\u00f1ada de G\u00f3mez", "text": "Ca\u00f1ada de G\u00f3mez, \u00e8 il capoluogo e la citt\u00e0 pi\u00f9 popolosa del \"Departamento\" (Dipartimento) \"Iriondo\", che \u00e8 situato nella parte meridionale della provincia argentina di Santa Fe.\nGeografia e clima.\nUbicata a circa 70\u00a0km a nord-ovest dell'importante agglomerazione di Rosario, (seconda in Argentina dopo quella di Buenos Aires), e a 225\u00a0km dalla capitale della Provincia, Santa Fe, Ca\u00f1ada de G\u00f3mez \u00e8 una vivace cittadina posta al centro della \"pampa humeda\" (pampa umida), regione particolarmente fertile e dal clima temperato. Le precipitazioni annue sono generalmente comprese fra gli 800 e i 1.000\u00a0mm e la temperatura media si aggira attorno ai 17\u00a0\u00b0C con una media del mese pi\u00f9 freddo (giugno, pi\u00f9 raramente luglio) di circa 10\u00a0\u00b0C e del mese pi\u00f9 caldo (gennaio) non superiore ai 24\u00a0\u00b0C. In inverno (giugno-agosto) possono prodursi notevoli sbalzi climatici nel corso di una stessa giornata e, talvolta, anche delle gelate. Rare sono invece le precipitazioni a carattere nevoso.\nOrigini del nome.\nIl nome trae con molta probabilit\u00e0 origine dal capitano Miguel G\u00f3mez che, verso la met\u00e0 del XVIII secolo fond\u00f2 una tenuta agricola da lui battezzata \"Ca\u00f1ada de G\u00f3mez\", cio\u00e8 passaggio, tratturo di G\u00f3mez, segno evidente che sul posto doveva trovarsi un cammino battuto adibito al transito di persone e bestiame. Prima della nascita della citt\u00e0 la zona era conosciuta soprattutto come \"Desmochado Abajo\", denominazione che includeva per\u00f2 un territorio piuttosto ampio e mal definito.\nStoria.\nIl Massacro di Ca\u00f1ada de G\u00f3mez.\nNel corso delle guerre civili che desolarono la regione platense a cavallo fra gli anni cinquanta e sessanta del XIX secolo, si produsse un fatto di sangue particolarmente cruento conosciuto come il massacro di Ca\u00f1ada de G\u00f3mez (\"La matanza de Ca\u00f1ada de G\u00f3mez\"). Una divisione di cavalleria di Buenos Aires, comandata dal generale e uomo politico uruguayano Venancio Flores, sorprese, nelle campagne ove pochi anni pi\u00f9 tardi sarebbe sorta la citt\u00e0, un distaccamento di truppe nemiche agli ordini del colonnello Cayetano Laprida, formato soprattutto da soldati santafesini. Era l'alba del 22 novembre 1861 e gli uomini di Laprida, sorpresi nel sonno, vennero, in massima parte, massacrati all'arma bianca. Sul terreno si contarono oltre trecento cadaveri, di cui solo due appartenenti alla divisione di Flores.\nI primi passi.\nL'abitato inizi\u00f2 a svilupparsi sul finire degli anni sessanta dell'Ottocento, pochi anni dopo il tristemente celebre massacro, con la creazione di una stazione ferroviaria (1867). Questa venne edificata sulla linea del \"Ferrocarril Central Argentino\" che collegava, e collega tuttora, Rosario a C\u00f3rdoba. Per il posto di capostazione venne incaricato un tedesco e tedeschi furono anche i primi proprietari terrieri della zona. Il censimento nazionale del 1869 d\u00e0 testimonianza che nel paese e nelle sue immediate vicinanze vivevano 39 famiglie per un totale di 228 abitanti, fra cui cinque italiani.\nImmigrazione e sviluppo urbano.\nNel (1875), solo sei anni dopo le prime rilevazioni censuali del 1869, gli italiani gi\u00e0 formavano la colonia straniera pi\u00f9 numerosa, segno evidente che si stava sviluppando in quegli anni un consistente flusso di immigrazione fra il paese mediterraneo e la Provincia di Santa Fe e, nel 1883 venne fondata la prima associazione italiana: \"Unione e Benevolenza\". Nel 1885 Ca\u00f1ada de G\u00f3mez divenne comune e, secondo il censimento del 1887, si contarono 3.139 residenti fra cui un migliaio di stranieri. Fra questi ultimi prevalevano nettamente gli italiani, soprattutto di origine piemontese, che costituivano circa il 70% dell'intera colonia straniera presente e quasi la quarta parte della popolazione totale (708 nati in Italia, senza contare cio\u00e8 molti dei loro figli venuti al mondo in Argentina). Il secondo gruppo etnico pi\u00f9 numeroso era invece costituito dai francesi, con 142 unit\u00e0. Questo fece s\u00ec che il paese si svilupp\u00f2 con una forte impronta italiana determinata non solo dal numero degli appartenenti a quella nazionalit\u00e0, pur considerevole, ma anche e soprattutto dal prestigio sociale e dal potere economico che essi avevano raggiunto. Va messo in evidenza che tale forte impronta non fu solo una peculiarit\u00e0 di Ca\u00f1ada de G\u00f3mez, ma si manifest\u00f2, nella stessa epoca, anche in altri importanti centri della \"pampa humeda\", come Rafaela, Sunchales, San Jorge e Carcara\u00f1\u00e1 nella provincia di Santa Fe e San Francisco, Laboulaye e Marcos Ju\u00e1rez nella Provincia di Cordoba. Come implicito riconoscimento al lavoro italiano (soprattutto piemontese) in quella vasta regione, venne coniato il termine, per designarla, di \"pampa gringa\" (\"gringo\" \u00e8, insieme a \"tano\", l'epiteto con cui \u00e8 ancor oggi conosciuto l'immigrante italiano in Argentina). Nel 1922 Ca\u00f1ada de G\u00f3mez diveniva municipio, veniva cio\u00e8 promossa al rango di citt\u00e0.\nTeatri e musei.\nCa\u00f1ada de G\u00f3mez possiede un teatro di notevoli dimensioni (mille posti circa), il \"Verdi\", che ospita ogni tipo di rappresentazioni: lirico-concertistiche, di prosa e cinematografiche. L'edificio, dalle belle linee di ispirazione neoclassica, fu ideato dall'architetto e ingegnere italo-argentino Dante Ardig\u00f3 e venne costruito per iniziativa della numerosa e influente colonia italiana. L'inaugurazione ebbe luogo il 14 febbraio 1925 con una rappresentazione dell'opera \"Il trovatore\", di Giuseppe Verdi.\nIn citt\u00e0 pu\u00f2 essere visitato il Museo storico municipale, situato in alcune delle sale dei piani superiori del Teatro Verdi, un tempo sede della \"Dante Alighieri\". Nei suoi spazi espositivi sono presenti oggetti, mappe e documenti relativi alla fondazione e allo sviluppo del centro abitato oltre a cimeli di vario genere (fra cui anche alcuni effetti personali appartenuti al celebre cantante Carlos Gardel).\nEconomia.\nPer lungo tempo lo sviluppo economico di Ca\u00f1ada de G\u00f3mez si \u00e8 fondato sull'agricoltura e sull'allevamento bovino e suino. Ricordiamo a questo proposito che la citt\u00e0 si trova in una delle zone pi\u00f9 fertili d'Argentina, nella cosiddetta \"pampa humeda\". Pur conservando una notevole importanza nella formazione del reddito locale, negli ultimi decenni il settore primario ha subito per\u00f2 una certa stagnazione e oggigiorno industria e commercio sono senz'altro le fonti di ricchezza pi\u00f9 importanti della citt\u00e0. Fra le attivit\u00e0 manifatturiere vanno segnalate alcune importanti fabbriche di mobili, di calzature e di assemblaggio di veicoli speciali. L'industria chimica \u00e8 da tempo radicata in zona con una consistente produzione di detergenti, pitture, deodoranti e insetticidi. Strettamente legata alle attivit\u00e0 agropecuarie \u00e8 la fabbricazione di strumenti e macchinari per usi agricoli."}
{"id": "1290855", "revid": "316383", "url": "https://it.wikipedia.org/wiki?curid=1290855", "title": "Papiro di Fayyum", "text": "Il frammento noto come papiro del Fayyum o frammento del Fayyum (\"P. Vindob. G 2325\") contiene un breve testo in greco di natura evangelica non riconducibile con certezza ad alcun vangelo apocrifo o canonico. \u00c8 attualmente conservato presso la Biblioteca nazionale austriaca a Vienna.\nStoria e descrizione del frammento.\nIl frammento del Fayyum proviene dal distretto amministrativo dell'Arsinoite (Fayyum) e risale alla prima met\u00e0 del III secolo. Fu pubblicato per la prima volta da Gustav Bickell nel 1885 e ripubblicato due anni dopo con alcune correzioni dallo stesso Bickell; da allora numerosi studi sono stati dedicati al frammento.\nIl frammento \u00e8 costituito da sei righe, pi\u00f9 alcune tracce di inchiostro della settima riga. Il \"verso\" del frammento non \u00e8 scritto, e ci\u00f2 ha fatto supporre che facesse parte di un rotolo. La ricostruzione del testo del frammento non \u00e8 condivisa da tutti gli studiosi, specie per la prima riga che risulta difficilmente ricostruibile. Il testo contiene un dialogo tra Ges\u00f9 e Pietro dopo l'ultima cena e narra lo stesso episodio di e . Tuttavia non \u00e8 chiaro a quale opera appartenesse il frammento: \u00e8 stato proposto che il testo sia una parafrasi o una sintesi del materiale sinottico, oppure che provenga da un vangelo ignoto, oppure che provenga dal \"Vangelo di Pietro\"."}
{"id": "1290861", "revid": "484362", "url": "https://it.wikipedia.org/wiki?curid=1290861", "title": "Vangelo canonico", "text": ""}
{"id": "1290868", "revid": "1543377", "url": "https://it.wikipedia.org/wiki?curid=1290868", "title": "0425", "text": "0425 \u00e8 il prefisso telefonico del distretto di Rovigo, appartenente al compartimento di Venezia.\nIl distretto comprende la parte occidentale della provincia di Rovigo e alcuni comuni della provincia di Padova. Confina con i distretti di Legnago (0442), di Este (0429) e di Padova (049) a nord, di Adria (0426) a est, di Ferrara (0532) a sud e di Ostiglia (0386) a ovest.\nAree locali e comuni.\nIl distretto di Rovigo comprende 47 comuni compresi nelle 3 aree locali di Badia Polesine (ex settori di Badia Polesine, Castelmassa e Trecenta), Lendinara (ex settori di Fiesso Umbertiano e Lendinara) e Rovigo (ex settori di Crespino e Rovigo). I comuni compresi nel distretto sono: Arqu\u00e0 Polesine, Badia Polesine, Bagnolo di Po, Barbona (PD), Bergantino, Boara Pisani (PD), Bosaro, Calto, Canaro, Canda, Castelbaldo (PD), Castelguglielmo, Castelmassa, Castelnovo Bariano, Ceneselli, Ceregnano, Costa di Rovigo, Crespino, Ficarolo, Fiesso Umbertiano, Frassinelle Polesine, Fratta Polesine, Gaiba, Gavello, Giacciano con Baruchella, Guarda Veneta, Lendinara, Lusia, Masi (PD), Melara, Occhiobello, Piacenza d'Adige (PD), Pincara, Polesella, Pontecchio Polesine, Rovigo, Salara, San Bellino, San Martino di Venezze, Stanghella (PD), Stienta, Trecenta, Vescovana (PD), Villadose, Villamarzana, Villanova del Ghebbo e Villanova Marchesana ."}
{"id": "1290875", "revid": "436907", "url": "https://it.wikipedia.org/wiki?curid=1290875", "title": "Ballate fra il cielo e il mare", "text": "Ballate fra il cielo e il mare \u00e8 la quarta raccolta degli Stadio, pubblicata dalla EMI Italiana (catalogo 7243\u00a04\u00a096399\u00a02) nel 1998.\nRaggiunge la posizione numero 29 nella classifica italiana.\nIl disco.\nDal 4 settembre 2001 \u00e8 disponibile per il download in formato digitale.\nContiene: il singolo \"Lo zaino\", 3 inediti, brani con nuovi arrangiamenti e 2 canzoni tratte dall'album precedente. Eccetto queste ultime, tutti gli arrangiamenti sono di Celso Valli.\nI brani.\nnuove esecuzioni (arrangiamenti Celso Valli):\nTracce.\nGli autori del testo precedono i compositori della musica da cui sono separati con un trattino.L'anno \u00e8 quello di pubblicazione dell'album che contiene il brano."}
{"id": "1290883", "revid": "287204", "url": "https://it.wikipedia.org/wiki?curid=1290883", "title": "Papiro di Berlino", "text": "Il frammento noto come Papiro di Berlino contiene brevi testi in greco di natura evangelica non riconducibili ad alcun vangelo apocrifo o canonico. \u00c8 databile al VI secolo ed \u00e8 stato ritrovato nel 1923.\nContiene due brevi frammenti del dialogo tra Ges\u00f9 e Natanaele (cf. ).\nIl papiro di Berlino \u00e8 un rotolo di papiro di carattere letterario, recante un'opera del poeta Timoteo di Mileto, I Persiani, risalente al IV secolo a.C. \u00c8 venuto alla luce nel 1902 nei pressi di Abusir, sobborgo di Menfi, nella tomba di un soldato e facente parte, insieme ad altri oggetti, dell'arredo funebre. (Cfr, Marina Scialuga, Introduzione allo studio della filologia classica, Ed. dell'Orso, pp. 33, 34)."}
{"id": "1290887", "revid": "28057", "url": "https://it.wikipedia.org/wiki?curid=1290887", "title": "Giovanni Scilitze", "text": "Opere.\nIl suo lavoro principale \u00e8 intitolato \"Sinossi della storia\" (\"Synopsis historiarum\", in greco \u03a3\u03cd\u03bd\u03bf\u03c8\u03b9\u03c2 \u1f31\u03c3\u03c4\u03bf\u03c1\u03b9\u1ff6\u03bd), che copre i regni degli imperatori bizantini dalla morte di Niceforo I nell'811 alla deposizione di Michele VI Bringa nel 1057 e continua la cronaca di Teofane. Esiste anche una continuazione di questo lavoro, conosciuta come \"Scilitze Continuato\", che copre gli anni fino al 1079, forse scritta anch'essa da Scilitze.\nMadrid Skylitzes.\nIl manoscritto pi\u00f9 famoso della Sinossi \u00e8 stato prodotto in Sicilia nel XII secolo ed ora si trova nella Biblioteca Nacional de Espa\u00f1a a Madrid. Per questo \u00e8 noto come \"Madrid Skylitzes\"."}
{"id": "1290890", "revid": "78273", "url": "https://it.wikipedia.org/wiki?curid=1290890", "title": "Geometria non-euclidea", "text": ""}
{"id": "1290891", "revid": "767487", "url": "https://it.wikipedia.org/wiki?curid=1290891", "title": "Edwin Starr", "text": "\u00c8 noto per varie hit soul degli anni settanta, la pi\u00f9 celebre delle quali \u00e8 \"War\".\nBiografia.\nDopo la nascita, nel 1942 a Nashville, si trasfer\u00ec presto a Cleveland, in Ohio, dove crebbe insieme ai cugini Roger et Willie Hatcher, anche loro cantanti soul.\nNel 1957 form\u00f2 un gruppo doo-wop, denominato The Future Tones, e cominci\u00f2 la sua carriera di cantante.\nNegli anni sessanta visse a Detroit, in Michigan, incidendo inizialmente per una piccola casa discografica, la Ric-Tic, successivamente per la pi\u00f9 famosa Motown, quando questa assorb\u00ec la prima nel 1968.\nIl suo primo successo risale al 1965: si tratta di \"Agent Double'O'Soul\", sicuramente ispirato ai film di James Bond, in voga in quel periodo.\n\u00c8 del 1968 il primo successo di rilevanza internazionale: \"25 miles\" ancora spesso suonato da radio oldies\nSicuramente la canzone per la quale \u00e8 ricordato \u00e8 \"War\", del 1970 che arriva in prima posizione nella Billboard Hot 100 per tre settimane, terza nel Regno Unito e nona in Germania e Norvegia. \nSi tratta di un pezzo di protesta contro la guerra del Vietnam, e l'interpretazione di Starr (tra l'altro il singolo venne registrato praticamente in presa diretta, a detta del cantante, per gli esigui tempi di registrazione concessi dallo studio) fornisce alla canzone una intensit\u00e0 del tutto sconosciuta alla precedente versione incisa dal gruppo dei Temptations, facendone una pietra miliare tra gli inni pacifisti e oltrepassando le generazioni a cui era destinata. \u00c8 infatti spesso campionata come base di canzoni hip hop o inserita quale colonna sonora in vari film. \nNel 1999 viene premiata con il Grammy Hall of Fame Award.\nNel 1973 Starr si trasfer\u00ec in Inghilterra, continuando per tutti gli anni '70 a registrare soul music. Da ricordare in questo periodo \"Hell Up In Harlem\" composta per l'omonimo film del 1974.\nNel 1979 riusc\u00ec di nuovo a rientrare nelle hit parade con un paio di canzoni disco, intitolate \"(Eye-To-Eye) Contact\" e \"H.A.P.P.Y. Radio\".\nMor\u00ec nel 2003 per un attacco cardiaco nella sua casa a Beeston, vicino Nottingham."}
{"id": "1290895", "revid": "767487", "url": "https://it.wikipedia.org/wiki?curid=1290895", "title": "Hot (Melanie B)", "text": "Hot \u00e8 il primo album della cantante pop britannica Melanie B.\nL'album \u00e8 stato pubblicato il 9 ottobre 2000 dall'etichetta discografica Virgin, neanche un mese prima del terzo e ultimo album delle Spice Girls \"Forever\", gruppo del quale la cantante faceva parte.\nNonostante il singolo apripista pubblicato poche settimane prima, \"Tell Me\", avesse raggiunto la quarta posizione della classifica britannica, l'album debutt\u00f2 nella classifica britannica appena alla ventottesima posizione prima di uscirvi dopo due settimane. L'album includeva anche il primo effettivo singolo della cantante in versione solista, la collaborazione con Missy Elliott \"I Want You Back\", che, pubblicato due anni prima, raggiunse la vetta della classifica britannica.\nQuattro mesi dopo la pubblicazione dell'album, che non fu commercializzato negli Stati Uniti, fu pubblicato anche il secondo singolo \"Feels So Good\", che raggiunse la quinta posizione in classifica in Inghilterra aiutando l'album a rientrare in classifica. Il terzo e ultimo singolo, \"Lullaby\", fu pubblicato nel giugno 2001 e riscosse un tiepido successo arrivando alla posizione numero tredici."}
{"id": "1290900", "revid": "767487", "url": "https://it.wikipedia.org/wiki?curid=1290900", "title": "Il ponte di Waterloo (film)", "text": "Il ponte di Waterloo (\"Waterloo Bridge\") \u00e8 un film del 1940 diretto da Mervyn LeRoy con Vivien Leigh. \u00c8 la seconda riduzione cinematografica dell'omonimo dramma di Robert E. Sherwood, gi\u00e0 portato sullo schermo nove anni prima con il titolo \"La donna che non si deve amare\". Questo remake, molto pi\u00f9 famoso del primo, usc\u00ec nelle sale statunitensi lo stesso giorno (14 maggio 1940) in cui Rotterdam fu bombardata dalla Luftwaffe.\nConsiderato uno dei prototipi del melodramma hollywoodiano, il film proponeva una Vivien Leigh appena reduce dall'enorme successo di \"Via col vento\" e un Robert Taylor al massimo della sua forma, chiamato all'ultimo momento a sostituire Sir Laurence Olivier. Importante per il successo del film anche la colonna sonora (candidata all'Oscar cos\u00ec come lo splendido bianco/nero fotografato da Joseph Ruttenberg) e soprattutto il motivo principale \"Auld Lang Syne\", noto in Italia come \"Valzer delle candele\", tratto da un'antica canzone scozzese e usato tradizionalmente in tutti i paesi anglosassoni per dare l'addio all'anno che sta per terminare. Il film fu un trionfo al botteghino e pot\u00e9 godere di una grande popolarit\u00e0 ovunque venisse proiettato.\nTrama.\nL'ufficiale britannico Roy Cronin, alla vigilia della seconda guerra mondiale, percorre il ponte di Waterloo a Londra e ricorda in un lungo flashback quando, in partenza per il fronte della prima guerra mondiale, aveva promesso eterno amore alla ballerina Myra, con la quale avrebbe dovuto sposarsi.\nDurante la sua assenza la ragazza, estromessa dal corpo di ballo e convinta che lui fosse morto in guerra, fu costretta a prostituirsi per guadagnarsi da vivere.\nQuando Roy torn\u00f2 a casa Myra, per lo sconforto e per non ingannarlo, si uccise gettandosi sotto un camion proprio sul quel ponte.\nProduzione.\nLa sceneggiatura si basa su \"Waterloo Bridge\", lavoro teatrale di Robert E. Sherwood che era stato presentato a Broadway il 6 gennaio 1930, interpretato da June Walker e Glenn Hunter.\nLe riprese del film, prodotto come A Mervyn LeRoy Production per la Metro-Goldwyn-Mayer (MGM), durarono da fine gennaio al 18 marzo 1940.\nDouglas Shearer cur\u00f2 la registrazione del sonoro con il sistema monofonico Western Electric Sound System.\nColonna sonora.\nIl compositore Herbert Stothart fu candidato all'Oscar per la miglior colonna sonora originale. L'orchestrazione delle musiche si deve a Murray Cutter, Paul Marquardt e Leonid Raab i cui nomi per\u00f2 non appaiono nei credit del film.\nLa scena del ballo \u00e8 accompagnata da una canzone tradizionale scozzese, tradotta in italiano come \"Valzer dell'addio\" o \"Valzer delle candele\", che si suonava l'ultimo dell'anno o in occasione di separazioni o congedi, il cui titolo originale \u00e8 Auld Lang Syne (che pu\u00f2 essere tradotto, liberamente, come \"canzone dei vecchi tempi\"). Il brano tradizionale \u00e8 stato modificato e riscritto come valzer. La versione originale (forse della fine del settecento) sembra poter essere attribuito a Robert Burns, poeta del romanticismo scozzese di quel periodo.\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche statunitensi il 17 maggio 1940.\nIn Italia, il film ottenne il visto di censura 1594 nel 1946."}
{"id": "1290901", "revid": "1728", "url": "https://it.wikipedia.org/wiki?curid=1290901", "title": "Occupazione romana della Germania sotto Augusto", "text": "L'occupazione romana della Germania sotto Augusto rappresenta l'insieme delle campagne militari, durate un ventennio (dal 12 a.C. al 9 d.C.), che port\u00f2 l'Impero romano ad ampliare i propri confini al di l\u00e0 del fiume Reno. Queste campagne, volute dall'imperatore romano Augusto, costituirono un tentativo di portare la frontiera dai fiumi Reno-Danubio ai fiumi Elba-Danubio (che distavano secondo Strabone 300 stadi), con l'obiettivo di ridurre la lunghezza dei confini dell'Impero romano nell'Europa settentrionale e sottomettere definitivamente i Germani, nemici storici di Roma.\nIl tentativo di definitiva annessione di queste terre selvagge (coperte da foreste ed acquitrini), con una popolazione difficile da controllare poich\u00e9 distribuita non in grandi centri urbani (come lo erano stati gli \"oppida\" celtici nella conquista della Gallia da parte di Cesare) ma in numerosissimi piccoli centri di non pi\u00f9 di 50-100 abitanti, fall\u00ec quando l'intero esercito inviato a presidiare la nuova provincia germanica fu distrutto nella battaglia della foresta di Teutoburgo, nel 9. Floro scrive a tal proposito:\nContesto storico.\nLo stesso Cesare, una volta divenuto unico padrone di Roma (dopo il 48 a.C.), sebbene avesse ormai raggiunto un'et\u00e0 venerabile, era deciso ad attuare nuove campagne di espansione, sempre sull'esempio dell'uomo che ne aveva ispirato le imprese militari, Alessandro Magno, creatore di un vero impero universale. Intendeva quindi vendicare la sconfitta di Crasso nella battaglia di Carre contro i Parti e sottomettere l'intera Europa continentale, attuando una campagna nella zona danubiana contro i Daci di Burebista, una in Dalmazia ed un'altra contro le popolazioni della Germania Transrenana, che troppo spesso avevano interferito nel corso della difficile conquista della Gallia.\n\"Casus belli\".\nDopo la morte del dittatore romano (44 a.C.), le popolazioni germaniche avevano pi\u00f9 volte tentato di passare il Reno con grave danno per le province galliche: nel 38 a.C. (anno in cui gli alleati germani, Ubi, furono trasferiti in territorio romano), nel 29 a.C. da parte dei Suebi e nel 17 a.C. ad opera di Sigambri e dei loro alleati Tencteri ed Usipeti (in questo caso causando la sconfitta del governatore della Gallia Comata, Marco Lollio, e la perdita delle insegne legionarie della legio V Alaudae). Non appena Augusto venne a conoscenza di questi avvenimenti, mosse contro i Germani, sebbene non gli si presentasse alcuna occasione per scontrarsi con loro. Essi, infatti, si ritirarono subito nei loro territori e conclusero una tregua offrendo in cambio degli ostaggi.\n\u00c8 forse a questo periodo che si pu\u00f2 attribuire la costruzione di alcuni \"castra\" militari come quelli di Folleville e Mirebeau-sur-B\u00e8ze all'interno della Gallia oppure \"Castra Vetera\" e \"Mogontiacum\" lungo il fiume Reno.\nAugusto fu cos\u00ec costretto a recarsi in Gallia Comata nel 16 a.C. insieme al figlio adottivo, Tiberio, da poco divenuto pretore. Evidentemente riteneva fosse giunto il momento di annettere la Germania, come aveva fatto suo padre adottivo, Gaio Giulio Cesare con la Gallia. Desiderava spingere i confini dell'Impero romano pi\u00f9 ad est, spostandoli dal fiume Reno fino al fiume Elba.\nIl motivo era prettamente strategico, pi\u00f9 che di natura economica e commerciale - del resto si trattava di territori acquitrinosi e ricoperti da interminabili foreste: il fiume Elba avrebbe ridotto notevolmente i confini esterni dell'Impero romano, permettendo una migliore distribuzione ed economia di forze lungo il suo tracciato. Questo significava che era necessario operare, parallelamente, sul fronte meridionale, portando i nuovi confini dell'Illirico al medio corso del Danubio. Floro ritiene invece che il vero motivo per cui Augusto intraprese questa lunga guerra, fosse pi\u00f9 che altro dettato da un ardente desiderio di emulare il padre adottivo e fare dei nuovi territori al di l\u00e0 del Reno, una provincia per onorarlo.\nCos\u00ec, dopo la morte di Marco Vipsanio Agrippa, il comando delle operazioni fu affidato al secondo figliastro dell'imperatore, Druso maggiore, figlio di sua moglie, Livia Drusilla. A lui il compito di sottomettere le popolazioni dell'intera Germania.\nForze in campo.\nAugusto riusc\u00ec a schierare un esercito composto da numerose legioni nel corso di questo ventennio di guerre, schierate tra la Gallia, la Rezia e l'Illirico, oltre a numerose unit\u00e0 ausiliarie. Si trattava delle legioni:\nCampagne militari.\nDruso maggiore (12-9 a.C.).\nNel corso della prima campagna del 12 a.C., Druso, che aveva gi\u00e0 programmato un'invasione della Germania insieme ad Augusto (16-13 a.C.), per prima cosa respinse un'invasione di Sigambri e dei loro alleati Tencteri e Usipeti, che avevano mosso contro le genti galliche di confine della Gallia Comata. Penetr\u00f2 all'interno del territorio germano, passando per l'isola dei Batavi (probabili alleati di Roma) e devast\u00f2 le terre di Usipeti e Sigambri. Dopo aver disceso con una flotta il Reno in direzione del Mare del Nord (grazie anche alla costruzione di un canale artificiale, la \"fossa Drusi\"), si rese alleati i Frisi e penetr\u00f2 nel territorio dei Cauci, fino oltre l\"Amisia\" (l'attuale Ems, dove potrebbe aver costituito un avamposto per l'attracco):\nStrabone aggiunge che Druso combatt\u00e9 una battaglia navale sull\"'Amasia\" contro i Bructeri. Tacito nella sua Germania scrisse che \u00ab\"non venne meno l'audacia di Druso, ma l'Oceano si oppose a che investigasse fino alle colonne d'Ercole\"\u00bb.\nNell'11 a.C. Druso oper\u00f2 pi\u00f9 a sud, affrontando e battendo per primi e sottomettendo il popolo degli Usipeti. Gett\u00f2, quindi, un ponte sul fiume \"Lupia\" (l'attuale Lippe), che si trova di fronte a \"Castra Vetera\" (Xanten) ed invase il territorio dei Sigambri, che erano per\u00f2 assenti poich\u00e9 in lotta con i vicini Catti. Penetrato all'interno della Germania Magna, raggiunse prima il popolo dei Marsi e poi i confini occidentali dei Cherusci sul fiume \"Visurgis\" (l'attuale Weser). E avrebbe attraversato questo fiume se non fosse stato a corto di approvvigionamenti e non fosse sopraggiunto l'inverno. Cassio Dione aggiunge che nel suo accampamento, nei pressi del Weser, venne visto uno sciame di api, quasi che fosse un presagio negativo a non proseguire in territorio nemico. \nSulla strada del ritorno fu assalito infatti da una coalizione di tre popoli (Sigambri, Cherusci e Suebi), presumibilmente nelle strette gole e folte foreste dei Marsi, non lontano da una localit\u00e0 chiamata \"Arbalo\" (identificabile forse con l'accampamento di Oberaden), e per poco non fece la fine di Publio Quintilio Varo (il cui esercito venne annientato qualche anno pi\u00f9 tardi nella battaglia della foresta di Teutoburgo), se non fosse stato per la sua tempra ed abilit\u00e0 di generale:\nE Floro aggiunge:\nE cos\u00ec alla fine furono i Germani a subire la sconfitta, dalla quale non si mostrarono pi\u00f9 cos\u00ec coraggiosi. Al contrario si mantennero ad una distanza sufficiente dai Romani da poterli solo infastidire, rinunciando ad avvicinarsi, non potendo fermarne la loro marcia verso il Reno. Druso, in seguito, fece costruire due baluardi fortificati per proteggersi da loro, uno esattamente nel punto in cui il fiume \"Lupia\" e l\"Eliso\" si congiungono (in localit\u00e0 \"Aliso\", identificabile con la moderna Haltern), l'altro nel territorio dei Catti, lungo la riva del fiume Reno (\"Mogontiacum\").\nPer questi successi ricevette gli onori trionfali (ovvero gli \"ornamenta triumphalia\"), il diritto di entrare in Roma a cavallo, potendo esercitare il potere proconsolare alla scadenza del suo mandato di pretore. I suoi soldati, infine, lo acclamarono \"Imperator\", come avevano fatto in precedenza col fratello, Tiberio, anche se non gli venne attribuito da Augusto, il quale al contrario pot\u00e9 fregiarsi pi\u00f9 volte grazie ai due figli adottivi.\nNel 10 a.C. diede inizio alle operazioni contro i Catti ed altre popolazioni limitrofe, come i Mattiaci e i Tencteri. Ne devast\u00f2, quindi, i territori, che in precedenza i Romani avevano loro assegnato, ma che trovarono disabitati poich\u00e9, come avevano fatto i Sigambri l'anno precedente, si erano ritirati nel profondo delle foreste germaniche (selva Ercinia). Il quartier generale di quest'anno fu posto nella fortezza legionaria di \"Mogontiacum\" (l'odierna Magonza), collegata con altre fortificazioni di nuova costruzione come quella di R\u00f6dgen. Pi\u00f9 a nord poi fece costruire un ponte di fronte a \"Bonna\", rafforzandolo con una flotta lungo il Reno (\"Classis Germanica\"). Fece, quindi, costruire un porto, che dot\u00f2 di flotta, anche a \"Gesoriacum\" lungo il canale della Manica e di fronte alla Britannia. Al termine dell'anno, Druso incontrava Augusto e Tiberio a \"Lugdunum\" (Lione, luogo in cui nacque il futuro imperatore Claudio), e rientrava con loro a Roma.\nNel 9 a.C., invase prima il territorio della potente trib\u00f9 dei Catti, poi avanz\u00f2 fino ai territori dei Suebi, tra cui troviamo le popolazioni dei Marcomanni (che in seguito a questi avvenimenti decisero di migrare in Boemia) e degli Ermunduri. Si impadron\u00ec, non senza difficolt\u00e0, delle regioni percorse e sconfisse coloro che lo attaccavano, non senza aver combattuto dure battaglie. Dalla Suebia poi pass\u00f2 nel territorio dei Cherusci e, dopo ave attraversato il \"Visurgis\" (Weser), si spinse fino al fiume Elba, dove nessun altro romano era giunto mai prima di allora, portando devastazione in tutti i territori. L'Elba per i Romani nasceva dalle montagne vandaliche (i Sudeti) e sfociava con il suo ampio corso nell'Oceano settentrionale (\"Oceanus Germanicus\"). Druso tent\u00f2 di attraversare il grande fiume, ma non vi riusc\u00ec e si ritir\u00f2 dopo aver innalzato dei trofei. Floro aggiunge che, con le spoglie e le insegne dei Marcomanni adorn\u00f2 una collinetta come se fosse un trofeo. Cassio Dione racconta poi che, quando giunse in prossimit\u00e0 dell'Elba, incontr\u00f2 una donna di grandezza sovrumana che gli disse:\nDruso, pertanto, decise di tornare indietro e, sulla strada del ritorno, rimase ferito per una caduta da cavallo che gli aveva procurato la rottura della gamba e un'infezione tale da condurlo alla morte prima di giungere sul Reno. Il fratello, Tiberio, che si trovava a \"Ticinum\" (Pavia) con Augusto, lo raggiunse rapidamente, percorrendo duecento miglia in un giorno e in una notte, e lo vide esalare l'ultimo respiro. Una volta morto, Druso venne trasportato prima negli accampamenti invernali sul Reno (\"Mogontiacum\"), servendosi di tribuni militari e centurioni, poi fino a Roma grazie ai notabili cittadini di ciascuna citt\u00e0 in cui transitava.\nDruso era riuscito nei suoi quattro anni di campagne a fortificare la nuova provincia con numerose guarnigioni e posti di guardia lungo i fiumi Mosa, Elba e \"Visurgis\"; fece costruire pi\u00f9 di cinquanta fortini lungo il Reno; un\u00ec con un ponte le due rive del Reno di fronte al forte di \"Bonna\".\nTiberio (8-7 a.C.).\nNegli anni 8-7 a.C., Tiberio torn\u00f2 nuovamente in Germania per continuare quanto aveva lasciato in sospeso il fratello Druso, morto l'anno precedente (9 a.C.). Egli riusc\u00ec a consolidare in questi due anni di campagne militari, grazie anche a contemporanee azioni diplomatiche, l'occupazione romana fino al fiume Weser. Sembra che Augusto, una volta ricevuta una ambasceria da parte del re dei Sigambri, un certo Melo, decise con l'inganno di mandare tutti i loro membri in esilio in alcune citt\u00e0 della Gallia Comata (nell'8 a.C.). I Sigambri, per\u00f2, mal sopportando questa situazione di prigionia, si diedero la morte volontariamente, covando un profondo sentimento di rancore verso i Romani. Augusto, infatti, per prima cosa aveva operato contro i Sigambri, massacrandone un gran numero e deportando 40.000 Suebi (forse Marcomanni) in Gallia (8 a.C.), tanto che Augusto ricevette la XIV \"salutatio imperatoria\".\nL'anno seguente disseminava di forti e fortezze legionarie (come quelle di Oberaden ed Haltern) i territori germani fino al Weser (7 a.C.).\nProvincia di Germania (7 a.C.-3 d.C.).\nNuove azioni furono intraprese in quest'area negli anni successivi (dal 6 a.C. al 3 d.C., dopo che Tiberio si era ritirato in esilio volontario), da altri generali di Augusto. Si trattava di un \"ignotus\" governatore (che alcuni ritengono possa essere Senzio Saturnino, governatore dal 6 al 3 a.C.), di Lucio Domizio Enobarbo dal 3 all'1 a.C. e di Marco Vinicio dall'1 al 3.\nSappiamo che Domizio Enobarbo, nel corso delle sue campagne costru\u00ec i cosiddetti \"pontes longi\" (strade costruite tra acquitrini e paludi) tra il Reno e l'Ems (3 a.C. circa); raggiunse inoltre il fiume Elba con l'esercito di Rezia. Dalle scarse informazioni pervenuteci da parte degli storici dell'epoca, alcuni studiosi moderni ritengono che egli abbia condotto il suo esercito da \"Augusta Vindelicorum\" (l'odierna Augusta), abbia attraversato il Danubio presso Ratisbona), percorso il corso del fiume Saale (probabilmente scambiandolo per l'alto fiume Elba), e raggiunto il medio corso dell'Elba stesso. Qui, dopo aver attraversato il fiume, eresse un altare, quasi volesse delimitare i confini della nuova provincia germanica, contrapponendolo a quello di Colonia Ubiorum sul lato occidentale (2 a.C.). Durante la sua impresa incontr\u00f2 e sconfisse il popolo degli Ermunduri, che vagava in cerca di una terra dove sistemarsi. Enobarbo li fece stabilire in una regione della Marcomannide, tra Catti, Cherusci e Marcomanni della Boemia. Questa spedizione aveva come obiettivo di isolare la Boemia di Maroboduo lungo il lato occidentale, interponendo l'alleata e riconoscente trib\u00f9 dei fidati Ermunduri.\nEnobarbo intervenne negli affari interni dei Cherusci (che si trovavano al di l\u00e0 del fiume Weser), ma pur non subendo una sconfitta campale, si guard\u00f2 bene dall'intraprendere nuove azioni in quelle regioni, non ancora sottomesse al dominio di Roma (1 a.C.). Per tutte queste azioni militari si merit\u00f2 gli \"ornamenta triumphalia\".\nNegli anni dall'1 al 3, Marco Vinicio, nominato \"legatus Augusti pro praetore\" della Gallia Comata, Germania (fino al fiume Weser) e Rezia occidentale, riusc\u00ec a reprimere una grave rivolta tra i Germani, primi fra tutti i Cherusci, al termine della quale ottenne gli \"Ornamenta triumphalia de Cherusciis\".\nRitorno di Tiberio in Germania (4-5).\nLa situazione non era cambiata di molto rispetto a dieci anni prima e l'obiettivo di poter portare i confini imperiali al fiume Elba sembrava lontano. Augusto, una volta richiamato Tiberio dall'esilio di Rodi, si adoper\u00f2 perch\u00e9 il suo miglior generale continuasse l'opera, che lo stesso aveva lasciato in sospeso un decennio prima. Augusto riteneva ormai maturi i tempi per mutare l'assetto dei nuovi territori germanici appena conquistati, in nuova provincia di Roma.\nNel 4 Tiberio entr\u00f2 in Germania e sottomise Canninefati, Cattuari e Bructeri; riacquist\u00f2 inoltre al dominio di Roma i Cherusci (popolazione a cui apparteneva Arminio). Ma i piani strategici di Tiberio prevedevano di passare il fiume \"Visurgis\" (attuale Weser) e penetrare oltre. Velleio Patercolo ricorda che \u00absi attribu\u00ec tutta la responsabilit\u00e0 di questa guerra tanto disagevole e pericolosa, mentre le operazioni di minor rischio furono affidate al suo legato, Senzio Saturnino\u00bb. Sul finire dell'anno lasci\u00f2, infine, presso le sorgenti del fiume \"Lupia\" (attuale Lippe), un accampamento legionario invernale (si tratta forse del sito archeologico di Anreppen).\nNel 5 invase di nuovo la Germania, operando al di l\u00e0 del fiume Weser, in un'azione congiunta tra l'esercito terrestre e la flotta, la quale riusciva a risalire l'Elba, sottomettendo tutte le popolazioni ad occidente di questo fiume (dai Cauci, ai feroci Longobardi, fino agli Ermunduri), e costringendo quelle ad oriente a diventarne clienti (Semnoni, Cimbri e Charidi). Ecco come lo racconta Velleio Patercolo e le stesse \"Res gestae divi Augusti\":\nTiberio e Maroboduo (6).\nOccupata l'intera Germania settentrionale e centrale fino all'Elba, mancava soltanto la parte meridionale, ovvero la Boemia, per completare l'opera di conquista dell'intera area germanica. Era necessario, pertanto, annettere anche il potente regno dei Marcomanni di Maroboduo. Tiberio aveva progettato tutto e nel 6 cominciava questa campagna che si riteneva sarebbe stata l'ultima.\nCon una manovra \"a tenaglia\", Senzio Saturnino avrebbe dovuto muoversi da \"Moguntiacum\" (o dalla fortezza legionaria di Marktbreit, posizionata lungo il fiume Meno) con 2-3 legioni (si trattava forse delle legioni XVII, XVIII e XIX o XVI \"Gallica\") che dovevano congiungersi all'esercito di Rezia (formato probabilmente dalla I \"Germanica\" e dalla V \"Alaudae\").\nTiberio procedeva, invece, dal fronte sud-orientale, da Carnuntum sul Danubio, con altre 4-5 legioni (VIII \"Augusta\" dalla Pannonia, XV \"Apollinaris\" e XX \"Valeria Victrix\" dall'Illirico, XXI Rapax dalla Rezia, XIII \"Gemina\", XIIII \"Gemina\" e dalla Germania Superior e un'unit\u00e0 sconosciuta), e doveva inoltrarsi prima in Moravia accompagnato anche dalla flotta (dove sono state trovate tracce di un accampamento legionario a Mu\u0161ov) e poi nel cuore della Boemia, il centro del potere di Maroboduo. A cinque giorni prima di riunirsi, gli eserciti furono fermati dallo scoppio della rivolta in Pannonia e Dalmazia.\nQuintilio Varo e Arminio (7-9).\nTutti i territori conquistati in questo ventennio furono compromessi quando nel 7 Augusto invi\u00f2 in Germania Publio Quintilio Varo, sprovvisto di doti diplomatiche e militari, oltrech\u00e9 ignaro delle genti e dei luoghi.\nNel 9 un esercito di 20.000 uomini composto da tre legioni (la XVII, la XVIII e la XIX), reparti ausiliari (3 ali di cavalleria e 6 coorti di fanteria) e numerosi civili, venne massacrato nella Battaglia della foresta di Teutoburgo da Arminio, cittadino romano di origini germaniche. Fortuna volle che Maroboduo non si alleasse ad Arminio, e che i Germani riuniti si fermassero dinanzi al Reno, dove erano rimaste solo 2 o 3 legioni a guardia dell'intera provincia di Gallia.\nLo scoramento era talmente grande per la perdita subita che Svetonio, parlando di Augusto riferiva:\nArminio, infatti, dopo questo grande successo militare, avrebbe voluto passare al contrattacco, alleandosi con l'altro grande sovrano germano Maroboduo, il re dei Marcomanni, come ci racconta Velleio Patercolo:\nIn una situazione tanto drammatica, Augusto fu costretto anche ad arruolare liberti, come ci racconta lo stesso Svetonio:\nFu, infine, una fortuna per Roma che Maroboduo ed i suoi Marcomanni, mantennero fede ai patti stipulati con Tiberio tre anni prima (nel 6). E questo gesto cost\u00f2 caro al sovrano marcomanno. Pochi anni pi\u00f9 tardi (nel 18), Arminio, raccolta attorno a s\u00e9 un'enorme confederazione di genti germane, lo sfid\u00f2 e riusc\u00ec a sconfiggerlo in uno scontro campale. Tiberio ricordando quanto Maroboduo gli fosse rimasto fedele nel momento del bisogno, evitando che la disfatta di Teutoburgo si trasformasse in una nuova ed ancor pi\u00f9 devastante invasione germanica (come quella avvenuta un secolo prima da parte di Cimbri e Teutoni, nel 113-101 a.C.), gli diede asilo politico, una volta caduto in disgrazia presso la sua gente, all'interno dei confini imperiali (a Ravenna).\nConseguenze.\nReazioni immediate (dal 10/11 al 16 d.C.).\nOra era necessaria per\u00f2 una reazione militare immediata e decisa da parte dell'impero romano. Non si doveva permettere al nemico germano di prendere coraggio e di invadere i territori della Gallia e magari dell'Italia stessa, mettendo a rischio non solo una provincia ma la stessa salvezza di Roma.\nTiberio dimostr\u00f2, ancora una volta, di essere quel generale geniale qual era. Era riuscito a frenare i propositi, da parte della genti germaniche vittoriose, di una nuova invasione. Negli anni che si susseguirono condusse gli eserciti ancora al di l\u00e0 del Reno per tre nuove campagne militari (dal 10/11 al 13) e non \u00e8 possibile escludere che parte dei territori della provincia di Germania (acquisiti prima della disfatta di Varo), possa essere stato recuperato dalle armate romane (almeno i territori compresi tra i fiumi Reno e Weser lungo la Lippe, quelli lungo la costa del Mare del Nord e almeno quelli a sud del fiume Meno fino al Danubio):\nBuona parte della zona tra il Reno e l'Elba era andata perduta (non sappiamo in quale misura) e neppure le azioni intraprese da Tiberio negli anni 10/11-13, poterono ripristinare quanto era stato cos\u00ec faticosamente conquistato in 20 anni di campagne militari precedenti. Augusto concesse cos\u00ec al suo erede e miglior generale il meritato trionfo.\nVi fu un nuovo tentativo pochi anni pi\u00f9 tardi da parte del figlio di Druso, Germanico, volto a vendicare l'onore di Roma negli anni 14-16. Nel 14, mentre era in corso una rivolta delle legioni in Pannonia, anche gli uomini stanziati lungo il confine germanico si ribellarono ai loro comandanti, dando inizio ad un'efferata serie di violenze e massacri. Germanico, allora, che era a capo dell'esercito stanziato in Germania e godeva di grande prestigio, si incaric\u00f2 di riportare alla calma la situazione, confrontandosi personalmente con i soldati in rivolta. Essi chiedevano, come i loro compagni Pannoni, la riduzione della durata del servizio militare e l'aumento della paga: Germanico decise di concedere loro il congedo dopo venti anni di servizio e di inserire nella riserva tutti i soldati che avevano combattuto per oltre sedici anni, esonerandoli cos\u00ec da ogni obbligo ad eccezione di quello di respingere gli assalti nemici; raddoppi\u00f2 allo stesso tempo i lasciti a cui, secondo i testamento di Augusto, i militari avevano diritto. Le legioni, che avevano da poco appreso della recente morte di Augusto, arrivarono addirittura a garantire il proprio appoggio al generale se avesse desiderato impadronirsi del potere con la forza, ma egli rifiut\u00f2 dimostrando allo stesso tempo grande rispetto per il padre adottivo Tiberio e una grande fermezza. La rivolta, che aveva attecchito tra molte delle legioni di stanza in Germania, risult\u00f2 comunque difficile da reprimere, e si concluse con la strage di molti legionari ribelli.\nI provvedimenti presi da Germanico per soddisfare le esigenze delle legioni furono poi ufficializzati in un secondo momento da Tiberio, che assegn\u00f2 le stesse indennit\u00e0 anche ai legionari pannoni. Fin dall'inizio del suo principato, Tiberio si trov\u00f2, pertanto, a dover convivere con l'incredibile prestigio che Germanico, il figlio di suo fratello, Druso maggiore, che egli stesso aveva adottato per ordine di Augusto, andava acquisendo presso tutto il popolo di Roma.\nRipreso il controllo della situazione, Germanico decise di organizzare una spedizione contro le popolazioni germaniche che, venute a conoscenza delle notizie della morte di Augusto e della ribellione delle legioni, avrebbero potuto decidere di lanciare un nuovo attacco contro l'impero. Assegnata, dunque, parte delle legioni al luogotenente Aulo Cecina Severo, attacc\u00f2 le trib\u00f9 di Bructeri, Tubanti e Usipeti, sconfiggendole nettamente e compiendo numerose stragi; attacc\u00f2, poi, i Marsi, ottenendo nuove vittorie e pacificando cos\u00ec la regione ad ovest del Reno: pot\u00e9 in questo modo progettare per il 15 una spedizione ad est del grande fiume, con la quale avrebbe potuto vendicare Varo e frenare ogni volont\u00e0 espansionistica dei Germani.\nNel 15, dunque, Germanico attravers\u00f2 il Reno assieme al luogotenente Cecina Severo, che sconfisse nuovamente i Marsi, mentre il generale ottenne una netta vittoria sui Catti. Il principe dei Cherusci Arminio, che aveva sconfitto Varo a Teutoburgo, incit\u00f2 allora tutte le popolazioni germaniche alla rivolta, invitandole a combattere contro gli invasori romani; si form\u00f2, tuttavia, anche un piccolo partito filoromano, guidato dal suocero di Arminio, Segeste, che offr\u00ec il proprio aiuto a Germanico. Questi si diresse verso Teutoburgo, dove pot\u00e9 ritrovare una delle aquile legionarie perdute nella battaglia di sei anni prima, e rese gli onori funebri ai caduti le cui ossa erano rimaste insepolte. Decise, poi, di inseguire Arminio per affrontarlo in battaglia; il principe germanico, per\u00f2, attacc\u00f2 gli squadroni di cavalleria che Germanico aveva mandato in avanscoperta sicuro di poter cogliere il nemico impreparato, e fu dunque necessario che l'intero esercito legionario intervenisse per evitare una nuova disastrosa sconfitta. Germanico, allora, decise di tornare ad ovest del Reno assieme ai suoi uomini; mentre si trovava sulla strada del ritorno presso i cosiddetti \"pontes longi\", Cecina fu attaccato e sconfitto da Arminio, che lo costrinse a retrocedere all'interno dell'accampamento. I Germani, allora, convinti di poter avere la meglio sulle legioni, assaltarono l'accampamento stesso, ma furono a loro volta duramente sconfitti, e Cecina pot\u00e9 condurre le legioni sane e salve ad ovest del Reno.\nNonostante avesse riportato una sostanziale vittoria, Germanico era cosciente che i Germani erano ancora in grado di riorganizzarsi, e decise, nel 16, di condurre una nuova campagna che avesse l'obiettivo di annientare definitivamente le popolazioni tra il Reno e l'Elba. Per giungere indisturbato nelle terre dei nemici, decise di approntare una flotta che conducesse le legioni fino alla foce del fiume Amisia: in tempi rapidi furono approntate oltre mille navi agili e veloci, in grado di trasportare numerosi uomini ma dotate anche di macchine da guerra per la difesa. Non appena i Romani sbarcarono in Germania, le trib\u00f9 del luogo, riunite sotto il comando di Arminio, si prepararono a fronteggiare gli invasori e si riunirono a battaglia presso Idistaviso; gli uomini di Germanico, ben pi\u00f9 preparati dei loro nemici, fronteggiarono allora i Germani, e riportarono una schiacciante vittoria. Arminio e i suoi si ritirarono presso il \"Vallo Angirvariano\", ma subirono un'altra durissima sconfitta da parte dei legionari romani: le genti che abitavano tra il Reno e l'Elba erano cos\u00ec state debellate. Germanico ricondusse dunque i suoi in Gallia, ma, sulla strada del ritorno, la flotta romana fu dispersa da una tempesta e costretta a subire notevoli perdite; l'inconveniente occorso ai Romani diede nuovamente ai Germani la speranza di poter ribaltare le sorti della guerra, ma i luogotenenti di Germanico poterono facilmente avere la meglio sui loro nemici.\nTiberio, malgrado le aspettative del giovane generale, ritenne opportuno rinunciare a nuovi piani di conquista di quei territori. Del resto il nipote, Germanico, non aveva raggiunto gli obbiettivi militari auspicati, non essendo riuscito a battere in maniera risolutiva Arminio e la coalizione germanica da lui guidata. Il suo luogotenente, Aulo Cecina Severo per poco non cadeva in un'imboscata con 3-4 legioni, scampando a mala pena ad un nuovo e forse peggiore disastro di quello occorso a Publio Quintilio Varo nella foresta di Teutoburgo. Ma soprattutto la Germania, terra selvaggia e primitiva, era un territorio inospitale, ricoperto da paludi e foreste, con limitate risorse naturali (a quel tempo conosciute) e, quindi, non particolarmente appetibile da un punto di vista economico. Onde evitare di scontrarsi con il nipote ed erede al trono, gli concesse il trionfo il 26 maggio del 17, gli affid\u00f2 il nuovo comando speciale in Oriente. Strabone racconta che sfilarono in trionfo anche numerosi prigionieri tratti dalla trib\u00f9 germaniche battute nel corso della campagna militare, dei Cauci, Campsani, Bructeri, Usipeti, Cherusci, Catti, Cattuari, Landi, Tubantii.\nImpatto sulla storia europea e mediterranea.\nTiberio decise, pertanto, di sospendere ogni attivit\u00e0 militare oltre il Reno, lasciando che fossero le stesse popolazioni germaniche a sbrigarsela, combattendosi tra loro. Egli strinse solo alleanze con alcuni popoli contro altri, in modo da mantenerli sempre in guerra tra di loro. Egli almeno aveva ottenuto l'obiettivo di evitare di dover intervenire direttamente, con grande rischio di nuovi ed ingenti disastri per i suoi generali come quello di Varo, oltre al fatto di dover impiegare ingenti risorse militari ed economiche, per mantenere la pace con la possibile sottomissione dell'intera area tra Reno ed Elba. Il confine naturale sarebbe tornato definitivamente al fiume Reno, e nessun altro imperatore avrebbe tentato una nuova impresa tanto difficile e dispendiosa, come aveva provato Augusto durante questo ventennio.\nUn nuovo e possibile tentativo di invadere la Germania vi fu anche durante il principato di Claudio, fratello di Germanico, quando l'avanzata (nel 47) di uno dei suoi pi\u00f9 abili ed esperti generale, Gneo Domizio Corbulone, fu fermata sul nascere, dopo i primi successi avvenuti contro le popolazioni di Frisi e Cauci. Fu solo sotto Domiziano che furono acquisiti nuovi territori, tra le alte valli di Reno e Danubio, a seguito delle campagne condotte dai suoi generali negli anni 83-85 (i cosiddetti \"Agri decumates\"). Ma erano solo una piccola parte dei territori che Augusto avrebbe voluto acquisire all'impero romano. Pi\u00f9 tardi un ultimo tentativo di occupazione della Germania Magna (questa volta nella sua parte meridionale) fu portata a termine da Marco Aurelio, ma poco dopo il progetto iniziale venne abbandonato dal figlio Commodo. E cos\u00ec fino alla venuta di Carlo Magno 800 anni dopo, queste terre sarebbero rimaste libere da ogni potere centrale.\nArcheologia della conquista romana.\nA partire dal 15 a.C. furono costruite le principali basi legionarie lungo la sponda sinistra del fiume Reno in vista delle prime campagne di Druso, con metodica programmazione da parte di Tiberio, che aveva accompangato il \"princeps\", Augusto, nel suo viaggio in Gallia: a Castra Vetera di fonte alla valle della Lippe ed a Mogontiacum di fronte alla valle del Meno. Altre basi legionarie/ausiliarie di cui le testimonianze archeologiche sembrano confermare identico periodo, furono poste a \"Novaesium\", \"Noviomagus Batavorum\", Dangstetten ed \"Bonna\". Con l'inizio della penetrazione romana in territorio germanico furono costruite nuove basi militari: una prima a Oberaden nell'11 a.C., lungo la strada che da Vetera costeggia il fiume Lippe ed una seconda a R\u00f6dgen nel Wetterau a partire dall'11/10 a.C., lungo la strada che da Mogontiacum costeggia il fiume Meno.\nGli anni successivi videro l'apertura di altri accampamenti legionari, ausiliari e di approvvigionamento semi-permanenti ad Haltern (l'antica \"Aliso\"), Anreppen, Holsterhausen e Beckinghausen lungo il fiume Lippe; a Marktbreit, Dorlar, Waldgirmes e Hedem\u00fcnden lungo i fiumi Meno, Lahn e nella zona dei monti del Taunus; ad \"Argentoratae\", \"Colonia Agrippina\" ed \"Augusta Rauricorum\" lungo il Reno.\nAltra testimonianza, in questo caso della fine dell'occupazione romana, risulta dalla battaglia che si combatt\u00e9 nella foresta di Teutoburgo, dove persero la vita ben ventimila soldati e civili romani. Il sito della battaglia individuato solo recentemente (un ventennio fa), si trova presso Kalkriese. Qui sono venuti alla luce una moltitudine di oggetti di quel terribile massacro.\nIl materiale archeologico trovato sull'area della battaglia (su una superficie complessiva di 5 per 6\u00a0km), era di oltre 4.000 oggetti di epoca romana:"}
{"id": "1290903", "revid": "110157", "url": "https://it.wikipedia.org/wiki?curid=1290903", "title": "Must Get Out", "text": "Must Get Out \u00e8 il quinto e ultimo singolo dell'album di debutto dei Maroon 5, \"Songs About Jane\". Realizzato nel 2005, il singolo \u00e8 stato 39\u00b0 in UK.\nLista delle tracce.\nUK promo single\nEuropean commercial single"}
{"id": "1290905", "revid": "1711941", "url": "https://it.wikipedia.org/wiki?curid=1290905", "title": "Yahya ibn Ali", "text": "Origine.\nFiglio del califfo `Ali b. Hammud al-Nasir di famiglia di etnia berbera.\nBiografia.\nGovernatore di Ceuta, che aveva ricevuto dal padre Ali ibn Hamm\u016bd, nel 1016, quando era andato alla conquista del califfato, alla morte dello stesso Ali ibn Hamm\u016bd, Yahya rifiut\u00f2 di riconoscere come califfo lo zio al-Q\u0101sim al-Ma`mun, e nel 1021, sbarcato a Malaga, si diresse col suo esercito di berberi verso Cordova.\nPrimo califfato.\nPrima che Yahya entrasse a Cordova, al-Q\u0101sim lasci\u00f2 la capitale del califfato e si rifugi\u00f2 a Siviglia, lasciando che Yahya venisse nominato califfo e adottasse il titolo (laqab) di \"'al-Mu`tali bi-ll\u0101h\" (elevato da Dio) e govern\u00f2 sino al 1023, quando al-Qasim recuper\u00f2 brevemente il trono; ma dopo pochi mesi al-Q\u0101sim dovette abbandonare nuovamente il trono, che non fu recuperato da Yahya, ma dai sostenitori cordovani degli Omayyadi che misero sul trono \u02bfAbd al-Ra\u1e25m\u0101n V ibn Hish\u0101m.\nDurante il periodo di governo degli Omayyadi, Yahya al-Mu`tali si rifugi\u00f2 a Malaga, da dove raggiunse Jerez de la Frontera, dove si trovava suo zio, al-Q\u0101sim al-Ma`m\u016bn, che cattur\u00f2, imprigion\u00f2 a Malaga e poi lo giustizi\u00f2. Quindi attese l'opportunit\u00e0 di poter recuperare il trono di al-Andalus.\nConsiglio di Stato.\nL'occasione si present\u00f2 nel 1025, allorch\u00e9 prepar\u00f2 un esercito per conquistare Cordova ed il califfo Mu\u1e25ammad III ibn \u02bfAbd al-Ra\u1e25m\u0101n, venutone a conoscenza, lasci\u00f2 la citt\u00e0, nel mese di maggio per potersi rifugiare a Saragozza.L'aristocrazia di Cordova nomin\u00f2 un consiglio di stato per governare la citt\u00e0 in assenza di un califfo; dopo circa sei mesi per\u00f2 il consiglio di stato si rivolse a Yahya al-Mu`tali affinch\u00e9 tornasse a Cordova e accettasse di essere rieletto califfo.\nSecondo califfato.\nYahya entr\u00f2 in citt\u00e0 il 9 novembre dello stesso anno, e dopo pochi giorni deleg\u00f2 il governo al suo visir Abu Ja'far Ahmad b. Musa, mentre lui rientrava nel suo sicuro feudo di Malaga.\nI disordini che si accesero a Cordova portarono alla definitiva caduta della dinastia hammudide in al-Andalus, e nel giugno del 1026 i cordovani cacciarono il visir che Yahya al-Mu`tali aveva lasciato in citt\u00e0 ed elessero l'ultimo califfo del califfato, l'omayyade Hish\u0101m III ibn Mu\u1e25ammad."}
{"id": "1290907", "revid": "1543377", "url": "https://it.wikipedia.org/wiki?curid=1290907", "title": "Stretta del credito", "text": "Con il termine stretta del credito (in inglese \"credit crunch\"), si indica un calo significativo (o inasprimento improvviso delle condizioni) dell'offerta di credito al termine di un prolungato periodo espansivo, in grado di accentuare la fase recessiva.\nIl \"credit crunch\" avviene solitamente al termine della fase di espansione, quando le banche centrali alzano i tassi di interesse al fine di raffreddare l'espansione ed evitare il rischio inflazione, spingendo gli istituti di credito ad alzare i propri tassi di interesse e chiudendo l'accesso al credito per chi non pu\u00f2 permettersi la spesa. In altri casi, pu\u00f2 avvenire che, sull'onda di fallimenti bancari e ritiro della liquidit\u00e0, le banche applichino una chiusura del credito per evitare esse stesse il fallimento.\nA seguito della stretta del credito, possono verificarsi fallimenti sia di banche che di imprese e famiglie debitrici. I mancati pagamenti che vengono a crearsi, e gli eventuali fallimenti, si traducono in pignoramenti dei beni ipotecati a garanzia dei crediti, e un aumento delle propriet\u00e0 in capo alle banche.\nI crediti in sofferenza espongono gli istituti di credito ad un rischio simile di pignoramenti o fallimento. Le propriet\u00e0 acquisite restano nell'ambito degli istituti di credito, tenendo conto che i principali finanziatori di tali istituti sono eventualmente soggetti che svolgono lo stesso tipo di attivit\u00e0 creditizia.\nLaddove la maggiore iniezione di liquidit\u00e0 proviene da una banca centrale, se questa \u00e8 controllata dalle stesse banche alle quali presta denaro, il rischio di impresa degli istituti di credito \u00e8 ridotto anche in caso di forti insolvenze dei loro clienti. In caso di fallimento di un istituto, che nel contempo controlla il suo principale creditore, questo potrebbe non esercitare le garanzie previste dalla legge a sua tutela.\nIl \"credit crunch\" non solo pu\u00f2 essere avviato da disposizioni provenienti dalle autorit\u00e0 monetarie ma anche su volont\u00e0 delle banche. Nel caso in cui le banche, come avvenuto nei tempi passati ed ancora oggi, sono preoccupate della solvibilit\u00e0 di coloro a cui prestano i soldi, si attua una stretta del credito concedendo a condizioni molto pi\u00f9 rigide prestiti futuri: aumentando i tassi oppure chiedendo pi\u00f9 garanzie. In tal caso non si ha una stretta pilotata dalle banche centrali, bens\u00ec direttamente dagli istituti di credito.\nIl \"credit crunch\" si verific\u00f2 particolarmente durante la crisi del 1929. Nel 2007 alcuni economisti hanno affermato che la crisi dei mutui subprime potrebbe portare ad un nuovo \"credit crunch\"."}
{"id": "1290918", "revid": "1458600", "url": "https://it.wikipedia.org/wiki?curid=1290918", "title": "Toni Servillo", "text": "Vincitore di due European Film Awards, quattro David di Donatello, quattro Nastri d'argento, due Globi d'oro, tre Ciak d'oro e del Marc'Aurelio d'Argento per il miglior attore al Festival internazionale del film di Roma.\nEsordisce sul grande schermo con il film \"Morte di un matematico napoletano\" (1992), proseguendo con \"Rasoi\" (1993), \"I vesuviani\" (1997) e \"Teatro di guerra\" (1998), tutti film diretti da Mario Martone. Assume maggiore notoriet\u00e0 con il ruolo di Tony Pisapia ne \"L'uomo in pi\u00f9\" (2001), di Titta Di Girolamo ne \"Le conseguenze dell'amore\" (2004), e di Giovanni Sanzio ne \"La ragazza del lago\" (2006), film che gli fanno ottenere una nomination e due David di Donatello per il miglior attore protagonista.\nNel 2008 \u00e8 il protagonista degli acclamati film \"Gomorra\" di Matteo Garrone e \"Il divo\" di Paolo Sorrentino, aggiudicandosi per entrambi i film l'European Film Award per il miglior attore. Per l'interpretazione di Giulio Andreotti ne \"Il divo\" si aggiudica inoltre il David di Donatello e il Nastro d'argento. Nel 2010 vince il Marc'Aurelio d'Argento per il miglior attore al Festival internazionale del film di Roma per \"Una vita tranquilla\".\nNel 2013 interpreta Jep Gambardella nel film vincitore dell'Oscar al miglior film straniero \"La grande bellezza\" di Paolo Sorrentino, con cui si aggiudica il quarto David di Donatello e il secondo European Film Award, ricevendo la candidatura all'Hollywood Film Festival per il miglior attore.\nDal New York Times \u00e8 stato indicato tra i pi\u00f9 grandi 25 attori dei primi vent'anni del ventunesimo secolo.\nBiografia.\nFigura di spicco del teatro napoletano e del cinema italiano, \u00e8 fratello del cantante Peppe Servillo, membro della Piccola Orchestra Avion Travel. Nato ad Afragola, in provincia di Napoli, e cresciuto a Caserta, ha trascorso i primi quattro anni di vita ad Arquata Scrivia, in provincia di Alessandria.\nIl 30 aprile 2014 gli \u00e8 stata conferita la cittadinanza onoraria di Napoli durante una cerimonia ufficiale nella Sala dei Baroni del Maschio Angioino alla presenza delle Autorit\u00e0 civili e militari e rappresentanti del mondo culturale e dello spettacolo cittadino.\nIl 28 febbraio 2015 viene insignito della laurea ad honorem in \"Discipline della musica e del teatro\" da parte dell'Alma mater studiorum Universit\u00e0 di Bologna.\nTeatro e lirica.\nAutodidatta, si appassion\u00f2 al teatro sin da piccolo, aiutato da un contesto familiare nel quale la tradizione teatrale, sebbene assente, era amata dai componenti della famiglia. Inizi\u00f2 recitando nell'oratorio salesiano di Caserta, per poi passare alle messinscene durante l'adolescenza. Negli anni della cosiddetta \"Postavanguardia Teatrale\", collabor\u00f2 alla fondazione del \"Teatro Studio,\" sempre a Caserta, insieme a Matteo De Simone, Sandro Leggiadro, Riccardo Ragozzino, Nando Taccogna che ricorda:\"Le prime prove si tenevano in alcune stanze situate nella soffitta della Reggia, poi nei locali all'interno di un palazzo di Via Maielli\".\nIl Teatro Studio allest\u00ec diversi spettacoli fino al 1984, girando in Italia ed Europa.\nNel 1986 si avvicin\u00f2 al gruppo \"Falso Movimento\" e quindi al regista Mario Martone, con cui collabor\u00f2 spesso e insieme al quale fond\u00f2 \"Teatri Uniti\", di cui attualmente \u00e8 direttore artistico. Nello stesso anno vinse, \"Per la costante ricerca di nuovi linguaggi di vaste significazioni poetiche\", il Primo Premio Gennaro Vitiello con \"Guernica\", atto unico da lui scritto, diretto e interpretato.\nNel 1989 e nel 1991 partecipa agli spettacoli \"Ha da passa' 'a nuttata\" e \"L'impero della ghisa\" di Leo de Berardinis. Ha anche diretto \"Il Misantropo\" (1995) e \"Tartufo\" di Moli\u00e8re; che con \"Le false confidenze\" di Marivaux compongono un trittico sul grande teatro francese a cui ha collaborato anche Cesare Garboli per le traduzioni. Al 1999 risale il suo debutto come regista di teatro musicale, con \"Una cosa rara\" di Vicente Mart\u00edn y Soler, per La Fenice di Venezia, a cui fanno seguito \"Le nozze di Figaro\" di Mozart, \"Ariadne auf Naxos\" di Richard Strauss e \"L'italiana in Algeri\" di Rossini. \u00c8 stato diretto, tra gli altri, da Mem\u00e8 Perlini, Mario Martone e Elio De Capitani.\nNel 2002 \u00e8 regista di \"Sabato, domenica e luned\u00ec\", rivisitazione del capolavoro di Eduardo De Filippo, in scena per quattro stagioni in tutta Europa e vincitore di numerosi premi. Nel 2005 per questo suo lavoro riceve il Premio Gassman per la regia. Nel 2006 ha fatto la regia dello spettacolo teatrale tratto da due testi: \"Il lavoro rende liberi (2005)\" e \"Oscillazioni (2006)\" di Vitaliano Trevisan. Nel 2007 ha adattato, diretto e interpretato \"Trilogia della villeggiatura\" di Carlo Goldoni, in tourn\u00e9e mondiale fino al 2010.\nTra le altre opere liriche da lui curate, oltre a quelle gi\u00e0 citate, sia all'estero che in Italia, vi sono: \"Il marito disperato\" di Cimarosa e il \"Fidelio\" di Beethoven per il Teatro San Carlo di Napoli, e \"Boris Godunov\" di Musorgskij al Teatro Sao Carlos di Lisbona. Nel 2013 vince il Premio Le Maschere del Teatro italiano nelle categorie \"miglior spettacolo in prosa\" (\"Le voci di dentro\"), \"miglior regia\" e \"miglior attore protagonista\". Lo stesso spettacolo, portato in una tourn\u00e9e da Servillo con acclamato successo, viene trasmesso in diretta dal Teatro San Ferdinando di Napoli il 2 novembre 2014 su Rai 1 per celebrare il trentesimo anniversario dalla scomparsa di Eduardo De Filippo. La regia televisiva \u00e8 curata da Paolo Sorrentino.\nCinema.\nHa debuttato al cinema con i film di Mario Martone negli anni '90. Nel 2001 inizia il suo sodalizio artistico con Paolo Sorrentino, recitando ne \"L'uomo in pi\u00f9\". Nel 2005 si aggiudica, per il film \"Le conseguenze dell'amore\" di Paolo Sorrentino, un David di Donatello come miglior attore protagonista e un Nastro d'argento. Nel 2008 si \u00e8 aggiudicato nuovamente il David di Donatello come miglior attore protagonista per il film \"La ragazza del lago\" di Andrea Molaioli. Nello stesso anno conferma il suo straordinario talento camaleontico nei film \"Gomorra\" di Matteo Garrone e \"Il divo\" di Sorrentino (premiati con il Premio della giuria al Festival di Cannes), per i quali ottiene l'European Film Award per il miglior attore.\nNel 2009 vince il suo terzo David di Donatello come miglior attore protagonista per la sua interpretazione di Giulio Andreotti ne \"Il divo\" di Paolo Sorrentino. Per gli stessi film (\"Le conseguenze dell'amore\", \"La ragazza del lago\" e \"Il divo\") si \u00e8 aggiudicato anche tre Nastri d'argento al migliore attore protagonista negli anni 2005, 2008 e 2009. Nel 2010 \u00e8 protagonista di \"Una vita tranquilla\", in concorso al Festival Internazionale del Film di Roma 2010, per il quale vince il premio come migliore attore. Nel 2011 \u00e8 in nomination al Nastro d'argento per due film: \"Il gioiellino\" e \"Una vita tranquilla\". Nel 2012 \u00e8 stato diretto da Daniele Cipr\u00ec in \"\u00c8 stato il figlio\", e Marco Bellocchio in \"Bella addormentata\".\nNel 2013 \u00e8 protagonista nei film \"Viva la libert\u00e0\" di Roberto And\u00f2 e \"La grande bellezza\" di Paolo Sorrentino in concorso al Festival di Cannes 2013 e vincitore di numerosi premi tra cui il Golden Globe e l'Oscar al miglior film straniero nel 2014. A luglio 2013 Servillo riceve un Nastro d'argento speciale per le sue interpretazioni e il 7 dicembre 2013, per \"La grande bellezza\", viene premiato a Berlino con l'European Film Awards per il miglior attore. Il 2 marzo 2014 \u00e8 a Los Angeles per accompagnare Paolo Sorrentino insieme a Nicola Giuliano nella cerimonia di premiazione dei Premi Oscar 2014, ricevuto da \"La grande bellezza\" nella categoria miglior film straniero. Il 10 giugno successivo, riceve il quarto David di Donatello come miglior attore protagonista per la sua interpretazione di Jep Gambardella ne \"La grande bellezza\". Nel 2015 gira \"Lasciati andare\" di Francesco Amato, insieme a Ver\u00f3nica Echegui, Carla Signoris, Luca Marinelli e Giacomo Poretti. Prodotto da Cattleya con Rai Cinema, il film \u00e8 distribuito da 01 Distribution.\nPremi e riconoscimenti.\nAltri premi.\nIl 30 aprile 2014 diventa cittadino onorario di Napoli, con una celebrazione tenutasi al \"Maschio Angioino\"."}
{"id": "1290929", "revid": "767487", "url": "https://it.wikipedia.org/wiki?curid=1290929", "title": "The Human Abstract", "text": "I The Human Abstract sono un gruppo musicale metalcore/ progressive metal/ djent di Los Angeles (California), il cui nome prende spunto dal poema dello scrittore William Blake.\nBiografia.\nIl 22 agosto del 2006 esce il loro primo album, \"Nocturne\", per la Hopeless Records. L'album ha avuto un discreto successo, subendo per\u00f2 anche critiche sul genere, un metalcore mescolato con il neoclassic. Durante lo stesso anno gli The Human Abstract hanno fatto diversi tour, suonando con band del calibro di Protest the Hero, All That Remains, Arsis, Goatwhore, God Forbid, Misery Signals, Drop Dead, Gorgeous, It Dies Today e The Chariot.\nHanno partecipato al Warped Tour nel 2007 e nel 2008, un festival hardcore-metal tenutosi in America.\nIl 19 agosto del 2008 \u00e8 uscito il loro album \"Midheaven\" un full-length contenente 10 brani, sempre per l'etichetta discografica Hopeless Records.\nL'8 marzo 2011 la band pubblica la sua terza fatica discografica intitolata \"Digital Veil\", in cui le influenze del Neoclassical Metal e quelle del Progressive metal si uniscono alla voce del nuovo cantante Travis Ritcher (gi\u00e0 nei Corelia), che mescola a delle chiare e definite parti in voce pulita una sapiente alternanza di scream e growl, amplificando la sfumatura Metalcore del gruppo. La title-track \"Digital Veil\" e \"Patterns\" vengono estratti come singoli, con annessi videoclip promozionali. Oltre al singolo citato \u00e8 degno di nota il brano \"Faust\", esempio lampante della preparazione tecnica dei componenti della band.\nCaratteristiche.\nLa caratteristica principale dei The Human Abstract \u00e8 indubbiamente la magistrale preparazione tecnica degli strumentisti che compongono la band, in particolare dei due chitarristi A.J. Minette e Dean Herrera che si alternano in vorticosi assoli in sweep picking; l'utilizzo di tale tecnica \u00e8 magistralmente eseguito nell'assolo del brano \"Mea Culpa\" dall'album del 2006 \"Nocturne\". Questa componente tecnica per\u00f2 non esclude assolutamente una spiccata vena melodica che si esprime soprattutto attraverso brani lenti come \"Sotto Voce\" (realizzata con chitarre classiche) e \"Desiderata\" (tratti da \"Nocturne\") e la traccia d'apertura di \"Digital Veil\" intitolata \"Elegiac\". Tutto ci\u00f2 \u00e8 condito da un cantato proprio del genere Metalcore basato sull'uso dello scream e del growl che si alterna ad abbondanti melodie in voce pulita."}
{"id": "1290940", "revid": "74801", "url": "https://it.wikipedia.org/wiki?curid=1290940", "title": "Abd al-Rahman V ibn Hisham", "text": "Origine.\nMembro della famiglia degli Omayyadi, fratello del califfo Mu\u1e25ammad II (al-Mahd\u012b) ibn Hish\u0101m.\nBiografia.\nFu eletto califfo il 2 dicembre del 1023 quando la popolazione di Cordova cacci\u00f2 il califfo della dinastia hammudide al-Q\u0101sim al-Ma\u2019m\u016bn, per sostituirlo con la legittima dinastia omayyade.\n\u2018Abd al-Rahman V adott\u00f2 il titolo (\"laqab\") di al-Mustazhir bi-llah (colui che implora l'aiuto di Dio), ma regn\u00f2 per soli due mesi e mezzo; il 17 gennaio del 1024 fu assassinato, nel corso di un ammutinamento, che era stato organizzato da suo cugino Mu\u1e25ammad III ibn \u02bfAbd al-Ra\u1e25m\u0101n, che gli ammutinati avevano proclamato nuovo califfo."}
{"id": "1290941", "revid": "115140279", "url": "https://it.wikipedia.org/wiki?curid=1290941", "title": "Ogni giorno si cantano canzoni d'amore", "text": "Ogni giorno si cantano canzoni d'amore \u00e8 il primo album della cantante italiana Donatella Rettore, originariamente pubblicato su vinile e musicassetta nel 1975 e ristampato nel 1999 in formato CD.\nContiene il brano \"Capelli sciolti\", presentato al Festival di Sanremo 1974 nella sezione \"Aspiranti\" e non ammesso alla serata finale. Il disco ha venduto ben 5 milioni di copie in tutto il mondo.\nTracce.\nTesti e musiche di Donatella Rettore e Mario Pagano, eccetto dove indicato."}
{"id": "1290943", "revid": "2149966", "url": "https://it.wikipedia.org/wiki?curid=1290943", "title": "Lupo solitario (programma televisivo)", "text": "Lupo Solitario \u00e8 un programma televisivo andato in onda nel 1987 per una sola stagione su Italia 1, dal luned\u00ec al gioved\u00ec, dal 30 marzo al 21 maggio. La trasmissione \u00e8 nata da un'idea di Syusy Blady, Patrizio Roversi, Davide Parenti e Antonio Ricci, all'epoca reduce dal successo di \"Drive In\", e andava in onda in seconda serata con la conduzione di Patrizio Roversi e Syusy Blady.\nIl titolo \u00e8 stato tratto dal soprannome di \"Wolfman Jack\", protagonista del film \"American Graffiti\" mentre il sottotitolo \"Un programma di inquietudini, ambiguit\u00e0 e varia umanit\u00e0\" era originale.\nNonostante gli appena due mesi di programmazione, la trasmissione fu al centro dell'attenzione dei media raccogliendo soprattutto consensi da parte della critica: Umberto Eco lo defin\u00ec \"variet\u00e0 del futuro\".\nIl programma.\nIl variet\u00e0, \u00e8 stato ideato da Antonio Ricci nel 1987, con la collaborazione di vari autori tra cui Davide Parenti, e la regia di Paolo Beld\u00ec. \"Lupo Solitario\" era trasmesso dal luned\u00ec al gioved\u00ec alle 22:30 sulla seconda rete Fininvest, per un totale di 32 puntate. Il programma era realizzato in uno studio che riproduceva l'interno di un dirigibile pirata comandato dal conduttore Patrizio Roversi, che intercettava i segnali televisivi mondiali e li mandava cos\u00ec in onda sulla rete ufficiale.\nProtagonista del programma era l'esordiente Gran Pavese Variet\u00e0, composto dallo stesso Roversi insieme alla moglie Syusy Blady, da Vito, pi\u00f9 Eraldo Turra e Luciano Manzalini (che insieme impersonavano il gruppo dei Gemelli Ruggeri), ognuno con un ruolo ben preciso: ad esempio, Syusy Blady era l'addetta alle notizie \"spettegologiche\" e pur di avere indiscrezioni succulente si intrufolava nelle case dei vip, intervistava i loro portinai e rovistava addirittura tra l'immondizia, mentre i Gemelli Ruggeri erano un duo di giornalisti della fantomatica televisione di Stato di un immaginario paese dell'Europa Orientale, Croda, gemellata con il Lupo Solitario. Le stazioni televisive intercettate erano tutte rigorosamente inventate e parodiate dai componenti della compagnia.\nL'intera trasmissione era un fuoco d'artificio di rubriche geniali e imprevedibili, affidate a personaggi come Roland Topor, Gregory Corso, Leo Bassi ed Eva Robin's. Fra gli altri comici si segnalavano Franco Faloppi e Mimmo Artana (1948-2015) che interpretavano due poliziotti - i quali a loro volta si travestivano e fingevano di essere una coppietta, appartandosi in una macchina nel parco di Firenze per adescare il famoso mostro di Firenze - nonch\u00e9 altri personaggi surreali riguardanti argomenti di estrema attualit\u00e0, come la sempre pi\u00f9 veloce diffusione dei teleimbonitori nelle Tv private e non solo, tra cui Vanna Marchi che proprio in quegli anni faceva spesso la sua comparsa in programmi televisivi nazionali in qualit\u00e0 di fenomeno Tv.\nUno dei punti di forza della trasmissione \u00e8 stato lo spazio dedicato al rock post-demenziale, \u00abun elemento portante\u00bb aveva spiegato Ricci, \u00abdella nostra filosofia, una dissacrazione cialtrona della videoclipmania pi\u00f9 diffusa\u00bb. Fra le novit\u00e0 di \"Lupo Solitario\", il debutto Tv di Elio e le Storie Tese: la loro \"John Holmes\" ha un tale successo che viene utilizzata come sigla per alcune puntate del programma. Insieme a loro, venivano riprese in vari locali milanesi le band pi\u00f9 significative del genere, come \"Little Tonno\", \"Frigerio e i suoi Tailleur\", i Figli di Bubba, \"Panico alla Scala\" e \"L'Invasione degli Uomini Paprika\".\nI titoli di testa sono in lingua esperanto, e anche il conduttore Roversi spesso usava intercalari in esperanto come \"Bonan vesperonnnnn\" (buona seraaaaa) e diceva frasi come \"impariamo tutti l'esperanto e ci capiremo meglio\".\nProtagonista della sigla di coda del programma, che andava in onda a notte tarda a causa della collocazione oraria dello show, era un pigiama party, al quale partecipavano tutti i comici del programma e anche svariati figuranti, e la sigla \"Ninna nanna yeeh\" era cantata da Syusy Blady che si esibiva in veste provocante e sensuale, indossando un babydoll.\n\"Lupo Solitario\" \u00e8 tornato in onda poco meno di venti anni dopo, nella primavera del 2004. Sono state infatti mandate in onda alcune repliche dello show in prima serata sulla rete satellitare Happy Channel.\nDalle canzoni del programma nel 1987 \u00e8 stato tratto un album intitolato per l'appunto \"Lupo solitario\", nel quale spicca il successo di John Holmes di Elio e le Storie Tese.\nAccoglienza.\nIl programma ricevette un ottimo consenso da parte della critica televisiva che lo considera un cult nel suo genere, e soprattutto Umberto Eco durante il \"Congresso sulle Nuove Tendenze Televisive\" svoltosi a Parigi nel maggio di quell'anno defin\u00ec il programma \"il variet\u00e0 del futuro\".\nCi fu per\u00f2 anche spazio per le critiche, che riguardavano soprattutto la gi\u00e0 citata scenetta del mostro di Firenze.\nLa stagione successiva il programma non fu riconfermato, ma era previsto al suo posto un altro variet\u00e0, \"Matrjoska\", al quale avrebbero dovuto prendere parte tutti i protagonisti di \"Lupo solitario\" e anche altri personaggi. Tuttavia questo programma non and\u00f2 oltre la puntata zero, e dalle sue ceneri nacque \"L'araba fenice\", programma analogo ma meno pungente.\nColonna sonora.\nI brani musicali resi popolari dalla trasmissione vennero raccolti in un album, pubblicato dalla Polydor in formato LP e musicassetta nello stesso 1987. Alcuni dei brani contenuti nell'album verranno pubblicati anche come singolo, di altri brani l'unica traccia fonografica disponibile \u00e8 quella contenuta in questa uscita discografica."}
{"id": "1290945", "revid": "76204", "url": "https://it.wikipedia.org/wiki?curid=1290945", "title": "Diocesi di Algarve", "text": ""}
{"id": "1290951", "revid": "767487", "url": "https://it.wikipedia.org/wiki?curid=1290951", "title": "Moya Brennan", "text": "Ha cominciato la sua carriera con il suo gruppo di famiglia, i Clannad, di cui ha fatto parte per alcuni anni anche la sorella minore Enya.\nMoya Brennan ha registrato 17 album coi Clannad e ha vinto un Grammy, un BAFTA e un Ivor Novello award col suo gruppo. \nLa sua carriera solista comincia nel 1992 con l'album \"M\u00e1ire\", seguito due anni dopo da \"Misty Eyed Adventures\".\nNel 1998 esce \"Perfect Time\" e un anno dopo \"Whisper to the Wild Water\". L'album ottiene una nomination ai Grammy Awards del 2001 nella categoria \"Best New Age Album\".\nHa lavorato a numerose colonne sonore, \u00e8 sua la voce in \"Tell Me Now (What You See)\", brano principale di \"King Arthur\", e della canzone \"I Will Find You\" nel film del 1992 \"L'ultimo dei Mohicani\".\nHa inoltre lavorato con Shane McGowan dei Pogues, Alan Parsons, Bono, Robert Plant, Van Morrison, Michael McDonald dei Doobie Brothers, Chicane, Bruce Hornsby, Def Leppard, The Chieftains, Paul Young, Paul Brady, Michael Crawford, Joe Jackson e Ronan Keating.\nIn totale ha registrato 25 album, e venduto oltre 20 milioni di copie. Dal 2002 ha cominciato a usare il nome Moya Brennan, pi\u00f9 vicino alla pronuncia del suo nome in gaelico."}
{"id": "1290956", "revid": "729019", "url": "https://it.wikipedia.org/wiki?curid=1290956", "title": "Stazione di Londra Waterloo", "text": "La stazione di Londra Waterloo \u00e8 una delle principali stazioni ferroviarie della capitale britannica, la prima del Regno Unito per flusso di passeggeri e una delle prime venti d'Europa. La stazione si trova di fronte a Westminster, nel borgo londinese di Lambeth.\nLa stazione \u00e8 stata aperta nel 1848 dalla London and South Western Railway e sostituiva la precedente stazione di Nine Elms, essendo pi\u00f9 vicina al West End di Londra. Non \u00e8 stata progettata per essere capolinea dal momento che le intenzioni originarie erano quelle di far continuare la linea in direzione della Citt\u00e0 di Londra e, conseguentemente, la stazione si \u00e8 sviluppata in modo disordinato. \u00c8 stata quindi ricostruita all'inizio del XX secolo, inaugurata nel 1922, e il nuovo edificio includeva un Arco della Vittoria sopra l'ingresso principale, che commemorava i caduti della prima guerra mondiale.\nWaterloo \u00e8 stata l'ultima delle principali stazioni londinesi a essere servita da treni a vapore, che hanno smesso di transitare da qui dal 1967.\nLa stazione \u00e8 stato il capolinea dei treni internazionali di Eurostar dal 1994 al 2007, anno in cui sono stati trasferiti a St. Pancras International.\nCon oltre milioni di passeggeri all'anno, Waterloo \u00e8 la stazione britannica con il maggior numero di passeggeri. \u00c8, inoltre, la stazione pi\u00f9 grande del Regno Unito in termini di superficie e quella con il pi\u00f9 alto numero di binari, ventiquattro.\nStoria.\nLa stazione venne aperta l'11 luglio 1848, e la prima intenzione fu quella di farne una stazione passante da riallacciare alla rete settentrionale londinese.\nCon l'apertura dell'Eurotunnel fra Calais e Folkestone (1994), la stazione \u00e8 diventata il punto di ricezione britannico per il traffico ferroviario proveniente dall'Europa continentale. Questo fino al 2007 quando le linee Eurostar furono trasferite alla stazione St. Pancras International.\nSimbolo.\nMolte grandi stazioni di Londra possiedono un simbolo, compreso in un cerchio, che rimanda pi\u00f9 o meno al nome dello scalo stesso: quello di Waterloo rappresenta una grande W con sopra una miniatura stilizzata di un leone (disegno bianco in campo amaranto).\nStrutture e impianti.\nLondra Waterloo \u00e8 una stazione di testa che ha una struttura il cui parco binari si apre a \"ventaglio\" nell'attestarsi al fabbricato viaggiatori, coperto da pensiline. Lo scalo \u00e8 composto da 25 binari, ma solo 20 sono attualmente utilizzati; gli altri, anteriormente usati dall'Eurostar, sono in disuso.\nDi fronte all'ingresso si trova la \"London Waterloo East\", attigua stazione sulla linea che dal sud est inglese si attesta a Charing Cross. \u00c8 considerabile come parte della stessa stazione Waterloo e conta 2 binari di servizio.\nMovimento.\nWaterloo \u00e8 la stazione ferroviaria con il maggior numero di passeggeri all'anno, con poco meno di 100 milioni di entrate e uscite nel biennio 2015-2016; nel 2013, \u00e8 risultata essere la novantunesima stazione con pi\u00f9 passeggeri al mondo.\nLa stazione \u00e8 servita da treni suburbani, regionali e nazionali gestiti da South Western Railway; questi servizi, collegano Londra con le contee dell'Inghilterra sudoccidentale, tra cui il Surrey, l'Hampshire, il Dorset e il Berkshire.\nSouth Western Railway, nel 2017, ha erogato un servizio di circa treni al giorno, utilizzato da oltre passeggeri, diventando uno dei servizi pendolari pi\u00f9 utilizzato d'Europa.\nInterscambi.\nLa stazione consente l'interscambio con varie fermate della metropolitana: Southwark (sulla linea Jubilee), Waterloo (sulle linee Bakerloo, Jubilee, Northern e Waterloo &amp; City) ed Embankment (sulle linee Bakerloo, Circle, District e Northern).\n\u00c8 permesso, inoltre, l'interscambio con la stazione di Waterloo East, situata sulla \"South Eastern Main Line\", a ridosso dello scalo.\nNelle vicinanze della stazione effettuano fermata numerose linee urbane automobilistiche, gestite da London Buses.\nDal Waterloo Millennium Pier, infine, \u00e8 possibile fruire dei servizi fluviali di Londra gestiti da TfL."}
{"id": "1290957", "revid": "339392", "url": "https://it.wikipedia.org/wiki?curid=1290957", "title": "London Waterloo", "text": ""}
{"id": "1290959", "revid": "339392", "url": "https://it.wikipedia.org/wiki?curid=1290959", "title": "Waterloo station", "text": ""}
{"id": "1290962", "revid": "599013", "url": "https://it.wikipedia.org/wiki?curid=1290962", "title": "Giacalone (disambigua)", "text": ""}
{"id": "1290970", "revid": "339392", "url": "https://it.wikipedia.org/wiki?curid=1290970", "title": "L'Ultima Cena (Leonardo)", "text": ""}
{"id": "1290982", "revid": "795554", "url": "https://it.wikipedia.org/wiki?curid=1290982", "title": "3-variet\u00e0", "text": "In geometria, una 3-variet\u00e0 \u00e8 una variet\u00e0 differenziabile di dimensione 3. Informalmente, si tratta di un \"possibile universo\": uno spazio con 3 dimensioni che \u00e8 localmente simile allo spazio tridimensionale come \u00e8 percepito dall'essere umano, la cui struttura globale pu\u00f2 per\u00f2 essere molto differente e di difficile intuizione.\nLo studio delle 3-variet\u00e0 \u00e8 un ramo importante della topologia della dimensione bassa. Ha forti connessioni con la teoria dei nodi e la geometria iperbolica. Gli strumenti usati nello studio delle 3-variet\u00e0 sono molteplici: tra questi, il gruppo fondamentale (che cattura gran parte della struttura della variet\u00e0), lo studio delle superfici (in particolare le superfici incompressibili) e la geometria iperbolica.\nDefinizione.\nUna 3-variet\u00e0 \u00e8 una variet\u00e0 differenziabile oppure topologica di dimensione 3. L'aggettivo \"topologica\" o \"differenziabile\" \u00e8 usato, quando necessario, per specificare di quale variet\u00e0 si tratta; in verit\u00e0, la differenza fra le due nozioni in dimensione 3 \u00e8 minima: una variet\u00e0 differenziabile \u00e8 anche topologica (questo \u00e8 valido in tutte le dimensioni), e viceversa ogni variet\u00e0 topologica pu\u00f2 essere dotata di un'unica struttura differenziabile a meno di diffeomorfismo (questo \u00e8 valido solo in dimensione 2 e 3). Per questo motivo, l'aggettivo \u00e8 generalmente omesso.\nAnalogamente, una 3-variet\u00e0 \"con bordo\" \u00e8 una variet\u00e0 con bordo di dimensione 3. Spesso anche una 3-variet\u00e0 con bordo \u00e8 chiamata semplicemente \"3-variet\u00e0\".\nEsempi.\nDentro lo spazio euclideo.\nLo spazio euclideo formula_1 \u00e8 una 3-variet\u00e0. Ogni sottoinsieme aperto dello spazio euclideo \u00e8 anch'esso una 3-variet\u00e0. Ad esempio, la palla\noppure il complementare di un nodo.\nLo spazio tridimensionale contiene anche molte 3-variet\u00e0 con bordo. Ad esempio, il disco chiuso\nil cui bordo \u00e8 la sfera bidimensionale\noppure il toro solido, il cui bordo \u00e8 il toro. Pi\u00f9 in generale, un corpo con manici, il cui bordo \u00e8 una superficie orientabile di genere arbitrario.\nLo spazio euclideo non contiene per\u00f2 variet\u00e0 chiuse, cio\u00e8 compatte e senza bordo.\nSfera.\nLa 3-variet\u00e0 pi\u00f9 semplice che non sia contenuta nello spazio euclideo \u00e8 la sfera tridimensionale (a volte chiamata ipersfera)\nSi tratta di una 3-variet\u00e0 chiusa semplicemente connessa.\nSpazi lenticolari.\nGli spazi lenticolari sono le 3-variet\u00e0 chiuse aventi gruppo fondamentale pi\u00f9 semplice. Lo spazio lenticolare formula_6 \u00e8 una 3-variet\u00e0 definita come spazio quoziente di formula_7 tramite un'azione del gruppo ciclico formula_8. Lo spazio \u00e8 definito per ogni coppia di interi coprimi formula_9. Si tratta di una variet\u00e0 chiusa, il cui gruppo fondamentale \u00e8 formula_8.\nPer formula_11 la 3-variet\u00e0 \u00e8 la sfera formula_7, mentre per formula_13 si tratta dello spazio proiettivo reale tridimensionale formula_14.\nToro.\nUn'altra 3-variet\u00e0 che generalizza variet\u00e0 di dimensione inferiore \u00e8 il toro tridimensionale\nIl suo gruppo fondamentale \u00e8 formula_16. Pi\u00f9 in generale, il prodotto di una superficie con la circonferenza formula_17 \u00e8 una 3-variet\u00e0 con gruppo fondamentale infinito.\nVisualizzazione.\nUna superficie pu\u00f2 essere agevolmente visualizzata tramite un disegno, e se \u00e8 orientabile pu\u00f2 essere descritta interamente all'interno dello spazio tridimensionale. Inoltre \u00e8 descritta a meno di omeomorfismo semplicemente dal suo genere.\nDescrivere e visualizzare una 3-variet\u00e0 \u00e8 pi\u00f9 difficile. Non esiste una semplice generalizzazione della nozione di genere, che possa classificarle agevolmente. Esistono quindi varie tecniche per costruire e descrivere completamente una 3-variet\u00e0.\nTriangolazione.\nOgni 3-variet\u00e0 compatta ammette una triangolazione. Pu\u00f2 quindi essere descritta in modo combinatorio, da una lista di dati che descrivono i tetraedri e i modi in cui le facce triangolari di questi sono identificate a coppie. Questa descrizione combinatoria \u00e8 stata usata a partire dagli anni ottanta in vari programmi al computer.\nChirurgia di Dehn.\nUn link in formula_1 (pi\u00f9 precisamente, in formula_7), in cui ogni componente ha un numero razionale assegnato, descrive una 3-variet\u00e0. Questa \u00e8 la variet\u00e0 ottenuta tramite chirurgia di Dehn effettuata sul link: la chirurgia consiste nel rimuovere attorno ad ogni componente del link un toro solido, ottenuto \"ingrassando\" lievemente la componente (il toro solido \u00e8 un piccolo intorno tubolare di questa), e rincollare il toro solido lungo una mappa differente. La scelta della mappa dipende dal numero razionale.\nDiagramma di Heegaard.\nOgni 3-variet\u00e0 \u00e8 ottenibile incollando due corpi con manici formula_20 e formula_21 aventi lo stesso genere lungo il bordo, tramite un omeomorfismo\nQuesta costruzione \u00e8 detta decomposizione di Heegaard. La decomposizione pu\u00f2 essere descritta disegnando formula_20 e specificando sul suo bordo alcune curve che bordano un disco all'interno di formula_21.\nDecomposizione e geometrizzazione.\nPer il teorema di uniformizzazione di Riemann, ogni superficie ammette una struttura di variet\u00e0 riemanniana completa con curvatura sezionale costante +1, 0 o -1. Ogni superficie ha quindi una struttura di variet\u00e0 ellittica, piatta o iperbolica completa.\nUna analoga \"uniformizzazione\" esiste anche per le 3-variet\u00e0: congetturata da William Thurston all'inizio degli anni ottanta, \u00e8 stata dimostrata da Grigori Perelman nel 2002. La geometrizzazione di Thurston asserisce che ogni 3-variet\u00e0 si decompone lungo sfere e tori in pezzi che ammettono una metrica omogenea. La decomposizione lungo sfere e tori, nota gi\u00e0 negli anni settanta, consiste nel teorema di Kneser-Milnor per la somma connessa (le sfere) e nella decomposizione JSJ (i tori).\nLungo sfere.\nLa decomposizione lungo sfere \u00e8 enunciata dal teorema di Kneser-Milnor. Il teorema asserisce che il comportamento delle 3-variet\u00e0 rispetto all'operazione di somma connessa \u00e8 simile al comportamento dei numeri interi rispetto al prodotto: si tratta in effetti dell'analogo del teorema fondamentale dell'algebra.\nIl teorema asserisce che ogni 3-variet\u00e0 orientabile e chiusa formula_25 ammette un'unica scrittura come somma connessa\ndi variet\u00e0 formula_27 prime, cio\u00e8 variet\u00e0 che non si scrivono a loro volta come somma connessa non banale.\nLungo tori.\nLa decomposizione lungo tori \u00e8 nota con il nome di decomposizione JSJ, dal nome dei matematici Jaco, Shalen e Johannson che l'hanno descritta negli anni 70. Ogni 3-variet\u00e0 prima contiene un insieme di tori incompressibili disgiunti formula_28, con la propriet\u00e0 che\nGeometrizzazione.\nI tori della decomposizione JSJ separano una variet\u00e0 prima formula_25 in tanti blocchi. Ciascun blocco \u00e8 una variet\u00e0 compatta, il cui bordo \u00e8 unione di tori disgiunti. La congettura di geometrizzazione di Thurston asserisce che la parte interna di ciascuno di questi blocchi ammette una metrica riemanniana omogenea. Esistono in dimensione tre 8 tipi metriche riemanniane di questo tipo: 3 di queste sono la geometrie ellittica, piatta e iperbolica.\nCongettura di Poincar\u00e9.\nLa congettura di Poincar\u00e9 \u00e8 un caso particolare della congettura di Thurston, ed \u00e8 quindi stata dimostrata anch'essa da Perelman nel 2002. La congettura asserisce che formula_7 \u00e8 l'unica 3-variet\u00e0 chiusa semplicemente connessa.\nEsempi.\nEllittiche.\nLe 3-variet\u00e0 chiuse ellittiche sono precisamente tutte le 3-variet\u00e0 con gruppo fondamentale finito. Tra queste, la sfera, lo spazio proiettivo, e pi\u00f9 generalmente ogni spazio lenticolare. Pi\u00f9 in generale, una tale variet\u00e0 \u00e8 ottenuta come quoziente di formula_7 tramite un gruppo di isometrie di formula_7 che agisce in modo libero e propriamente discontinuo. Il gruppo delle isometrie di formula_7 \u00e8 il gruppo ortogonale speciale formula_34, e tutti i suoi sottogruppi di questo tipo sono stati classificati da John Milnor negli anni sessanta.\nIperboliche.\nLo studio delle 3-variet\u00e0 iperboliche, emerso con i lavori di Thurston a partire dalla fine anni settanta, \u00e8 considerato di gran lunga pi\u00f9 interessante fra i matematici. Fra le 8 geometrie omogenee, quella iperbolica si mostra infatti come la pi\u00f9 ricca. Mentre le variet\u00e0 della altre 7 geometrie sono gi\u00e0 state classificate dagli anni cinquanta, non esiste ancora una classificazione soddisfacente delle variet\u00e0 iperboliche.\nUna 3-variet\u00e0 iperbolica \u00e8 ottenuta come quoziente dello spazio iperbolico formula_35 tramite un gruppo di isometrie che agisce in modo libero e propriamente discontinuo. Il gruppo delle isometrie che preservano l'orientazione di formula_35 \u00e8 isomorfo al gruppo delle trasformazioni di M\u00f6bius, un gruppo importante in analisi complessa e geometria proiettiva.\nPiatte.\nLa variet\u00e0 formula_37 ammette (come ogni prodotto di un numero arbitrario di circonferenze) una struttura di variet\u00e0 piatta; \u00e8 ottenuta quozientando lo spazio euclideo formula_1 tramite il gruppo di isometrie dato dalle traslazioni intere sui tre assi.\nAltre geometrie.\nLa variet\u00e0 formula_39 ottenuta come prodotto di una superficie formula_40 di genere maggiore di uno e di una circonferenza ammette una delle 5 metriche omogenee rimanenti."}
{"id": "1290984", "revid": "172231", "url": "https://it.wikipedia.org/wiki?curid=1290984", "title": "Macalla (Magna Grecia)", "text": ""}
{"id": "1290985", "revid": "35692", "url": "https://it.wikipedia.org/wiki?curid=1290985", "title": "Mahou Shoujo", "text": ""}
{"id": "1290988", "revid": "3115", "url": "https://it.wikipedia.org/wiki?curid=1290988", "title": "Blanda", "text": "Blanda (detta poi Blanda Julia) \u00e8 stata un'antica citt\u00e0 enotria, lucana e romana situata sul colle \"Pal\u00e8castro\" nel territorio del comune di Tortora, in provincia di Cosenza.\nFonti storiche.\nFonti letterarie.\nDi Blanda ne parla Plinio ne la sua \"Naturalis historia\". Nel III libro scrive:\nCuriosamente Plinio colloca la citt\u00e0 nel Bruzio, indicandola tra le terre degli Osci, ma il naturalista badava principalmente a raccogliere nella sua opera i nomi dei luoghi e non la loro esatta collocazione.\nTolomeo, nella sua \"Geografia\", pone la citt\u00e0 di Blanda nell'interno della Lucania, nelle vicinanze di Potentia.\nTito Livio, parlando della guerra contro i Cartaginesi, elenca delle citt\u00e0 espugnate dal console Quinto Fabio, tra cui Blanda:\nBlanda appare, oltre che nella \"Tavola Peutingeriana\", come \"statio\" nell\"'Itinerario antonino\" e negli \"Itineraria\" dell'Anonimo Ravennate e di Guido Pisano.\nLa citt\u00e0 viene infine ricordata in alcune epistole di papa Gregorio Magno.\nFonti epigrafiche.\nBlanda \u00e8 citata in alcune iscrizioni ritrovate nelle vicinanze di Tortora, in una delle quali \u00e8 ricordata con l'appellativo di \"Julia\".\nStoria di Blanda.\nL'origine dell'insediamento sul colle \"Palestro\" o \"Pal\u00e8castro\" risale alla met\u00e0 del VI secolo a.C., quando gli Enotri iniziarono la loro opera di \u00abcolonizzazione indigena della costa\u00bb, provenienti probabilmente dal Vallo di Diano. La loro presenza sul territorio \u00e8 stata accertata dal ritrovamento di 38 tombe con corredi funerari enotri, da una stele litica, oltre che dal nucleo originale dell'abitato.\nAlla met\u00e0 del secolo successivo l'insediamento fu abbandonato, forse a causa di un terremoto.\nNel IV secolo a.C. il colle \"Pal\u00e8castro\" viene assoggettato dai Lucani, che ricostruirono il villaggio, fortificandolo con una cinta muraria. Con i Lucani l'abitato prende in nome di Blanda. Si costitu\u00ec una necropoli nella zona tra \"San Brancato\" e il \"Pal\u00e8castro\" stesso.\nL'abitato lucano ha lasciato una grande quantit\u00e0 di materiali ceramici, oggi esposti presso la mostra archeologica di Tortora.\nLa Blanda lucana fu uno dei referenti costieri degli insediamenti sparsi lungo la valle del Noce.\nNel III secolo a.C., Blanda si spopol\u00f2 in seguito alle guerre romane contro Annibale. Secondo il racconto di Tito Livio la citt\u00e0 fu espugnata dal console Quinto Fabio Massimo nel 214 a.C., per poi divenire, dopo un secolo di vita stentata, colonia romana nel I secolo a.C.\nDopo un terremoto che distrusse la citt\u00e0 intorno al 70 a.C., i Romani ricostruirono l'abitato, edificandovi un foro con basilica e tre templi dedicati alla Triade Capitolina e collegando le abitazioni con strade ortogonali, riportate alla luce dai recenti scavi archeologici. Si istitu\u00ec anche un duunvirato.\nIn et\u00e0 augustea la citt\u00e0 viene elevata a \"Municipium\", e continu\u00f2 il duunvirato. Al nome venne aggiunto l'aggettivo \"Julia\" in onore di Augusto.\nBlanda non fu comunque una grande citt\u00e0, edificata su appena 5 ettari di terreno, non fu un centro di popolamento, bens\u00ec un centro amministrativo e giudiziario che controllava un territorio abbastanza vasto e con annesso litorale.\nLa citt\u00e0 era servita d'acqua da un complesso sistema approvvigionamento idrico, fatto di cisterne nelle case e fontane sorgive a polla, i cui resti sono oggi stati interrati sotto il percorso della Strada statale 18 Tirrena Inferiore.\nLa citt\u00e0 prosper\u00f2 fino al V secolo, quando fu saccheggiata e distrutta, forse dai Vandali. L'abitato sul colle \"Pal\u00e8castro\" fu definitivamente abbandonato, ma la comunit\u00e0 blandana rimase unita si stabil\u00ec lungo la dorsale della valle della \"Fiumarella di Tortora\", creando un abitato che continu\u00f2 a chiamarsi \"Blanda Julia\".\nDivenuta sede vescovile, la nuova citt\u00e0 disponeva di una grande chiesa, sita nella zona di \"San Brancato\", a pianta centrale con ingresso ad ovest e tre absidi, circondata da sepolture, sorta tra il VI e il VII secolo. Nel 592 Blanda sub\u00ec un'incursione longobarda, e la sede episcopale dovette essere ripristinata dal vescovo Felice di Agropoli, su preciso mandato di papa Gregorio Magno. Nel 601 fu vescovo di Blanda un certo Romano, come ne attesta la sua presenza al Sinodo Romano. Nel 649, anno in cui si svolse il Sinodo Romano, continu\u00f2 ad essere sede vescovile, come dimostra la presenza del suo vescovo Pasquale. Nell'VIII secolo Blanda pass\u00f2 in mano ai Longobardi. La chiesa continu\u00f2 ad essere frequentata fino al XII secolo.\nIl nuovo abitato di Blanda fu invece abbandonato intorno al X secolo, quando la popolazione si raccolse intorno al \"Castello delle Tortore\", roccaforte longobarda, dando origine all'abitato detto, in onore dell'antica citt\u00e0, Julitta, oggi Tortora.\nLa diocesi.\nBlanda fu antica sede di diocesi, come ricordato nelle epistole papali.\nLa ricerca del sito.\nNel XVII secolo Camillo Pellegrino fu il primo ad identificare la citt\u00e0 perduta con Maratea, ipotesi che fu criticata da Luca Mandelli nell'opera \"Lucania Sconosciuta\" (tuttora inedita), in cui si trova scritto:\nQuesta identificazione fu ripresa nel secolo successivo da Placido Troyli e Domenico Romanelli:\nMa nello stesso XVIII secolo Gabriele Barrio \u00e8 certo di vedere l'antica Blanda nell'attuale Belvedere Marittimo, tesi sostenuta anche Carlo Troia, ma aspramente criticata da Giuseppe Del Re:\nNel XIX secolo Andrea Lombardi e Nicola Corcia continuano ad individuare l'antica citt\u00e0 nei pressi di Maratea, ma sono i primi a motivare la netta distinzione tra la citt\u00e0 attuale e Blanda, collocando questa nell'agro della cittadina lucana, nei pressi di Santavenere.\nQuesta tesi fu mantenuta fino al 1891, quando lo storico Michele Lacava identific\u00f2 definitivamente il sito di Blanda, collocandola nei pressi di Tortora, dove si rec\u00f2 in prima persona per le ricerche archeologiche:\nDopo gli scritti di autori come Theodor Mommsen, Heinrich Nissen e Amedeo Maiuri, che sostennero il Lacava, gli scavi archeologici condotti da Gioacchino Francesco La Torre hanno inequivocabilmente confermato la localizzazione di Blanda.\nIl sito archeologico.\nScavi e ricerche effettuate in territorio di Tortora nelle localit\u00e0 di \"San Brancato\" e \"Pal\u00e8castro\" da Gioacchino Francesco La Torre per conto della Soprintendenza per i Beni Archeologici della Calabria hanno definitivamente e inequivocabilmente individuato il sito di Blanda, citt\u00e0 prima enotria, poi lucana e successivamente romana, nelle due contrade citate. In particolare a \"San Brancato\" sono state portate alla luce oltre 120 tombe enotrie e lucane con ricco corredo costituito soprattutto da vasi di varie dimensioni di fattura italica con qualche pezzo di importazione da colonie magno-greche; sul colle \"Pal\u00e8castro\", dove era gi\u00e0 in evidenza una possente cinta muraria, \u00e8 stato indagato un centro abitato romano, datato I secolo a.C. - V secolo d.C., con tre tempietti, un foro (dove \u00e8 stato rinvenuto anche un plinto calcareo piedistallo di un monumento commemorativo con iscrizione latina del I secolo dedicatoria al duunviro M. Arrio Clymeno, due vie intersecantisi ad angolo retto e varie insulae con abitazioni civili; ai piedi del colle \u00e8 stata messa in evidenza la parte inferiore di un mausoleo monumentale.\nI reperti.\nOggi i ritrovamenti dell'antica citt\u00e0 di Blanda possono essere ammirati nella mostra perenne \"Archeologia per Tortora: frammenti dal passato\", sita nel palazzo Casapesenna a Tortora \"Centro-Storico\"."}
{"id": "1290993", "revid": "287204", "url": "https://it.wikipedia.org/wiki?curid=1290993", "title": "Amidon", "text": "Amidon \u00e8 un comune (\"city\") degli Stati Uniti d'America e capoluogo della contea di Slope nello Stato del Dakota del Nord. La popolazione era di 20 abitanti al censimento del 2010.\nGeografia fisica.\nAmidon \u00e8 situata a (46.483042, -103.322251).\nSecondo lo United States Census Bureau, la citt\u00e0 ha una superficie totale di 1,66 km\u00b2, dei quali 1,65\u00a0km\u00b2 di territorio e 0\u00a0km\u00b2 di acque interne (0% del totale).\nSituata sulla U.S. Route 85 a circa 31 miglia (50 km) a nord di Bowman, \u00e8 la citt\u00e0 pi\u00f9 vicina al White Butte.\nOrigini del nome.\nAmidon prende il nome da Charles F. Amidon, giudice federale per la Corte distrettuale degli Stati Uniti per il Distretto del Dakota del Nord.\nStoria.\nAmidon fu fondata nel 1910 nel capolinea previsto di un ramo della Milwaukee Road che si estendeva dalla Pacific Extension della ferrovia a McLaughlin, Dakota del Sud. La linea non fu mai costruita pi\u00f9 a ovest di New England, Dakota del Nord, facendo di Amidon una delle poche citt\u00e0 sopravvissute del Dakota del Nord a non essere mai stata servita da una linea ferroviaria.\nFu anche l'ultimo capoluogo di contea dello stato a ottenere l'elettricit\u00e0 quando la Slope Electric Cooperative la cabl\u00f2 nel 1950.\nSociet\u00e0.\nEvoluzione demografica.\nSecondo il censimento del 2010, la popolazione era di 20 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 100% di bianchi, lo 0% di afroamericani, lo 0% di nativi americani, lo 0% di asiatici, lo 0% di oceanici, lo 0% di altre etnie, e lo 0% di due o pi\u00f9 etnie. Ispanici o latinos di qualunque etnia erano lo 0% della popolazione."}
{"id": "1290995", "revid": "156107", "url": "https://it.wikipedia.org/wiki?curid=1290995", "title": "Chone (Calabria)", "text": "Chone (\u03a7\u03ce\u03bd\u03b7 in Strabone) fu un'antica citt\u00e0 della Magna Grecia, sorta in Calabria, nel territorio dell'alto ionio crotonese.\nStoria.\nSecondo il mito riportato dalle fonti storiche antiche (Strabone, Apollodoro, Licofrone, Antioco di Siracusa, Stefano di Bisanzio) sarebbe stata fondata, in et\u00e0 micenea, da Filottete, sulle colline interne prospicienti l'alto Ionio crotonese, assieme alle citt\u00e0 di Petelia (Strongoli), Macalla (zona \"Murge\") e Krimisa (Cir\u00f2 marina). La tradizione storico letteraria identifica questi insediamenti come relativi alle popolazioni dei Choni. \nStrabone, nel VI libro dell'opera storica \"Geografia\" (VI, 1,3) la pone \"in posizione pi\u00f9 elevata\" di Krimisa (odierna Cir\u00f2 marina), all'interno rispetto ad essa, nell'alto ionio crotonese ed alla sinistra del fiume Neto.\nPer alcuni studiosi (Giovanni Giuranna, Anna Russano Cotrone, Ofelia Giudicissi, Carmine Gentile) la citt\u00e0 era estesa, per fattorie sparse, lungo la vasta area territoriale in cui sorge l'attuale paese di Pallagorio ed accentrata nella contrada che tuttora conserva il nome di \"Cona\": ci\u00f2 alla luce delle indicazioni geografiche di Strabone che corrispondono con l'area descritta, della toponomastica del luogo che conserva tuttora il nome di \"Cona\" , \"Tre fontane di Cona\", \"Serre di Cona\" , \"Cone-celle\" \"Coni-selle\", e dei numerosi ritrovamenti archeologici (frammenti di mura, statue votive, suppellettili, anfore, tombe) di et\u00e0 arcaica e magno-greca rinvenute in quel territorio, tra cui, notevoli e suggestivi, i resti di un'antica necropoli e simulacri riferibili al culto orfico.\nAltre localizzazioni sono state proposte: Casabona, Cariati, ecc.\nTuttavia l'interpretazione, pi\u00f9 recente, derivante l'interpretazione dei dati archeologici, indica che l'area di Krimisa, si trovava vicina al mare, a Punta Alice, ove poi sarebbe stato insediato il tempio di Apollo Aleo. Qui avveniva l'incontro dei viaggiatori Greci con la gente \"non greca\". Le popolazioni indigena, \"non greca\", era invece quella \u00e8 dislocata per nuclei verso le alture e che ha il principale punto di riferimento tra i colli Cozzo Leone, Sant'Elia, Serra Sanguigna e nell'odierna Cir\u00f2 superiore, ed \u00e8 qui la zona in cui va collocata la mitica Chone,"}
{"id": "1290997", "revid": "339392", "url": "https://it.wikipedia.org/wiki?curid=1290997", "title": "Waterloo International", "text": ""}
{"id": "1290998", "revid": "339392", "url": "https://it.wikipedia.org/wiki?curid=1290998", "title": "London Waterloo International", "text": ""}
{"id": "1290999", "revid": "486946", "url": "https://it.wikipedia.org/wiki?curid=1290999", "title": "Waterloo East", "text": ""}
{"id": "1291000", "revid": "339392", "url": "https://it.wikipedia.org/wiki?curid=1291000", "title": "London Waterloo East", "text": ""}
{"id": "1291002", "revid": "6923", "url": "https://it.wikipedia.org/wiki?curid=1291002", "title": "London Elmers End", "text": ""}
{"id": "1291004", "revid": "6923", "url": "https://it.wikipedia.org/wiki?curid=1291004", "title": "London Clock House", "text": ""}
{"id": "1291006", "revid": "287204", "url": "https://it.wikipedia.org/wiki?curid=1291006", "title": "Sturgis (Dakota del Sud)", "text": "Sturgis \u00e8 un comune (\"city\") degli Stati Uniti d'America e capoluogo della contea di Meade nello Stato del Dakota del Sud. La popolazione era di 6,627 abitanti al censimento del 2010. Deve il suo nome all'ex generale dell'Unione, Samuel D. Sturgis.\nSturgis \u00e8 nota per essere la sede di uno dei pi\u00f9 grandi eventi motociclistici annuale del mondo, che si tiene ogni anno nella seconda settimana completa di agosto. Gli appassionati di motociclisti provenienti da tutto il mondo si trovano in questa citt\u00e0 durante il Sturgis Motorcycle Rally. Sturgis \u00e8 anche nota per aver ospitato l'edizione del 1996 del WCW Hog Wild.\nGeografia fisica.\nSecondo lo United States Census Bureau, la citt\u00e0 ha una superficie totale di 10,33 km\u00b2, dei quali 10,33\u00a0km\u00b2 di territorio e 0\u00a0km\u00b2 di acque interne (0% del totale).\nA Sturgis \u00e8 stato assegnato lo ZIP code 57785 e lo FIPS place code 62100.\nStoria.\nSturgis venne fondata nel 1878. Originariamente si chiamava Scooptown, perch\u00e9 molti degli abitanti \"scavavano\" la loro paga dal vicino Fort Meade. Il suo nome fu poi cambiato in Sturgis in onore dell'ex generale dell'Unione durante la guerra civile americana, Samuel D. Sturgis. Nel 1889, Sturgis fu designata come capoluogo della contea di Meade appena costituita.\nNell'ambito del vasto complesso dell'Ellsworth Air Force Base, la terra a nord di Sturgis era dotata di 50 missili militari Minuteman. Il L5 si trova dal centro della citt\u00e0.\nVerso la fine dell'estate del 2015, il Full Throttle Bar, uno dei bar pi\u00f9 grandi e noti di Sturgis, venne bruciato.\nSociet\u00e0.\nEvoluzione demografica.\nSecondo il censimento del 2010, la popolazione era di 6,627 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 93,86% di bianchi, lo 0,23% di afroamericani, il 2,29% di nativi americani, lo 0,39% di asiatici, lo 0,05% di oceanici, lo 0,59% di altre razze, e il 2,6% di due o pi\u00f9 etnie. Ispanici o latinos di qualunque razza erano il 2,64% della popolazione."}
{"id": "1291008", "revid": "857138", "url": "https://it.wikipedia.org/wiki?curid=1291008", "title": "Lorain", "text": "Lorain \u00e8 un nome geografico che pu\u00f2 corrispondere a diverse cittadine degli Stati Uniti d'America:"}
{"id": "1291011", "revid": "2184448", "url": "https://it.wikipedia.org/wiki?curid=1291011", "title": "Bujnaksk", "text": "Bujnaksk (), conosciuta come Temir-Chan-\u0160ura () prima del 1922, \u00e8 una citt\u00e0 del Daghestan. Situata 40\u00a0km a sud della capitale Macha\u010dkala, tra le montagne del Grande Caucaso e bagnata dal fiume \u0160uraozen', \u00e8 capoluogo del Bujnakskij rajon.\nStoria.\nFondata nel 1834 come avamposto fortificato nei pressi delle rovine della citt\u00e0 medioevale di Balanjar. Nel 1864 le fu garantito lo \"status\" di citt\u00e0 dall'Impero russo; mezzo secolo dopo nel 1920 fu, per un breve periodo capitale della Repubblica delle Montagne del Caucaso Settentrionale. Il 13 novembre 1920 il governo della RSSF Russa dichiar\u00f2 l'autonomia del Daghestan durante il congresso del popolo daghestano, che si svolse proprio a Temir-Chan-\u0160ura. Il toponimo attuale viene dal rivoluzionario Ullubij Bujnakskij e fu deciso nel 1922; nel 1970 Bujnaksk fu gravemente danneggiata da un terremoto. La citt\u00e0 fu, inoltre, teatro di numerose azioni di guerriglia degli indipendentisti ceceni, in particolare il 22 dicembre 1997, quando attaccarono la base della 136\u00aa Brigata Armata dell'Esercito russo, e due anni dopo, nel settembre 1999, quando la citt\u00e0 fu uno dei principali obiettivi degli attentati dinamitardi che provocarono quasi 300 vittime civili (anche se ci sono fonti che smentiscono la responsabilit\u00e0 cecena negli avvenimenti, attribuendoli al FSB)."}
{"id": "1291012", "revid": "47767", "url": "https://it.wikipedia.org/wiki?curid=1291012", "title": "Renato", "text": "Origine e diffusione.\nDeriva dal tardo latino \"renatus\", che vuol dire letteralmente \"rinato\", \"nato nuovamente\", \"risorto\". Si tratta di un nome tipicamente cristiano, che veniva adottato dai nuovi battezzati per sottolineare la loro nuova nascita nella fede appena abbracciata.\nIl nome gode di ottima diffusione in Italia, soprattutto nel settentrione, grazie anche al suo utilizzo in alcune opere letterarie (come \"La cuccagna\" di Zola) e alla sua popolarit\u00e0 nelle nazioni confinanti.\nParticolare fortuna ha avuto il nome nella sua forma francese, \"Ren\u00e9\", diffusasi in varie altre lingue europee, incluso l'italiano. Per quanto riguarda la forma russa, \u0420\u0435\u043d\u0430\u0442 (\"Renat\"), in alcuni casi potrebbe essere stata intesa, da genitori aderenti al Comunismo, come un acronimo di \u0440\u0435\u0432\u043e\u043b\u044e\u0441\u0438\u044f \u043d\u0430\u0443\u043a\u0430 \u0442\u0435\u0445\u043d\u0438\u043a\u0430 (\"revoljusija nauka technika\", \"rivoluzione, scienza, tecnica\") o \u0440\u0435\u0432\u043e\u043b\u044e\u0441\u0438\u044f \u043d\u0430\u0443\u043a\u0430 \u0442\u0440\u0443\u0434 (\"revoljusija nauka trud\", \"rivoluzione, scienza, lavoro\").\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
{"id": "1291013", "revid": "6923", "url": "https://it.wikipedia.org/wiki?curid=1291013", "title": "Porretta Terme", "text": "Porretta Terme (\"Pur\u00e0tta\" in dialetto bolognese montano medio) \u00e8 la frazione pi\u00f9 popolosa e la sede comunale del comune di Alto Reno Terme, nella citt\u00e0 metropolitana di Bologna, in Emilia-Romagna. \u00c8 sede amministrativa dell'Unione dell'Alto Reno. Fu comune autonomo fino al 31 dicembre 2015, quando, insieme al comune di Granaglione, diede vita al comune sparso di Alto Reno Terme.\nGeografia fisica.\nPorretta Terme \u00e8 situata nell'Appennino Tosco-Emiliano nella valle del fiume Reno, sulla sinistra idrografica del fiume alla confluenza del torrente Rio Maggiore, in un'ampia conca situata all'altezza media di Dista dal capoluogo provinciale, raggiungibile mediante la strada statale 64 Porrettana, e da Pistoia, citt\u00e0 alla quale \u00e8 collegata dalla medesima strada statale.\nLa linea ferroviaria Porrettana congiunge Bologna con Pistoia ed ha in Porretta la propria stazione principale. La ferrovia Porrettana divide amministrativamente l'abitato di Porretta Terme da quello di Berzantina, situato sulla sponda destra del fiume Reno ed appartenente al comune di Castel di Casio; verso nord il paese si \u00e8 ormai congiunto alla frazione di Corvella ed alla localit\u00e0 di Silla, il cui abitato amministrativamente appartiene anche ai comuni di Gaggio Montano e Castel di Casio; verso sud continua con la frazione di Ponte della Venturina e quindi in comune di Sambuca Pistoiese (provincia di Pistoia) fino a Pavana. Ci\u00f2 ha indotto a considerare l'esistenza di una \"citt\u00e0 lineare\" di fatto, sovracomunale e sovraprovinciale, di oltre abitanti, che vede in Porretta Terme il proprio indiscusso capoluogo.\nTerritorio.\nIl soppresso comune di Porretta Terme comprendeva 3 frazioni, ora confluite, come l'ex-capoluogo, nel nuovo Comune di Alto Reno Terme: Corvella, che comprende anche la parte meridionale dell'abitato di Silla \u00e8 la pi\u00f9 settentrionale e confina con il comune di Gaggio Montano; Capugnano e Castelluccio, site a nord ovest, che confinano con il comune di Lizzano in Belvedere\nLa conca dove \u00e8 situata Porretta rappresenta il punto altimetrico pi\u00f9 basso del comune, che \u00e8 totalmente montuoso e raggiunge altezze fino a \nIl territorio comunale comprende l'intera valle del torrente Rio Maggiore ed \u00e8 ricco di acque.\nLa copertura boschiva \u00e8 pressoch\u00e9 totale ed \u00e8 formata principalmente da bosco ceduo con presenza di castagneti. Sono presenti zone rimboschite con impianto di sempreverdi.\nPressoch\u00e9 scomparsa \u00e8 ormai l'agricoltura.\nOrigini del nome.\nIl toponimo deriverebbe dal latino \"porrectus\" da \"porrigere\" nel significato di \"esteso\", \"lungo\".\nStoria.\nLa storia di Porretta \u00e8 molto antica ed \u00e8 collegata alla presenza delle acque curative. Una leggenda di epoca medievale narra che un bue malato fu lasciato libero dal suo padrone ed and\u00f2 a dissetarsi in una delle fonti termali. Essendo ritornato al suo padrone completamente guarito, questa vicenda diede avvio alla fama delle acque curative e medicali. Il bue che si abbevera \u00e8 rimasto come simbolo del comune di Porretta. Ma le terme erano certamente conosciute e frequentate gi\u00e0 in epoca romana, come testimoniato da numerosi rinvenimenti archeologici, in particolare quello del famoso mascherone raffigurante il muso di un leone, recuperato nel 1888 nel greto del Rio Maggiore, risalente al I sec. d.C. e rimasto come simbolo delle Terme di Porretta. La presenza di tutti i reperti archeologici nella zona circostante le sorgenti curative testimonia della notoriet\u00e0 delle acque di Porretta in epoca classica e della presenza di un centro abitato.\nI secoli dell'alto medioevo vedono lo spopolamento del luogo e l'abbandono delle fonti termali. Con l'affermazione del Comune di Bologna, Porretta ne entra a far parte e da allora seguir\u00e0 sempre le sorti della comunit\u00e0 bolognese. La nuova situazione politica genera una \"riscoperta\" di Porretta e delle sue terme, che a partire dal XII secolo cominciano ad essere frequentate anche da classi sociali agiate e provenienti da fuori. In quel periodo nascono le prime strutture ricettive e prende forma l'abitato dell'attuale cittadina. Dal XV secolo ad oggi le Terme di Porretta acquistano una fama ed una risonanza che non accennano a diminuire. Si citano fra i visitatori pi\u00f9 illustri Lorenzo il Magnifico, Niccol\u00f2 Machiavelli, Andrea Mantegna, Gioachino Rossini.\nLa citt\u00e0 di Porretta segue le sorti di Bologna nel passaggio allo Stato Pontificio e, con la creazione del Regno d'Italia unitario, entra a far parte della provincia di Bologna col nome, da sempre in uso, di \"Bagni della Porretta\", rimasto in vigore fino al 1931 quando fu sostituito dall'attuale.\nLa Seconda guerra mondiale vede Porretta nell'inverno 1944 coinvolta nella fronte attestatosi sulla Linea Gotica, periodo in cui la citt\u00e0 \u00e8 usata come quartier generale della prima divisione brasiliana. Sulle montagne circostanti sono attive le brigate partigiane, comandate da Antonio Giuriolo detto Capitan Toni (Arzignano, 12 febbraio 1912 \u2013 Lizzano in Belvedere, 12 dicembre 1944). Capitano degli Alpini, fu insignito della Medaglia d'oro al valor militare. Nell'autunno 1944 la Divisione partigiana Modena al cui comando era Ricci Armando - si spost\u00f2 nel Bolognese e liber\u00f2, prima dell'arrivo degli Alleati, le zone di Porretta Terme, Lizzano in Belvedere e Gaggio Montano. L'aspra lotta con le truppe nazifasciste porta agli eccidi dell'alto Reno e a danneggiamenti alle infrastrutture stradali e ferroviarie.\nLa ricostruzione dopo la liberazione \u00e8 rapida e restituisce Porretta al suo ruolo tradizionale di affermata stazione turistica.\nDomenica 11 ottobre 2015, i cittadini di Porretta Terme hanno votato, assieme ai cittadini di Granaglione, al referendum consultivo per l'istituzione di un nuovo comune che fondesse i due gi\u00e0 esistenti. Il referendum ha avuto esito a favore della fusione, ed \u00e8 stato individuato anche il nome del nuovo comune: Alto Reno Terme.\nMonumenti e luoghi d'interesse.\nL'abitato si \u00e8 sviluppato nei secoli sul conoide di forma pressoch\u00e9 triangolare, in lieve declivio, formato dal torrente Rio Maggiore nel punto di confluenza nel fiume Reno. L'abitato scende a cascata lungo le opposte sponde del torrente, collegate da 3 ponti e, nel corso del tempo, la cittadina si \u00e8 espansa lungo il corso del fiume Reno in direzione nord-sud.\nClima.\nLa modesta altezza del capoluogo e la sua posizione protetta sono causa di estati calde che spesso comprendono anche periodi afosi, sia pur di breve durata. La vicinanza alla catena di crinale appenninica \u00e8 a sua volta motivo di inverni rigidi e ricchi di precipitazioni nevose che possono essere anche consistenti. L'innevamento del fondovalle \u00e8 comunque generalmente di breve durata, sulle montagne circostanti invece la copertura nevosa persiste di solito fino ad aprile.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 476 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nTurismo.\nIl turismo rappresenta una risorsa fondamentale per la comunit\u00e0 porrettana. Il turismo termale ha subito una notevole riduzione di fatturato a partire dagli anni novanta del XX secolo a causa di fattori economici negativi, resta comunque una risorsa importante ed \u00e8 praticabile per tutto il tempo dell'anno.I valori ambientali del territorio, la facile accessibilit\u00e0 dei luoghi e la loro bellezza, hanno invece richiamato nel territorio comunale una discreta quantit\u00e0 di possessori di seconde case.Porretta si caratterizza poi come base di partenza per escursioni in tutto l'alto Appennino bolognese, in particolare verso la stazione sciistica del Corno alle Scale, che garantisce un flusso di visitatori durante la stagione invernale, ma \u00e8 molto attrattiva anche in estate.Altri motivi di attrazione turistica sono le numerose manifestazioni culturali e di spettacolo che caratterizzano il calendario estivo del capoluogo. Da non sottovalutare anche altre forme di escursionismo minori quali la raccolta di funghi, la pesca, la raccolta delle castagne.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nEventi.\nPorretta Terme \u00e8 sede dell'annuale Porretta Soul Festival dedicato alla musica \"soul\". L'iniziativa \u00e8 nata da un'idea di Graziano Uliani che ha organizzato la prima edizione nel 1987.\nSempre a Porretta si tiene il Porretta Cinema, rassegna cinematografica. Questa manifestazione \u00e8 stata avviata dall'amministrazione comunale sulla scia della Mostra Internazionale del Cinema Libero. Quella lontana esperienza ebbe la sua prima edizione nel 1960 grazie all'idea di Cesare Zavattini.\nDal 2012 \u00e8 sede dell'Associazione culturale Vox Vitae, che organizza, in rassegne estive, eventi musicali. Ha ricevuto in premio la medaglia di rappresentanza del presidente della repubblica Giorgio Napolitano per la rappresentazione de \"La Resurrezione\" di G. F. Haendel, avvenuta il 6 settembre 2014.\nPremio Citt\u00e0 di Porretta.\nDal 2003 \u00e8 stato istituito il Premio Citt\u00e0 di Porretta. Il 22 luglio, giorno di Santa Maria Maddalena, vengono premiate con tale onorificenza quelle persone che, nate, vissute o comunque strettamente legate a Porretta Terme, hanno contribuito a migliorare la vita della comunit\u00e0 o a far conoscere la cittadina nel mondo.\nPremi consegnati:"}
{"id": "1291015", "revid": "1318658", "url": "https://it.wikipedia.org/wiki?curid=1291015", "title": "Alfred Korzybski", "text": "Viene ricordato principalmente per aver sviluppato la teoria della Semantyka og\u00f3lna (it.: \"semantica generale\"; en.: \"General Semantics\").\nBiografia.\nNacque nella Polonia assoggettata all'Impero russo, in una famiglia aristocratica che da generazioni annoverava tra i suoi membri matematici, scienziati ed ingegneri. Fin dall'infanzia apprese e divenne fluente in quattro lingue: il polacco che impar\u00f2 a casa, il russo che studi\u00f2 a scuola, il francese ed il tedesco che apprese dalle sue due governanti madrelingua. Scelse di studiare ingegneria e frequent\u00f2 l'Universit\u00e0 di Varsavia.\nDurante la Prima guerra mondiale serv\u00ec come analista militare nell'esercito russo. Dopo aver subito ferite ad una gamba ed altre parti del corpo, nel 1916 fu trasfer\u00ecto in Nord America, prima in Canada, poi negli USA, per coordinare l'invio di artiglieria al fronte. Cur\u00f2 anche le pubbliche relazioni, tenendo conferenze sul conflitto per i polacco-americani e promuovendo la vendita di obbligazioni per finanziare il conflitto. Terminata la guerra decise di rimanere negli USA, ottenendo la cittadinanza nel 1940. Nel 1921 pubblic\u00f2 il suo primo saggio, \"Manhood of Humanity\", nel quale proponeva e spiegava nel dettaglio una nuova teoria sulla natura umana collegata al concetto di \"time-binding\".\nGeneral Semantics (Semantyka og\u00f3lna).\nL'opera di Korzybski culmin\u00f2 nella fondazione di una nuova disciplina che chiam\u00f2 \"General Semantics\" (GS, \"Semantica generale\"), da non confondersi con la semantica. I principi base della \"General Semantics\" furono esposti nel libro \"Science and Sanity\", pubblicato nel 1933. Nel 1938 fond\u00f2 un istituto finalizzato allo sviluppo delle sue teorie, l'Institute of General Semantics, che diresse fino alla morte. L'essenza del lavoro di Korzybski fu l'affermare che gli esseri umani sono limitati nelle loro conoscenze dalla struttura del loro sistema nervoso e dalla struttura dei loro linguaggi. Gli esseri umani non possono sperimentare il mondo direttamente, ma solo attraverso le loro \"astrazioni\" (impressioni non verbali, che derivano dal sistema nervoso e indicatori verbali derivati ed espressi dalla lingua).\nQualche volta le nostre percezioni e la nostra lingua ci allontanano dai fatti con i quali abbiamo a che fare; la nostra comprensione di ci\u00f2 che sta accadendo perde aderenza strutturale con ci\u00f2 che sta accadendo. Korzybski sottoline\u00f2 l'importanza dell'addestramento alla consapevolezza dell'astrazione, usando tecniche che aveva derivato dai suoi studi della matematica e delle scienze. Egli defin\u00ec questa consapevolezza, obiettivo del suo sistema, la \"coscienza dell'astrarre\" (\"consciousness of abstracting\"). Il suo sistema includeva il modificare il modo di approcciare il mondo, p. es. con l'atteggiamento \"Non so, vediamo\", per meglio scoprire la sua realt\u00e0 come le scienze moderne ce la mostrano. Una di questa tecniche implicava il divenire internamente ed esternamente calmi, un'esperienza che chiam\u00f2 \"silenzio sui livelli oggettivi\" (\"silence on the objective levels\").\nKorzybski e il verbo essere.\nMolti tra i sostenitori e tra i critici di Korzybski tendono a ridurre il suo sistema, piuttosto complesso, ad una faccenda di cosa egli sostiene circa il verbo \"essere\". Il suo sistema, comunque, \u00e8 basato principalmente su terminologie come i diversi \"ordini di astrazione\", e formulazioni come \"coscienza dell'astrarre\".\nSpesso si sostiene anche che Korzybski si oppose all'uso del verbo essere, ma si tratta di una esagerazione. Egli teorizz\u00f2 che certi usi del verbo essere (l'\"essere di identit\u00e0\" e l'\"essere di\") fossero fallaci nella struttura, come per esempio nell'affermazione \"Joe \u00e8 uno sciocco\" (detto di una persona di nome Joe che ha fatto qualcosa ritenuto sciocco). Nel sistema di Korzybski una valutazione di \"Joe\" appartiene ad un pi\u00f9 alto ordine di astrazione che \"Joe stesso\". Il rimedio di Korzybski consiste nel rifiutare l'identit\u00e0; in questo esempio, restare consapevoli che \u201cJoe\u201d non \u00e8 ci\u00f2 che \u201cchiamiamo\u201d lui. Troviamo \"Joe\" non nel \"dominio verbale\", il mondo delle parole, ma nel \"dominio non verbale\" (i due domini, disse, corrispondono a due diversi ordini di astrazione).\nQuesto concetto \u00e8 ben espresso dalla pi\u00f9 famosa premessa della GS, ossia \"la mappa non \u00e8 il territorio\". Si noti che la frase usa il predicato \"non \u00e8\". Questo esempio, uno dei tanti, mostra che l'autore non intendeva abbandonare il verbo essere come tale. Disse che non vi erano problemi strutturali con il verbo essere, quando usato per definire l\"'esistenza\" o la \"locazione\". Qualche volta sarebbe anche corretto usare le forme sbagliate di tale verbo, purch\u00e9 si resti consapevoli delle loro limitazioni strutturali.\nAneddoto su Korzybski.\nUn giorno, mentre teneva una lezione ad un gruppo di studenti, s'interruppe per prendere dalla sua borsa un pacchetto di biscotti avvolto in un foglio bianco. Borbott\u00f2 che aveva solo bisogno di mandar gi\u00f9 qualcosa e offr\u00ec i biscotti agli studenti seduti nella prima fila. Alcuni ne accettarono uno. \u2013 Buoni questi biscotti, non vi pare? \u2013 disse Korzybski dopo averne preso un secondo. Gli studenti masticavano vigorosamente. Poi tolse il foglio bianco mostrando il pacchetto originale, sul quale c'era l'immagine di una testa di cane e le parole \u201cbiscotti per cani\u201d. Gli studenti videro il pacchetto e rimasero scioccati. Due di loro si precipitarono fuori dall'aula verso i bagni tenendo le mani davanti alle bocche. \u2013 Vedete signori e signore? \u2013 comment\u00f2 Korzybski\u00a0\u2013 ho appena dimostrato che la gente non mangia solo il cibo, ma anche le parole e che il sapore del primo \u00e8 spesso influenzato dal sapore delle seconde -. La sua burla mirava ad illustrare come certe sofferenze umane vengano originate dalla confusione tra la rappresentazione linguistica della realt\u00e0 e la realt\u00e0 stessa..\nDiffusione.\nL'opera di Korzybski ha influenzato diverse scuole ed organizzazioni, come la Gestalt, la Psicoterapia RET - REBT e la Programmazione neuro linguistica (specialmente il \"Meta Modello\"). Come riportato nella terza edizione di \"Science and Sanity\", l'esercito statunitense us\u00f2 il suo sistema nella Seconda guerra mondiale in Europa per il trattamento dello stress da combattimento, sotto la supervisione dello psichiatra Douglas M. Kelley, il quale successivamente si occup\u00f2 del trattamento degli ex-prigionieri del campo nazista di Norimberga.\nKorzybski ha altres\u00ec ispirato scienziati come il fisico Percy Williams Bridgman, il ricercatore W. Horsley Gantt (ex studente e collega di Ivan Petrovich Pavlov) e lo psichiatra William Alanson White oltre a diversi pensatori, artisti e scrittori tra cui Steve Allen, Gregory Bateson, Jan Bucquoy, Kenneth Burke, William S. Burroughs, Stuart Chase, Albert Ellis, Douglas Engelbart, Buckminster Fuller, Tommy Hall, Robert A. Heinlein, Frank Herbert, Ron Hubbard, Henri Laborit, Alvin Toffler, A. E. van Vogt e Robert Anton Wilson."}
{"id": "1291017", "revid": "171432", "url": "https://it.wikipedia.org/wiki?curid=1291017", "title": "Galanthus nivalis", "text": "Il bucaneve (Galanthus nivalis ) \u00e8 una pianta perenne, erbacea ed eretta della famiglia delle Amaryllidaceae.\nEtimologia e storia.\nIl nome del genere (\u201cGalanthus\u201d) deriva da due parole greche: \u201cgala\u201d = latte (bianco come il latte) e \u201canthos\u201d = fiore.\nL'epiteto specifico (\u201cnivalis\u201d) fa riferimento alla sua precoce fioritura in mezzo alla neve.\nI riferimenti storici al bucaneve si perdono nella \u201cnotte dei tempi\u201d. Viene chiamato \u201cStella del mattino\u201d perch\u00e9 \u00e8 uno dei primi fiori ad apparire nel nuovo anno. Anche le feste religiose (sia cristiane sia pagane) fanno riferimento a questo fiore: \u00e8 una pianta sacra e simbolica per la festa della Candelora (2 febbraio); invece in Imbolc (antica festa irlandese del culmine dell'inverno \u2013 1\u00ba febbraio) si dice che il colore bianco del bucaneve ricorda allo stesso tempo la purezza di una Giovane Dea (festeggiata in questa ricorrenza pagana) e il latte che nutre gli agnelli.\nTra le varie leggende anche Adamo ed Eva sono collegati al bucaneve: un racconto inglese narra che Eva scacciata dal paradiso terrestre fu presa dallo sconforto nel trovarsi su una terra buia e gelida, ma ben presto l'apparire di un bucaneve (grazie al miracolo di un angelo) le diede di nuovo forza e speranza.\n\u00c8 interessante ricordare ancora che in Inghilterra il bucaneve fu introdotto dalla Regina Elisabetta prelevato dalle zone selvatiche dell'Italia alpina.\nDescrizione.\nLa forma biologica \u00e8 definita come geofita bulbosa (G bulb): sono piante decidue provviste di un bulbo come organo perennante che ogni anno produce foglie e fiori.\nRadici.\nLe radici si generano nella parte inferiore del bulbo e sono fascicolate e di tipo contrattile.\nFoglie.\nLe foglie sono tutte radicali, fuoriescono cio\u00e8 dal bulbo basale. \nInfiorescenza.\nL'infiorescenza \u00e8 solitaria e pendula (nutante - oscillante). Questa, tramite un peduncolo fiorale, fuoriesce dal bulbo radicale. Il fiore non ha un odore particolarmente gradevole e ha il peduncolo accompagnato da una spata patente (che sovrasta il fiore), trasparente e inguainata, dentellata alla sua estremit\u00e0 e fornita di due verdi e brillanti nervature. Lunghezza della spata: qualche centimetro (3 \u2013 4\u00a0cm).\nFiori.\nI fiori sono ermafroditi, attinomorfi e di colore bianco. Dimensione del fiore: 2,5\u00a0cm.\nEntrambi i tepali hanno una decina di striature longitudinali e all'apice sono lievemente smarginati.\nFrutti.\nIl frutto \u00e8 una capsula carnosa dalla forma ovoidale di 6\u00a0\u2013 9\u00a0mm.\nTassonomia.\n\"Galanthus\" \u00e8 un piccolo genere con circa una ventina di specie, tutte molto precoci nel fiorire a primavera. All'interno della famiglia delle Amaryllidaceae il nostro genere appartiene alla trib\u00f9 delle Galantheae.\nLa classificazione di questo gruppo di piante ha subito alcune modifiche nel corso del tempo. Questo \u00e8 causato dal fatto che la famiglia delle Amaryllidaceae \u00e8 strettamente imparentata con quella delle Liliaceae. Infatti secondo il Sistema Cronquist (degli anni ottanta) queste piante facevano parte di quest'ultima famiglia (e quindi all'ordine delle Liliales): il sistema Cronquist non contempla una famiglia di nome Amaryllidaceae, nonostante nelle classificazioni ancora pi\u00f9 vecchie (vedi Adolf Engler) tale famiglia avesse una sua collocazione ben precisa.\nMa gli ultimi studi filogenetici (vedi la moderna classificazione APG) hanno dimostrato che le Liliaceae sono un gruppo parafiletico per cui molti generi sono stati attribuiti ad altre famiglie e quindi il genere \"Galanthus\" \u00e8 rientrato nella famiglia delle Amaryllidaceae e nell'ordine delle Asparagales.\nIl nostro fiore \u00e8 l'unico del genere che cresce spontaneo in Italia. All'estero sono segnalate diverse cultivar (variet\u00e0 coltivate) di questa specie: con fiori a diverse dimensioni, periodi diversi di fioritura, e altre caratteristiche di interesse per gli appassionati e il commercio.\nUsi.\nGiardinaggio.\nIl bucaneve si pu\u00f2 coltivare abbastanza facilmente: il bulbo deve essere piantato in autunno ad almeno 5\u00a0cm di profondit\u00e0 in terreni soleggiati d'inverno ma ombrosi d'estate (in prossimit\u00e0 di piante caducifoglie). Attenzione particolare si deve fare alle radici che siano ben coperte di terra in quanto non attecchiscono tanto facilmente.\nSimbologia.\nNelle Isole Britanniche questo fiore \u00e8 particolarmente celebrato come segno della Primavera imminente. \nDal 2007 nei migliori giardini di bucaneve, boschi e tenute private della Scozia viene organizzato lo \"Scottish Snowdrop Festival\" (Festival Scozzese del Bucaneve) grazie al coordinamento di VisitScotland che organizza aperture, passeggiate, visite guidate ed eventi (1\u00ba febbraio\u00a0\u2013 15 marzo). Fonte"}
{"id": "1291018", "revid": "22475", "url": "https://it.wikipedia.org/wiki?curid=1291018", "title": "Nurikabe (gioco)", "text": "Nurikabe \u00e8 un gioco logico giapponese (letteralmente significa \"muro invisibile\"). \u00c8 apparso per la prima volta in Italia all'interno della rivista LogicaMente (luglio 2007), diretta da Riccardo Albini.\nSi gioca su una griglia di varie dimensioni (generalmente 6\u00d76, 8\u00d78, 9\u00d79), all'interno della quale vi sono alcune caselle con dei numeri. L'obiettivo \u00e8 individuare quali caselle sono nere e quali sono bianche. Le caselle nere rappresentano i Muri, le bianche i Giardini. "}
{"id": "1291019", "revid": "767487", "url": "https://it.wikipedia.org/wiki?curid=1291019", "title": "Bernone", "text": "Origine e diffusione.\nDeriva dal nome germanico \"Berno\", basato sulla radice \"berin\", che vuol dire \"orso\". Originariamente, costituiva un ipocoristico di altri nomi che cominciavano con quell'elemento, come ad esempio Bernardo, Bernwardo, Bernolfo e Berengario. Per significato, quindi, \u00e8 analogo ai nomi Orso, Arturo e Bj\u00f6rn (con quest'ultimo \u00e8 anche imparentato etimologicamente).\nIl suo uso in Italia \u00e8 scarsissimo, ed \u00e8 ricordato principalmente per il santo cos\u00ec chiamato.\nOnomastico.\nL'onomastico viene festeggiato il 13 gennaio in ricordo di san Bernone, primo abate dell'abbazia di Cluny."}
{"id": "1291020", "revid": "93556", "url": "https://it.wikipedia.org/wiki?curid=1291020", "title": "London Metropolitan University", "text": "La London Metropolitan University \u00e8 un'universit\u00e0 di Londra, nata il 1\u00ba agosto 2002, dalle precedenti London Guildhall University (gi\u00e0 City of London Polytechnic), che oggi ospita il \"City Campus\", e University of North London (gi\u00e0 Polytechnic of North London), oggi \"North Campus\". \nL'universit\u00e0 ha vari campus, un museo, vari archivi e biblioteche. Collezioni speciali sono la TUC Library, la Irish Studies Collection e la Frederick Parker Collection."}
{"id": "1291021", "revid": "1613689", "url": "https://it.wikipedia.org/wiki?curid=1291021", "title": "Grigia Compagnia", "text": "La Grigia Compagnia \u00e8 un insieme di personaggi di Arda, l'universo immaginario fantasy creato dallo scrittore inglese J.R.R. Tolkien nel suo romanzo \"Il Signore degli Anelli\".\nTale compagnia fu fondata da Galadriel e da Elrond, ed era composta dai Dunedain del Nord e dai fratelli Elladan e Elrohir.\nAi tempi del viaggio di Frodo, la Compagnia cavalc\u00f2 per ben tre giorni per raggiungere le terre di Rohan. Il loro capo fu Halbarad il D\u00fanedain, e quando giunsero ai Guadi dell'Isen, Halbarad cedette il comando al loro vero signore, l'Erede di Isildur, Sire Aragorn. Ad essi si unirono l'Elfo Legolas e il Nano Gimli.\nSuccessivamente fu la Grigia Compagnia ad attraversare i Sentieri dei Morti e a combattere nella Battaglia dei Campi del Pelennor prima, ed in seguito davanti al Nero Cancello di Mordor."}
{"id": "1291023", "revid": "106456", "url": "https://it.wikipedia.org/wiki?curid=1291023", "title": "Contescourt", "text": "Contescourt \u00e8 un comune francese di 70 abitanti situato nel dipartimento dell'Aisne della regione dell'Alta Francia."}
{"id": "1291024", "revid": "110157", "url": "https://it.wikipedia.org/wiki?curid=1291024", "title": "Condat-sur-Ganaveix", "text": "Condat-sur-Ganaveix \u00e8 un comune francese di 674 abitanti situato nel dipartimento della Corr\u00e8ze nella regione della Nuova Aquitania."}
{"id": "1291025", "revid": "125776276", "url": "https://it.wikipedia.org/wiki?curid=1291025", "title": "Pedaggio", "text": "Il pedaggio \u00e8 una tassa che si paga al gestore (pubblico o privato) per l'uso di una infrastruttura viaria, generalmente secondo una tariffa o proporzionale alla distanza percorsa e al tipo di veicolo usato o forfettaria.\nIl termine viene dal latino \"pes\", \"pedis\" (piede), poich\u00e9 si applicava originariamente ai pedoni in genere per l'attraversamento di un ponte.\nDescrizione.\nL'infrastruttura su cui grava l'obbligo in questione pu\u00f2 essere un'autostrada, un tunnel autostradale, un ponte, un tunnel urbano. Questi due ultimi casi sono poco presenti in Italia, ma sono assai usati all'estero: a volte, come negli Stati Uniti, i pedaggi sono quasi sconosciuti sulle autostrade, ma abbastanza diffusi per ponti e tunnel (spesso per coprirne le spese di costruzione e manutenzione, proporzionalmente pi\u00f9 alte di quelle di un tratto di strada).\nI proventi del pedaggio vengono impiegati, oltre all'eventuale guadagno d'impresa, per il recupero da parte del gestore degli investimenti, per le spese di manutenzione, per finanziare i progetti di ammodernamento e per la gestione della rete.\nCon l'inizio del XXI secolo si vanno estendendo inoltre i casi di pedaggio per l'ingresso nelle grandi citt\u00e0 (pedaggio urbano), quale provvedimento contro il traffico e/o l'inquinamento atmosferico. Uno dei casi pi\u00f9 noti \u00e8 quello in vigore dal 2003 a Londra, detto Congestion Charge, con finalit\u00e0 di scoraggiare l'utilizzo dell'auto privata.\nIn Italia un pedaggio urbano detto Ecopass \u00e8 in vigore dal 2008 a Milano, con finalit\u00e0 dichiarate di riduzione dell'inquinamento atmosferico. Il pagamento del pedaggio avviene solitamente in entrata o in uscita dal percorso autostradale o stradale (generalmente particolari viadotti, ponti, tunnel, ...) e viene riscosso presso le barriere e i caselli, con l'uso di denaro contante, di carte prepagate (ad esempio in Italia la tessera Viacard), carte di credito e di debito, e apparati elettronici (in Italia ad esempio attraverso il sistema Telepass). Vengono definite stazioni a elevata automazione le barriere e i caselli senza casse presidiate da personale.\nIl pagamento del pedaggio in modalit\u00e0 elettronica viene definito in inglese \"free-flow\" (\"flusso libero\"). Pu\u00f2 essere totale (cio\u00e8 valido per tutti i mezzi) o parziale (valido solo per alcune tipologie di veicoli, come i mezzi pesanti, o valido solo per chi ne fa richiesta come nel caso del Telepass italiano). In altre nazioni europee \u00e8 anche usuale un pagamento forfettario delle autostrade e delle superstrade, per tutto l'anno (p.e. Svizzera) o in base ai giorni di utilizzo (p.e. Austria) e indipendentemente dalle distanza percorse; la riscossione del tributo \u00e8 dimostrata dall'apposizione in zona visibile del mezzo di trasporto di apposito bollino (generalmente chiamato \"vignetta\") adesivo che in genere i viaggiatori provenienti dall'estero possono acquistare prima di attraversare il confine.\nLa Direttiva UE n. 23/2014 \u00e8 il primo provvedimento a livello europeo in materia di concessioni e pedaggi, applicabile alla rete autostradale. Introduce un limite massimo di cinque anni alla durata delle concessioni, Il limite \u00e8 derogabile alla prima concessione per un periodo superiore a cinque anni, se \"in fase di aggiudicazione\" risulta necessario al recupero dei costi con un ritorno sul capitale investito (proprio e di debito) in condizioni operative normali, sulla base di previsioni ragionevoli.\nResta in capo al concessionario un rischio di impresa di tipo operativo, con una potenziale perdita, per cui \u00e8 vietato allo Stato membro di prorogare la durata delle concessioni senza gara dopo l'aggiudicazione, ad esempio perch\u00e9 le previsioni di domanda o offerta del servizio si rivelano inadeguate per il recupero dei costi.\nFiniti i cinque anni, lo Stato decide se la concessione viene rimessa a gara europea oppure se \u201criappropriarsi\u201d dell'infrastruttura a fine concessione, affidandone la gestione a una societ\u00e0 pubblica senza gara, con o in assenza di un indennizzo di subentro al vecchio concessionario. La societ\u00e0 pubblica pu\u00f2 limitarsi a gestire la finanza, senza assumere dipendenti, assegnando a terzi con gare separate le costruzioni, l'esazione, la manutenzione.\nTariffazione.\nLa tariffa pu\u00f2 essere calcolata sui chilometri effettivamente percorsi o pu\u00f2 essere forfettaria (indipendente dai km percorsi e valida per un determinato arco temporale). Spesso a parit\u00e0 di km la tariffa pu\u00f2 variare in base alla tipologia di tratto autostradale, se particolarmente soggetto a manutenzione o meno.\nI sistemi.\nSistema misto barriere/free-flow.\nInfrastrutture.\nCon il termine \"barriera\" (\"stazione\" per il Codice della Strada italiano) si intende quell'infrastruttura posta all'inizio e alla fine delle strade soggette al pagamento di pedaggio dove avvengono le due operazioni necessarie al pagamento del pedaggio. Nella barriera posta all'inizio della strada si ritira un biglietto con banda magnetica, nella barriera posta alla fine della strada si paga il pedaggio in base ai dati presenti nella banda magnetica del biglietto. Se il pagamento \u00e8 elettronico la procedura \u00e8 automatizzata e non prevede n\u00e9 il ritiro di alcun biglietto n\u00e9 la fermata per pagare al momento il pedaggio. Nel caso in cui lungo la strada soggetta al pagamento del pedaggio siano presenti degli svincoli le barriere poste negli svincoli vengono definite \"caselli\". Se si percorre la strada soggetta al pedaggio dall'inizio alla fine si transita per due barriere; \nse si percorre la strada soggetta al pedaggio dall'inizio fino ad uno svincolo (o viceversa) si transita per una barriera e un casello;\nse si percorre la strada soggetta al pedaggio da uno svincolo ad un altro si transita per due caselli.\nModalit\u00e0 di pagamento.\nLe barriere e i caselli sono composte da corsie, definite \"porte\", dove gli automobilisti o ritirano il biglietto o pagano il pedaggio. Per pagare il pedaggio generalmente sono accettati i seguenti metodi: in contanti, con il bancomat, carta di credito o FastPay. In alcuni caselli non sono presenti corsie con personale ma solo casse self-service. Inoltre sono presenti \"porte\" dedicate al pagamento elettronico (in inglese \"free-flow\") senza la necessit\u00e0 di fermarsi (sia in entrata sia in uscita). In questo caso il pedaggio viene riscosso grazie ad apparecchiature, posizionate nei veicoli, dotate di microchip \"letti\" da sensori in prossimit\u00e0 delle \"porte\" che registrano i dati e addebitano il pedaggio generalmente nel conto bancario comunicato precedentemente dal cliente al gestore della strada; le apparecchiature vengono precedentemente acquistate (o date in prestito anche gratuito) dal gestore della strada.\nEsempio.\nQuesto sistema \u00e8 attivo in Italia per tutti i mezzi (la modalit\u00e0 elettronica \u00e8 il sistema Telepass) mentre in Slovenia \u00e8 attivo per i mezzi superiori a 3,5 t (la modalit\u00e0 elettronica \u00e8 il sistema \"ABC\").\nSistema esclusivamente \"free-flow\".\nInfrastrutture.\nNel sistema esclusivamente \"free-flow\" non sono collocate n\u00e9 barriere n\u00e9 caselli ma delle telecamere dotate di sensori poste all'inizio (e alla fine se il pedaggio non \u00e8 forfettario) della strada e poste negli svincoli (in entrata e in uscita se il pedaggio non \u00e8 forfettario).\nModalit\u00e0 di pagamento.\nIl pedaggio viene riscosso in diversi modi:\nEsempio.\nIn Ungheria, dal 1\u00ba gennaio 2008, il pagamento del pedaggio avviene tramite la \"e-vignette (autop\u00e1lya matrica)\". Il pagamento \u00e8 forfettario e digitalizzato. Infatti al momento del pagamento del pedaggio (nei punti vendita autorizzati e prima di entrare in autostrada) viene registrata la targa e portali elettronici posti lungo le autostrade controllano, tramite la targa, che il mezzo circolante abbia effettivamente pagato il pedaggio.\nSistema vignetta.\nCon il sistema della vignetta non \u00e8 necessaria nessuna infrastruttura specifica. Il pagamento avviene acquistando un adesivo da collocare generalmente sul parabrezza del veicolo.\nAltri sistemi misti.\nIn Slovenia viene usato il sistema della vignetta per i mezzi fino a 3,5 t, mentre per gli altri viene usato il sistema misto barriere/free-flow; in Germania una rete di 12172\u00a0km \u00e8 completamente gratuita per i mezzi fino a 12 t, mentre per gli altri mezzi \u00e8 attivo il sistema esclusivamente free-flow.\nInoltre i sistemi possono variare, all'interno di uno stesso stato, anche da strada a strada (ad esempio lungo un'autostrada \u00e8 attivo il sistema esclusivamente free-flow mentre in un'altra autostrada \u00e8 attivo il sistema misto barriere/free-flow).\nPedaggio autostradale in Italia.\nIn Italia il pedaggio si applica quasi esclusivamente alla maggioranza dei percorsi autostradali e ai trafori alpini, anche se \u00e8 stata avanzata pi\u00f9 volte l'ipotesi di applicare la riscossione del pedaggio anche su percorsi non autostradali (per esempio, su alcune superstrade). Una galleria non autostradale soggetta a pedaggio \u00e8, ad esempio, il Traforo dello Zovo. In Provincia di Venezia esistono ancora alcuni ponti di barche soggetti a pedaggio: il \"ponte dei Salsi\" nella frazione di Caposile in Comune di Musile di Piave e il \"passo per Fossalta\" (costruito nel 1951) a Noventa di Piave; anche la strada extraurbana principale \"Pedemontana Veneta\" \u00e8 a pedaggio, pur non essendo un'autostrada.\nComplessivamente, i tratti autostradali italiani a pedaggio hanno un'estensione di circa 5.800\u00a0km e sono gestiti da 24 societ\u00e0, tra cui Autostrade per l'Italia S.p.A. che ha in gestione oltre il 50%, (2.854,60\u00a0km), mentre la gestione della restante parte \u00e8 frammentata nelle altre 23 societ\u00e0 che hanno in concessione piccole o piccolissime tratte che variano da un minimo di 20\u00a0km fino a 300\u00a0km.\nIn Italia \u00e8 attivo dal punto di vista tecnico il sistema misto barriere/free-flow (ad eccezione delle autostrade A36, A59 e A60 che sono esclusivamente free-flow) e la tariffazione del pedaggio autostradale si gestisce in due modi, il \"sistema autostradale chiuso\" (km effettivamente percorsi) e il \"sistema autostradale aperto\" (pedaggio forfettario).\nSistema autostradale chiuso.\nIl sistema autostradale chiuso \u00e8 applicato alla maggior parte delle autostrade italiane. Prevede che il conducente (non munito del sistema di pagamento elettronico Telepass) del veicolo ritiri un apposito biglietto all'ingresso dell'autostrada e paghi l'importo dovuto all'uscita. Se muniti del sistema Telepass le due procedure sono completamente automatiche e il conducente nei portali elettronici di rilevamento posti negli ingressi e nelle uscite dalle autostrade soggette a pagamento del pedaggio deve solo procedere alla velocit\u00e0 massima di 30\u00a0km/h senza la necessit\u00e0 di fermarsi.\nL'importo \u00e8 direttamente proporzionale alla distanza percorsa dal veicolo, al coefficiente della sua classe e a un coefficiente variabile da autostrada ad autostrada, detto tariffa chilometrica.\nLa \"classe del veicolo\" \u00e8 contraddistinta da lettere e numeri:\nLa tariffa chilometrica \u00e8 impostata autonomamente (entro certi limiti) dalla societ\u00e0 concessionaria dell'autostrada. Tiene conto delle caratteristiche del percorso (i tratti su terreno pianeggiante in genere costano meno, quelli in aree montuose di pi\u00f9 in quanto la manutenzione delle infrastrutture, come viadotti e gallerie, ha un peso maggiore) e dei km delle rampe di accelerazione e di decelerazione degli svincoli presenti lungo il tratto. Inoltre generalmente il pedaggio tiene conto dei tratti autostradali liberi prima e dopo il casello costruiti e gestiti dal gestore. In seguito all'approvazione da parte del Consiglio dei ministri della legge finanziaria 2007, la tariffa chilometrica \u00e8 maggiorata, su tutti i percorsi, di un certo sovrapprezzo a beneficio dell'ANAS, proprietario delle autostrade.\nSull'importo cos\u00ec calcolato si applica l'IVA (22%) e si effettua infine l'arrotondamento ai 10 centesimi di euro.\nA partire da ottobre 2008, l'aumento dei pedaggi autostradali \u00e8 funzione dell'adeguamento annuale della tariffa unitaria sulla base di una percentuale di incremento determinata secondo la formula di \"price cap\" e approvata dall'ANAS. \nIl 1 gennaio di ogni anno, se gli obiettivi prefissati (manutenzione, nuove realizzazioni, ecc...) sono stati raggiunti in base alle previsioni del piano finanziato, la societ\u00e0 concessionaria pu\u00f2 aggiornare la tariffa unitaria. La nuova tariffa unitaria (maggiorata del sovrapprezzo a beneficio esclusivo di ANAS) moltiplicata per i km percorsi, determina, dopo aver aggiunto l'IVA ed applicato l'arrotondamento (per eccesso o per difetto) ai 10 centesimi di euro, il nuovo pedaggio.\nSistema autostradale aperto.\nIl sistema autostradale aperto \u00e8 meno diffuso del sistema chiuso. \u00c8 applicato sulle seguenti autostrade:\nA differenza del sistema autostradale chiuso, nel sistema aperto l'utente della strada non paga in base alla distanza percorsa. Sul percorso sono disposte barriere autostradali (comunque non in ogni svincolo), in corrispondenza delle quali l'utente paga una somma fissa, dipendente solo dalla classe del veicolo.\nL'utente quindi pu\u00f2 percorrere tratti dell'autostrada senza pagare nessun pedaggio in quanto le barriere possono non essere presenti nel tratto percorso.\nEccezioni.\nL'A56 Tangenziale di Napoli e l'A3 Napoli - Salerno sono autostrade a pedaggio, che \u00e8 riscosso tramite un metodo che si pu\u00f2 considerare derivato dal sistema aperto. Il pedaggio si paga all'ingresso (A3) o all'uscita (tangenziale di Napoli) degli svincoli ed \u00e8 fisso, a prescindere dalla distanza percorsa dall'utente (o che egli ha intenzione di percorrere). Al contrario del sistema autostradale aperto quindi il pedaggio \u00e8 riscosso sempre in quanto le barriere e le stazioni sono presenti in tutti gli svincoli.\nCarta dei servizi.\nLa Carta dei Servizi e il codice etico vincolano i gestori delle tratte autostradali a diversificare sistemi di pagamento, compresi quelli manuali con possibile cambio di valuta."}
{"id": "1291026", "revid": "767487", "url": "https://it.wikipedia.org/wiki?curid=1291026", "title": "Prebenda", "text": "Il termine prebenda indica un beneficio ecclesiastico, solitamente derivante dalla gestione di un canonicato.\nIn alcuni casi viene intesa come \"beneficio privo di cura d'anime\", in latino \"sine cura animarum\". In epoca medioevale rappresentavano elementi di prestigio offerti in dono da signorotti e nobili per ingraziarsi personaggi potenti o per dimostrare riconoscenza a loro alleati.\nPer estensione il termine \u00e8 passato a indicare un regalo o un omaggio fatto a qualcuno.\nStoria.\nL'inizio del XII secolo vide lo sviluppo di istituzioni addizionali per il conferimento delle prebende, con le quali venivano fissati gli incarichi nelle cattedrali, garantendo rendite indipendenti dalla cattedrale stessa che venivano assegnate ai canonici della cattedrale, solitamente membri ultrogeniti dell'aristocrazia locale.\nLe prebende vennero abolite da Enrico VIII in Inghilterra nel 1547 come parte del suo programma di riforma della chiesa inglese con l\"'Act for the Dissolution of Collegiate Churches and Chantries\". Malgrado questo, alcune prebende storiche come quella della chiesa di St Endellion, in Cornovaglia, vennero mantenute e ancora oggi si trovano all'attivo.\nA oggi il titolo di prebendario viene mantenuto attivo all'interno di alcune diocesi come quelle di Lichfield, Lincoln e Londra come titolo onorario concesso ai parroci pi\u00f9 anziani o per lungo e onorato servizio nella diocesi. Tali sacerdoti godono del titolo di prebendari e hanno un ruolo amministrativo all'interno della cattedrale cittadina.\nLe prebende inoltre potevano essere utilizzate dai sovrani delle monarchie moderne del Cinquecento per legare a s\u00e9 i nobili, i membri delle assemblee, comunit\u00e0 autonome, in rapporto a esigenze belliche."}
{"id": "1291027", "revid": "124116272", "url": "https://it.wikipedia.org/wiki?curid=1291027", "title": "Un caso per due", "text": "Un caso per due (\"Ein Fall f\u00fcr zwei\") \u00e8 una serie poliziesca prodotta e ambientata a Francoforte sul Meno e Wiesbaden, in Germania. \u00c8 andata in onda ininterrottamente dal 1981 al 2013 sul secondo canale della televisione di stato tedesca ZDF. In Italia \u00e8 stata trasmessa da Rai 2, dove ha debuttato nell'estate del 1986, cinque anni dopo l'esordio in patria. Dal 2007 \u00e8 andato in onda in prima serata su Rai 3. Dal 2019 torna su Rai 2 in estate durante la mattina. L'edizione italiana \u00e8 stata curata fino alla 26\u00aa stagione dalla Televisione della Svizzera Italiana, quindi dalla Rai.\nLa serie \u00e8 durata 300 episodi; l'ultimo \u00e8 stato trasmesso in prima visione il 22 marzo 2013 da ORF 2, seguita una settimana dopo da ZDF. Nella Svizzera italiana \u00e8 trasmessa su LA1, in Francia su France 2, in Finlandia da Yle TV2.\nL'edizione italiana di 199 puntate di questa serie \u00e8 stata restaurata e rimasterizzata in HD nel corso del 2017 ed \u00e8 stata riproposta su RSI LA1 e su Rai 2 nel corso dell'estate 2019 fino al giugno 2021.\nPersonaggi.\nA differenza di molti polizieschi, dove i protagonisti fanno parte della polizia, i personaggi di questa serie sono il detective privato Josef Matula (ex poliziotto, di probabile origine boema) e un legale, i quali cercano di risolvere alcuni casi intricati. Il primo \u00e8 stato interpretato fin dall'esordio da Claus Theo G\u00e4rtner, mentre quattro attori si sono succeduti nel corso degli anni per impersonare l'avvocato: G\u00fcnter Strack (avv. Dieter Renz), che andr\u00e0 in pensione; Rainer Hunold (avv. Rainer Franck), al quale sar\u00e0 offerto il lavoro di insegnante; Mathias Herrmann (avv. Johannes Voss), il cui personaggio verr\u00e0 assassinato con un colpo di pistola sulle scale del tribunale; fino all'ultimo interprete Paul Frielinghaus (proc. Markus Lessing), che accompagner\u00e0 G\u00e4rtner fino all'ultima puntata e che \u00e8 stato premiato in Italia nel 2002 con il Premio Circeo come attore tedesco pi\u00f9 amato in Italia.\nLe autovetture.\nLa serie \u00e8 ricordata in Italia anche per le autovetture guidate da Josef Matula, il quale, a parte una breve parentesi tra il 1985 e il 1987 in cui ha utilizzato un'Audi 90 e in qualche episodio una Audi 80 bianca, ha sempre preferito delle Alfa Romeo. Nella prime serie di episodi usava un'Alfa Romeo Giulia Nuova Super bianca, per poi usare nell'ordine, Alfa Romeo Giulietta (1977), Alfa 75, Alfa 155, Alfa 156, Alfa 159.\nL'avvocato Renz usava una Mercedes-Benz /8, poi una Opel Senator A2 e una Classe S.\nCuriosit\u00e0.\nIl primo episodio (Die gro\u00dfe Schwester, \"La sorella maggiore\"), trasmesso l'11 settembre 1981, ha una durata di 75 minuti.\nIl quinto episodio dell'ottava stagione (Caesars Beute, \"Un difensore per l'avvocato Renz\"), quello del cambio del protagonista Dieter Renz con Rainer Franck, ha una durata di 90 minuti.\nIl sesto episodio della diciassettesima stagione (Das Paar, \"Collaborazione drammatica\"), quello del cambio del protagonista Rainer Franck con Johannes Voss, ha una durata di 90 minuti.\nIl nono e ultimo episodio della ventesima stagione (Morgen bist du tot, \"Viaggio senza ritorno\"), quello del cambio del protagonista Johannes Voss con Markus Lessing, ha la durata standard della serie (60 minuti).\nAnche, l'ultimo episodio della ventiduesima stagione (Alptr\u00e4ume, \"Incubi del passato\") e il primo della venticinquesima stagione (Auge um Auge, \"Le persone pi\u00f9 care\") hanno una durata di 90 minuti.\nLa puntata \"L'ultimo concerto\" (di Detlef M\u00fcller) \u00e8 dedicata interamente all'attore Volker Lechtenbrink che in quella storia portava in scena il suo successo \"Irgendwann...\", che d\u00e0 anche titolo alla versione originale tedesca dell'episodio.\nNel 2017 venne trasmessa, durante il Venerd\u00ec Santo in Germania, una puntata speciale unica (spin-off) della durata di 88 minuti intitolata solo \"Matula\", con il medesimo attore sempre nei panni del detective Josef Matula. In tale film si viene a sapere che Markus Lessing, l'ultimo avvocato della serie, \u00e8 emigrato in Sud America e il loft di Matula si \u00e8 incendiato, cos\u00ec lui \u00e8 costretto ad abitare in un camper e ha trovato lavoro come guardia di sicurezza per un grande store, in assenza di incarichi investigativi per conto proprio, che per\u00f2 non tardano ad arrivare e lo condurranno fino al Mare del Nord. In questo film Matula ha come compagno un vecchio cane che gi\u00e0 abitava nel camper, e che alla fine del film decide di chiamare Dr. Renz, in onore del suo primo amico avvocato, il Dr. Dieter Renz.\nNel 2018, come l'anno precedente sempre per il Venerd\u00ec Santo, venne trasmessa in Germania una puntata unica speciale, della durata sempre di 88 minuti, ancora con solo il detective Matula intitolato: \"Matula - Der Schatten des Berges\" (\"L'ombra della montagna\"). In questo episodio Matula decide di dirigersi con il suo camper verso l'Italia insieme con il suo compagno cane Dr. Renz ma, in una imprecisata localit\u00e0 montana (in realt\u00e0 l'episodio venne girato in Algovia nella Baviera del sud) sar\u00e0 costretto a investigare su strane morti.\nNel 2019, di nuovo come i precedenti due anni, venne trasmessa in Germania una puntata unica speciale della durata di 88 minuti, con solo il detective Matula, intitolato: \"Matula - Tod auf Mallorca\" (\"Morte a Maiorca\"). Questa volta Matula si trova nel Mediterraneo, in assenza di incarichi investigativi, e decide di portare uno yacht a vela dalla Costa Azzurra fino a Maiorca, ma al suo arrivo il cliente non si presenta; il mattino dopo lo trova morto in acqua e decide di investigare."}
{"id": "1291028", "revid": "287204", "url": "https://it.wikipedia.org/wiki?curid=1291028", "title": "Montreuil-sur-Blaise", "text": "Montreuil-sur-Blaise \u00e8 un comune francese di 162 abitanti situato nel dipartimento dell'Alta Marna nella regione del Grand Est."}
{"id": "1291029", "revid": "110157", "url": "https://it.wikipedia.org/wiki?curid=1291029", "title": "Aschbach (Francia)", "text": "Aschbach \u00e8 un comune francese di 665 abitanti situato nel dipartimento del Basso Reno nella regione del Grand Est.\nDal 1\u00ba luglio 1974 al 1\u00ba gennaio 1988 \u00e8 stato unito al comune di Stundwiller."}
{"id": "1291030", "revid": "1543377", "url": "https://it.wikipedia.org/wiki?curid=1291030", "title": "Lingua cumbrica", "text": "Il cumbrico era una lingua celtica della Britannia settentrionale, parlata dalla Scozia meridionale alla zona di Manchester, che prende il suo nome dalla regione di Cumbria. Un tempo il cumbrico veniva chiamato \"gallese del nord\" mentre il cornico era detto \"gallese del sud\" (o \"occidentale\"). \n\u00c8 dibattuto se il cumbrico vada considerato una lingua a s\u00e9 o semplicemente come un dialetto del gallese. Sembra che la regione settentrionale in cui il brittonico era parlato sia stata separata dai regni del Galles (regione meridionale in cui il brittonico era parlato) dopo la battaglia di Chester del 616. Questo ha fatto s\u00ec che la lingua brittonica (parlata sia in Galles che in Cumbria) si sviluppasse in due diversi modi, dando origine al gallese e al cumbrico. Il cumbrico si estinse poco dopo a causa della sottomissione della regione da parte degli Scoti e degli Anglosassoni (Northumbriani). \nNon esistono attestazioni scritte, tranne qualche sporadica indicazione in alcuni testi latini. Questa lingua deriverebbe dall'antico gallese settentrionale, che era forse imparentato con la lingua dei Pitti e forse con il cornico. \u00c8 probabile, vista la collocazione della zona in cui era parlato, che il cumbrico fosse stato influenzato anche dal gaelico e dal norreno. \nIl cumbrico si estinse nell'XI secolo (anche se altri suggeriscono il XIII). Nel momento della sua massima diffusione era parlato da circa 30.000 persone. Alcuni termini di questa lingua sono sopravvissuti fino ad oggi nei numeri, nelle filastrocche, nell'onomastica dello Strathclyde, nella toponomastica dell'estrema Inghilterra nord-occidentale e della Scozia meridionale e in alcuni termini legali altomedioevali (nella Scozia sud-occidentale). "}
{"id": "1291035", "revid": "767487", "url": "https://it.wikipedia.org/wiki?curid=1291035", "title": "Sonia (cantante 1951)", "text": "Biografia.\nHa iniziato la carriera musicale nel gruppo Sonia e le Sorelle, formato insieme alle sue sorelle Nadia e Luana.\nDopo lo scioglimento del complesso, incide una versione in italiano di \"Mama\", successo di Cher; partecipa poi al Festival delle Rose 1967 con \"Gianni\", in coppia con Pino Donaggio, al Festivalbar 1968, con \"Cammino sulle nuvole\", e a Settevoci.\nHa partecipato inoltre al Festival di Sanremo 1969 con \"Non c'\u00e8 che lui \" in abbinamento con Armando Savini."}
{"id": "1291036", "revid": "729019", "url": "https://it.wikipedia.org/wiki?curid=1291036", "title": "Armando Boetto", "text": "Biografia.\nNacque a Cuorgn\u00e8 il 25 agosto 1911, e dopo aver frequentato l'Istituto Tecnico di Pinerolo, conseguendo il diploma di geometra, partecip\u00f2 ad un concorso per Allievo ufficiale entrando nella Regia Accademia Aeronautica di Caserta nell'ottobre 1932, Corso Marte. Uscito dall'Accademia nell'ottobre 1935, fu assegnato con il grado di sottotenente, all'11\u00ba Stormo Bombardamento Terrestre di stanza all'aeroporto di Ferrara-San Luca. Nominato capitano, venne posto al comando della 49\u00aa Squadriglia, 38\u00ba Gruppo, 32\u00ba Stormo Bombardamento Terrestre. Alla data dell'entrata in guerra del Regno d'Italia, il 10 giugno 1940, il suo reparto si trovava assegnato all'aeronautica della Sardegna rischierato sull'aeroporto di Cagliari-Decimomannu equipaggiato con velivoli da bombardamento trimotori Savoia-Marchetti S.79 Sparviero. Partecip\u00f2 a missioni di guerra su Biserta e sulla Corsica, e poi all'attivit\u00e0 di contrasto dei convogli navali nel Mediterraneo e a bombardamenti sulla base navale di Gibilterra.\nIl convoglio \"Tiger\".\nIl 6 maggio 1941, ebbe inizio da Gibilterra, aiutata dalle pessime condizioni meteorologiche, l'operazione Tiger. Con essa l'ammiragliato britannico mirava a rispondere all'appello del generale Wavell in difficolt\u00e0 con la sua armata del Nilo con base Alessandria d'Egitto, rifornendolo di carri armati, aerei e carburante con cinque navi mercantili veloci, di fatto forzando il passaggio del canale di Malta, sorvegliato dalle aviazioni italiane e tedesca. Il convoglio era scortato dalla Forza \"H\" di Gibilterra composta dalla portaerei \"HMS Ark Royal\", dall'incrociatore da battaglia \"HMS Renown\" e dall'incrociatore pesante \"HMS Sheffield\" pi\u00f9 9 cacciatorpediniere. Sulla \"Ark Royal\" erano da poco stati sostituiti i cacciabombardieri Blackburn Skua con i molto pi\u00f9 potenti Fairey Fulmar per comporre i No.807 e No.808 Squadron.\nIl cattivo tempo dur\u00f2 fino all'8 maggio, ma con la prima schiarita, il 38\u00ba Gruppo si alz\u00f2 in volo scortato dai caccia Fiat C.R.42 Falco del 3\u00ba Gruppo caccia terrestre. In quel giorno, alle 13:45 iniziarono gli scontri che portarono ad abbattimenti da entrambe le parti. Gli aerei inglesi riuscirono a impedire l'attacco al convoglio e due S.79 furono colpiti. Su uno egli perse la vita , e in sua memoria fu successivamente decretata la concessione della Medaglia d'oro al valor militare, massima onorificenza italiana. In seguito gli fu intitolato il 32\u00ba Stormo dell'Aeronautica Militare Italiana, mentre porta il suo nome una via di Brindisi.\nCuriosit\u00e0.\n\u00c8 possibile che l'equipaggio del caccia Fulmar che abbatt\u00e9 il Capitano Boetto fosse composto dal pilota Nigel George \"Buster\" Hallett e dall'osservatore australiano Sir Victor Alfred Trumper Smith. L'equipaggio accreditato dell'abbattimento venne colpito nel corso degli scontri e costretto all'ammaraggio e fu Smith a salvare la vita al suo pilota in acqua. Dopo la guerra Smith ritorn\u00f2 alla Royal Australian Navy, dove raggiunse il grado di ammiraglio e per il suo contributo alla costituzione della componente aeronavale australiana venne soprannominato \"il padre dell'arma aerea della flotta\". \u00c8 deceduto il 1\u00ba agosto 1998"}
{"id": "1291038", "revid": "247222", "url": "https://it.wikipedia.org/wiki?curid=1291038", "title": "Sergio Menegale", "text": "Biografia.\nNel 1970 ha partecipato sia al Festivalbar ed al Girone B (Giovani) del Cantagiro con \"Odio e amo\".\nNel 1971 ha partecipato al Festival di Sanremo presentando in abbinamento con i Wallace Collection il brano \"Il sorriso, il paradiso\" scritto da Gianni D'Errico, che si \u00e8 classificato al quattordicesimo posto, ultimo tra i finalisti.\nNel 1984 ha collaborato con Renato Pareti alla colonna sonora del film \"Il futuro \u00e8 donna\", diretto da Marco Ferreri ed interpretato da Ornella Muti ed Hanna Schygulla.\nNel 1992 partecipa per la prima volta allo Zecchino d'Oro con il brano \"La canzone di Kian\". Da allora ha scritto e composto 8 canzoni per questa trasmissione (l'ultima: \"Dino, l'imbianchino\" nel 2005 alla 48\u00aa edizione), compresa una vincitrice dello Zecchino d'argento, ed \u00e8 autore del testo italiano del brano giapponese \"La pioggia\", per il 40\u00ba Zecchino d\u2019Oro nel 1997, interpretato dall\u2019autrice Yumiko Ashikawa (8 anni, di Tokyo), caso unico nella storia della trasmissione."}
{"id": "1291040", "revid": "1782831", "url": "https://it.wikipedia.org/wiki?curid=1291040", "title": "Gens (gruppo musicale)", "text": "I Gens sono stati un gruppo musicale italiano attivo tra gli anni sessanta e gli anni settanta.\nStoria del complesso.\nLa band nasce a Messina nel 1967 su iniziativa di Filiberto Ricciardi (nato a Messina il 25 aprile del 1949). Gli altri componenti sono Pippo Landro (nato a Messina il 5 gennaio 1949), Ettore Cardullo (nato a Messina il 17 luglio 1948), Gilberto Bruno (nato a Messina l'8 giugno 1948 - morto a Orzinuovi il 16 maggio 1971) e Pino Salpietro (nato a Messina il 2 febbraio 1947 - morto a Messina il 24 marzo 2020). Dopo le prime serate, l'anno successivo il complesso partecipa e vince il terzo \"Torneo EuroDavoli\" (che si svolge ad agosto a Tirrenia) con la cover di \"Is it yes, is it no\" di James Brown, tradotta dal messinese Salvatore Trimarchi in \"Brucer\u00e0\", vittoria che procura ad esso un contratto con la Det.\nCon la stessa canzone partecipa a dicembre al primo \"Trofeo EuroDavoli Europa\", che si tiene a Lugano, ed \u00e8 con questa canzone che avviene il debutto discografico del complesso: il brano viene inserita nella colonna sonora del film Plagio, diretto da Sergio Capogna, ed interpretato da Mita Medici e Ray Lovelock. Nella colonna sonora vi \u00e8 anche un'altra canzone, \"In fondo al viale\", scritta anch'essa da Salvatore Trimarchi, che viene pubblicata su 45 giri ottenendo un successo enorme. La canzone sul retro, \"Laura (dei giorni andati)\", \u00e8 scritta per loro da Roberto Vecchioni.\nLa formazione della band subisce un cambiamento nel 1969, quando il chitarrista Gilberto Bruno muore in un incidente stradale dopo un concerto ad Orzinuovi, nei pressi di Brescia, e viene sostituito da Mauro Culotta, genovese di origine siciliana; il successo viene comunque replicato da \"Insieme a lei\", canzone con influssi psichedelici.\nIn seguito il complesso partecipa al Festival di Sanremo 1970 con \"La stagione di un fiore\", e torna al Festival l'anno successivo con \"Lo schiaffo\" di Giandiego Deriu e Vincenzo Barsanti, incisa per la nuova casa discografica, la Amico, e con un nuovo cantante, Alberto Tadini, che sostituisce Ricciardi per due 45 giri, e diverr\u00e0 molto noto nel 1978 cantando \"Goldrake\", seconda sigla finale della serie Atlas Ufo Robot con il nome d'arte di \"Michel Tadin\u00ec\".\nIn questo periodo la band abbandona le sonorit\u00e0 beat, per passare ad un pop melodico con, a volte, influenze progressive. Essa passa poi alla Philips, con cui vince il Cantagiro del 1972 con \"Per chi\", cover di \"Without You\" di Harry Nilsson. Ottiene un buon riscontro in classifica anche il brano \"Cara amica mia\", che partecipa a \"Un disco per l'estate 1973\". Anche il successivo singolo, \"Anche un fiore lo sa,\" raggiunge i vertici della Hit Parade, confermando il momento di sintonia con il grande pubblico.\nIl complesso ottiene un terzo posto al Festival di Zurigo e successo in numerose manifestazioni europee. Nel 1974 viene pubblicato l'unico, eponimo album 33 giri. \nDopo lo scioglimento, Filiberto Ricciardi insieme al bassista Pino Allegra forma Gli Opera, mentre il chitarrista Mauro Culotta collabora con Ivano Fossati alla realizzazione dell'album \"Il grande mare che avremmo traversato\", scrivendo anche la musica del brano \"La realt\u00e0 e il resto\".\nIl bassista Ettore Cardullo ed il tastierista Pippo Landro formano con Mario Volanti il gruppo La Nuova Gente, che incide alcuni 45 giri e partecipa al Festival di Sanremo 1976, sciogliendosi subito dopo. Landro avr\u00e0 poi una carriera come produttore discografico, mentre Ricciardi, dagli anni '80, diverr\u00e0 un apprezzato tenore.\nLa reunion.\nNel 1990, in occasione della trasmissione di Red Ronnie \"Una rotonda sul mare\", si riformano i Gens. Con l'ingresso nella formazione del genovese Enrico Bianchi alla voce ed alle tastiere, i Gens incidono per Radio Italia l'album \"Uomini, non dei\", partecipando a diverse trasmissioni televisive. L'album entrer\u00e0 nella classifica di vendita di Sorrisi e Canzoni TV nell'estate 1992."}
{"id": "1291041", "revid": "767487", "url": "https://it.wikipedia.org/wiki?curid=1291041", "title": "Maurizio &amp; Fabrizio", "text": "Maurizio &amp; Fabrizio \u00e8 stato un duo musicale, attivo all'inizio degli anni settanta.\nStoria del gruppo.\nI componenti sono i fratelli Fabrizio, cio\u00e8 Salvatore Fabrizio pi\u00f9 conosciuto come Popi e Maurizio Fabrizio, ex componenti de I 4 + 4 di Nora Orlandi.\nNel 1970 partecipano alla \"Mostra internazionale di musica leggera\" di Venezia, conquistando il terzo posto con \"Come il vento\", dietro la vincitrice Ornella Vanoni e \"Malattia d'amore\", cantata da Donatello e che vede come autore lo stesso Popi Fabrizio con i testi di Luigi Albertelli.\nNel 1971 sono presenti al Festival di Sanremo con la canzone \"Andata e ritorno\", che non entra in finale.\nA met\u00e0 degli anni settanta entrano a far parte della casa discografica Come Il Vento (che prende il nome dalla loro canzone del 1970), creata da Michele Del Vecchio e distribuita dalla RCA Italiana, per cui incideranno tra gli altri Mia Martini e Dario Baldan Bembo.\nIn seguito alla separazione, Maurizio ha continuato a comporre diventando uno dei pi\u00f9 importanti compositori italiani (ad esempio: \"Almeno tu nell'universo\" e \"I migliori anni della nostra vita\") e Popi diventa Direttore Artistico della Polygram, oggi Universal, e poi della BMG. Gli artisti da lui scoperti e portati al successo sono Rossana Casale, Biagio Antonacci, Giorgia, Alex Baroni, Tiromancino, I Ragazzi Italiani, Lisa ed altri come Leandro Barsotti, Petra Magoni, Timoria e Denovo. Popi \u00e8 anche il compositore della musica dello spot ufficiale ed istituzionale di Canale 5 nonch\u00e9 di sigle televisive, per esempio \"L'Apemaia\"."}
{"id": "1291042", "revid": "767487", "url": "https://it.wikipedia.org/wiki?curid=1291042", "title": "Mark e Martha", "text": "Mark e Martha \u00e8 un gruppo musicale italiano.\nStoria dei Mark e Martha.\nSi tratta di un sestetto, composto da quattro ragazzi e due ragazze napoletani (Fernando Basile, Luigi Giunta, Gianni Bosco (bassista), Antonio Sinagra, Marisa Carella e Vincenza De Bernardo) che si forma nel 1969. Vincenza Di Bernardo, nonostante la giovane et\u00e0 (nasce a Baia nel 1946) gi\u00e0 proviene da una carriera di solista con il nome d'arte di Enza Nardi. L'artista, infatti, scritturata nel 1965 dall'etichetta discografica King diretta da Aurelio Fierro, prende parte, nel 1966, a Canzonissima, programma televisivo abbinato alla Lotteria Italia, con la canzone \"Lily Kang\u00ec\". Nello stesso anno, partecipa al concorso \"Girandola di Canzoni\" con il brano \"La colpa \u00e8 di mamm\u00e0\". Nel 1967, partecipa alla \"Tre Giorni della Canzone\" e, nel 1968, alla \"Caravelli di Successi\" e al 16\u00ba Festival della Canzone Napoletana con il motivo \"'O trapianto\", eseguito in abbinamento con Aurelio Fierro. Nel 1969, dopo aver inciso il 45 giri \u201cTu non mi seppellirai\u201d, cover del brano \u201cYour groovy self\u201d, lascia l'etichetta discografica King e, unendosi al gruppo Mark e Martha, firma con l'etichetta Ariston. Dopo la partecipazione al Festival di Sanremo 1971 con il motivo \"I ragazzi come noi\", eseguito in abbinamento con Paolo Mengoli, il gruppo avrebbe dovuto partecipare al 19\u00ba Festival della Canzone Napoletana con il brano \"'A grotta azzurra\", se la Rai non avesse annullato la manifestazione all'ultimo momento.\nNel 1972, i Mark e Martha incidono il 45 giri \"Due parole allo specchio\" con l'etichetta Durium e, nel 1973, con la nuova casa discografica Fontana, il 45 giri \"Noi due\". Poi, Antonio Sinagra lascia il gruppo e intraprende la carriera da solista, diventando uno dei maggiori compositori di musiche per il teatro.\nIl gruppo partecipa al Festival di Sanremo 1971 presentando, in coppia con Paolo Mengoli, la canzone \"I ragazzi come noi\", che non viene ammessa alla serata finale."}
{"id": "1291043", "revid": "247222", "url": "https://it.wikipedia.org/wiki?curid=1291043", "title": "I Protagonisti", "text": "I Protagonisti sono stati un gruppo musicale italiano, in attivit\u00e0 dal 1969 al 1971.\nStoria del gruppo.\nI componenti del quartetto vocale sono Oscar Avogadro, Luciano Bertagnoli (Milano, 1950), Mariuccia Sgroi (Milano, 1953) e Grazia Porcelli (Milano, 1953), che nell'ultimo periodo prende il posto di Raffaella Perruzzi.\nSi mettono in luce partecipando alla \"Caravella dei successi\" di Bari nel 1969 con \"Noi ci amiamo\", che ottiene un discreto successo; incidono poi \"Questo ballo\", che contiene sul retro \"Wigwam\", cover di una canzone di Bob Dylan (tratta dall'album \"Self Portrait\").\nPartecipano ad Un disco per l'estate 1970 con la canzone \"Un'avventura in pi\u00f9\", che non supera la fase iniziale.\nPassano poi alla Dischi Ricordi e presentano al Festival di Sanremo 1971, in abbinamento con Maurizio &amp; Fabrizio, il brano \"Andata e ritorno\", che non viene ammessa alla serata finale.\nDopo lo scioglimento del gruppo Oscar Avogadro diventa un affermato paroliere e la Perruzzi ha una carriera da solista per qualche anno."}
{"id": "1291044", "revid": "152625", "url": "https://it.wikipedia.org/wiki?curid=1291044", "title": "Domodossola (gruppo musicale)", "text": ""}
{"id": "1291045", "revid": "247222", "url": "https://it.wikipedia.org/wiki?curid=1291045", "title": "The Showmen", "text": "The Showmen erano un gruppo musicale italiano in attivit\u00e0 negli anni sessanta e settanta.\nStoria del gruppo.\nLa musica del gruppo, nonostante l'impronta marcatamente \"rhythm &amp; blues\", dovuta anche all'ascendenza nordamericana di Musella e Senese, si colloca su temi melodici come dimostrano i loro primi successi: rielaborazioni in chiave moderna di pezzi classici come \"Non si pu\u00f2 leggere nel cuore\" e \"Un'ora sola ti vorrei\" (cover di una canzone scritta da Umberto Bertini per il testo e da Paola Marchetti per la musica, portata al successo nel 1938 da Fedora Mingarelli). Con quest'ultimo brano vincono il \"girone B\" del Cantagiro 1968.\nL'anno seguente partecipano al Festival di Sanremo in coppia con Mal, con la canzone \"Tu sei bella come sei\".\nNel 1970 incidono \"Mi sei entrata nel cuore\", di Carla Vistarini e Luigi Lopez, etichetta RCA, pezzo con il quale entrano in classifica.\nIl gruppo si scioglie una prima volta nel 1970, quando Elio D'Anna forma gli Osanna e Mario Musella decide di intraprendere la carriera di cantante solista con la seguente line-up: il tastierista Silvio Iaccarino; Leonardo Palomba al sax; Enzo Avitabile e il chitarrista Carlo Manguso. Musella morir\u00e0 prematuramente nel 1979, a soli 34 anni.\nNel 1971 Senese, Botta e Del Prete decidono di ricomporre il gruppo con il nome Showmen 2, aggiungendo alla formazione Gianmichele Mattiuzzo (tastiere e voce), Mario Archittu (trombone e pianoforte) e Piero Alonzo (chitarra). Incidono un solo LP prima di sciogliersi definitivamente.\nJames Senese e Franco Del Prete in seguito daranno vita al gruppo jazz-rock Napoli Centrale.\nNel 2012 viene pubblicato \"Arrivederci\", album solista di Musella registrato nel 1975 per la King di Aurelio Fierro ma che era rimasto inedito; in esso suonano musicisti come Pino Daniele, Enzo Avitabile, Alfredo Golino, Leonardo Palomba, Silvio Iaccarino. Tra i brani vi \u00e8 la title-track, cover della celebre canzone di Umberto Bindi e Giorgio Calabrese."}
{"id": "1291046", "revid": "80598", "url": "https://it.wikipedia.org/wiki?curid=1291046", "title": "Trio del Clan", "text": "Il Trio del Clan \u00e8 il trio musicale che present\u00f2 in abbinamento ad Adriano Celentano \"Il ragazzo della via Gluck\" al Festival di Sanremo 1966.\nEra formato da tre membri del Clan Celentano: Ico Cerutti, Pilade e Gino Santercole."}
{"id": "1291047", "revid": "177967", "url": "https://it.wikipedia.org/wiki?curid=1291047", "title": "Quartetto Radar", "text": "Il Quartetto Radar era un quartetto vocale composto da Claudio Celli, Gianni Guarnieri, Dino Comolli e Stelio Settepassi. Il loro stile ed il loro repertorio erano simili a quelli del pi\u00f9 conosciuto Quartetto Cetra.\nStoria del gruppo.\nIniziano l'attivit\u00e0 nella seconda met\u00e0 degli anni '50.\nNel 1961 riscuotono successo con \"Dammi la mano e corri\"; l'anno successivo partecipano al Festival di Napoli 1961 con \"Cavalluccio 'e mare\", in abbinamento con Maria Paris.\nPartecipano al Festival di Sanremo 1963 con \"La ballata del pedone\" e \"Oggi non ho tempo\".\nSono loro che cantano la canzone \"Bidibodib\u00f9\" - in un famoso carosello che pubblicizzava una rete per letto - e la sigla introduttiva \"A mille ce n'\u00e8\" delle Fiabe sonore edite dalla Fratelli Fabbri Editori.\nUn ulteriore jingle pubblicitario di successo fu, nel 1962, \"Un passo avanti (One Step Ahed\") eseguito con Anita Traversi, utilizzato per pubblicizzare una marca di calze per signora.\nUn altro loro successo fu \"Brivido Blu\", cantato insieme a Flo Sandon's.\nClaudio Celli era sposato con la cantante Betty Curtis.\nSi sono sciolti nel 1969, continuando singolarmente l'attivit\u00e0 nell'ambiente musicale."}
{"id": "1291048", "revid": "729019", "url": "https://it.wikipedia.org/wiki?curid=1291048", "title": "Fokker F26", "text": "Il Fokker F26 \"Phantom\" fu un aereo di linea bimotore a getto sviluppato dall'azienda aeronautica olandese Fokker negli anni quaranta e rimasto solamente alla fase progettuale.\nInnovativo nell'impostazione e di costruzione interamente metallica, introduceva numerose soluzioni tecniche allora all'avanguardia come la propulsione con una coppia di motori aeronautici turbogetto o la pressurizzazione della cabina di pilotaggio e della sezione passeggeri, tuttavia si rivel\u00f2 un progetto troppo ardito e, seppur presentato con successo al Salone internazionale dell'aeronautica di Parigi-Le Bourget del 1946, non riusc\u00ec a concretizzare alcun ordine, di conseguenza il suo sviluppo fu abbandonato.\nStoria del progetto.\nPrima della seconda guerra mondiale la ditta Fokker era una delle principali case costruttrici di aerei di linea. Dopo il conflitto l'azienda inizi\u00f2 la ricostruzione delle proprie fabbriche, distrutte dai bombardamenti, e tent\u00f2 di riconquistare il mercato dell'aviazione proponendo, nel 1946, un nuovo modello di aereo civile.\nIl progetto, chiamato Fokker F26 e realizzato dalla collaborazione tra la Fokker, la KLM e l'Istituto Nazionale Olandese per Sviluppo dei Velivoli (il Nationaal Instituut voor Vliegtuigontwikkeling), venne presentato ufficialmente al Salone internazionale dell'aeronautica di Parigi-Le Bourget del 1946, suscitando subito notevole interesse.\nUn ulteriore sviluppo del Fokker F26 \u00e8 stato impedito dalla KLM, sostenendo che la progettazione, la vendita e la produzione di un nuovo aereo di linea sarebbero stati un progetto troppo ambizioso per la sola Fokker. Ci\u00f2 ha spinto la Fokker a collaborare con la ditta britannica De Havilland.\nTecnica.\nIl Fokker F26, interamente in metallo, aveva una fusoliera pressurizzata dotata di 17 posti, carrelli completamente retrattili e due motori a propulsione Rolls-Royce. La disposizione dei posti nella cabina passeggeri aveva due sedili sulla fiancata destra e una singola fila sulla fiancata sinistra. La coda ospitava i bagni e la zona bagagli."}
{"id": "1291051", "revid": "124123", "url": "https://it.wikipedia.org/wiki?curid=1291051", "title": "Morti nel 2001", "text": ""}
{"id": "1291055", "revid": "124123", "url": "https://it.wikipedia.org/wiki?curid=1291055", "title": "Nati nel 1945", "text": ""}
{"id": "1291056", "revid": "124123", "url": "https://it.wikipedia.org/wiki?curid=1291056", "title": "Morti nel 1945", "text": ""}
{"id": "1291059", "revid": "124123", "url": "https://it.wikipedia.org/wiki?curid=1291059", "title": "Nati nel 1735", "text": ""}
{"id": "1291060", "revid": "124123", "url": "https://it.wikipedia.org/wiki?curid=1291060", "title": "Morti nel 1735", "text": ""}
{"id": "1291063", "revid": "124123", "url": "https://it.wikipedia.org/wiki?curid=1291063", "title": "Nati nel 1826", "text": ""}
{"id": "1291064", "revid": "124123", "url": "https://it.wikipedia.org/wiki?curid=1291064", "title": "Morti nel 1826", "text": ""}
{"id": "1291067", "revid": "124123", "url": "https://it.wikipedia.org/wiki?curid=1291067", "title": "Nati nel 1819", "text": ""}
{"id": "1291068", "revid": "124123", "url": "https://it.wikipedia.org/wiki?curid=1291068", "title": "Morti nel 1819", "text": ""}
{"id": "1291071", "revid": "124123", "url": "https://it.wikipedia.org/wiki?curid=1291071", "title": "Nati nel 1892", "text": ""}
{"id": "1291072", "revid": "124123", "url": "https://it.wikipedia.org/wiki?curid=1291072", "title": "Morti nel 1892", "text": ""}
{"id": "1291075", "revid": "124123", "url": "https://it.wikipedia.org/wiki?curid=1291075", "title": "Nati nel 1767", "text": ""}
{"id": "1291076", "revid": "124123", "url": "https://it.wikipedia.org/wiki?curid=1291076", "title": "Morti nel 1767", "text": ""}
{"id": "1291078", "revid": "124123", "url": "https://it.wikipedia.org/wiki?curid=1291078", "title": "Nati nel 1848", "text": ""}
{"id": "1291079", "revid": "124123", "url": "https://it.wikipedia.org/wiki?curid=1291079", "title": "Morti nel 1848", "text": ""}
{"id": "1291082", "revid": "124123", "url": "https://it.wikipedia.org/wiki?curid=1291082", "title": "Nati nel 1980", "text": ""}
{"id": "1291083", "revid": "124123", "url": "https://it.wikipedia.org/wiki?curid=1291083", "title": "Morti nel 1980", "text": ""}
{"id": "1291086", "revid": "124123", "url": "https://it.wikipedia.org/wiki?curid=1291086", "title": "Nati nel 1876", "text": ""}
{"id": "1291087", "revid": "729019", "url": "https://it.wikipedia.org/wiki?curid=1291087", "title": "Fokker F24", "text": "Il Fokker F24 era un bimotore di linea ad ala alta progettato dall'azienda olandese Fokker negli anni trenta e rimasto all'inizio del suo sviluppo non concretizzandosi nemmeno in un prototipo.\nStoria.\nDopo il successo del Douglas DC-3, l'importanza della Fokker nel campo della progettazione aeronautica venne insidiata dal concorrente statunitense. Quando nel 1938 la compagnia KLM, storica utilizzatrice di aerei Fokker, ordin\u00f2 alcuni Douglas DC-5 e mostr\u00f2 interesse per i DC-4, la Fokker inizi\u00f2 alcuni progetti per nuovi modelli di aerei.\nSviluppo.\nNel tentativo di riprendere le redini del mercato, la Fokker sostitu\u00ec l'obsoleto Fokker F22, elaborando nuovi disegni anzich\u00e9 continuare a riutilizzare i vecchi progetti basati su ali in legno e poche parti in metallo. Successivamente, a questo nuovo progetto venne dato il nome di Fokker F24. Nell'ottobre 1939 la KLM ordin\u00f2 quattro modelli di questo velivolo. Il Fokker F24 era un velivolo interamente in metallo, spinto da due motori radiali Wright Cyclone. La fusoliera, che poteva ospitare 26 passeggeri, aveva due file di posti sulla fiancata destra e una sola fila sulla fiancata sinistra. Tra la cabina passeggeri e la cabina di pilotaggio era presente una zona per i bagagli. La coda ospitava i bagni e una seconda zona bagagli.\nNonostante i quattro ordini della KLM, i velivoli non vennero mai consegnati a causa dello scoppio della seconda guerra mondiale. Al termine del conflitto, la KLM si orient\u00f2 verso i fornitori americani Convair e Douglas. Il Fokker F24, che non interess\u00f2 ad altre compagnie, venne accantonato.\nSviluppi successivi.\nIl Fokker F24 fu il diretto predecessore del Fokker F27, costruito negli anni cinquanta e divenuto l'aereo di linea di maggior successo dell'epoca. Il progetto di base era sostanzialmente identico e le differenze principali erano la sostituzione dei motori Wright Cyclone del Fokker F24 con i due Rolls-Royce Dart Mk532-7 del Fokker F27 e un considerevole aumento della larghezza della fusoliera."}
{"id": "1291088", "revid": "124123", "url": "https://it.wikipedia.org/wiki?curid=1291088", "title": "Morti nel 1876", "text": ""}
{"id": "1291091", "revid": "124123", "url": "https://it.wikipedia.org/wiki?curid=1291091", "title": "Nati nel 1956", "text": ""}
{"id": "1291092", "revid": "124123", "url": "https://it.wikipedia.org/wiki?curid=1291092", "title": "Morti nel 1956", "text": ""}
{"id": "1291094", "revid": "247222", "url": "https://it.wikipedia.org/wiki?curid=1291094", "title": "Venetianskan", "text": "Venetianskan (titolo internazionale: \"The Venetian\") \u00e8 un film del regista svedese Ingmar Bergman realizzato nel 1958. \u00c8 stato prodotto per la televisione svedese."}
{"id": "1291096", "revid": "8596", "url": "https://it.wikipedia.org/wiki?curid=1291096", "title": "La Cricca", "text": ""}
{"id": "1291097", "revid": "1620342", "url": "https://it.wikipedia.org/wiki?curid=1291097", "title": "Episodi di Ugly Betty (seconda stagione)", "text": "La seconda stagione della serie televisiva Ugly Betty \u00e8 stata trasmessa negli USA dal 27 settembre 2007 al 22 maggio 2008 sul network ABC.\nIn Italia, la seconda stagione \u00e8 stata trasmessa in prima visione assoluta su Fox Life di Sky dal 16 aprile 2008 al 16 luglio 2008, ogni mercoled\u00ec alle ore 21:00.\nIn chiaro, la seconda stagione \u00e8 stata trasmessa dal 2 luglio 2008 al 24 agosto 2008, dapprima in prima serata alle ore 21:10 ed in seguito (a partire dal 27 luglio 2008), a causa dei bassi ascolti riportati, la domenica alle ore 22:45, su Italia 1.\nIl funerale.\nTrama.\nLa vita di Betty \u00e8 nel caos totale dopo la serie di sfortunati eventi che sono accaduti di recente.\nHilda non esce dalla sua stanza da tre settimane e continua a sognare Santos, ormai morto.\nClaire e Yoga, evase dalla prigione, si nascondono in una casa ed escogitano un piano per annullare il matrimonio di Wilhelmina e Bradford. Intanto Amanda non trova il coraggio di dire ai suoi genitori che lei \u00e8 la figlia di Fey Sommers e si sfoga con il cibo. Daniel uscir\u00e0 presto dall'ospedale, intanto Wilhelmina ha il pieno controllo del \"Mode\". Marc riferisce ai genitori di Amanda che lei non \u00e8 la loro vera figlia, ma \u00e8 figlia di Fey Sommers. Claire arriva di nascosto da Bradford ma trova Wilhelmina. Marc pensa che il padre di Amanda sia Bradford e cerca di prendere qualcosa di suo per fare la prova del D.N.A.\nIgnacio \u00e8 ancora in Messico e tutta la famiglia Suarez ne sente la mancanza. Betty, insieme a Daniel, seppellisce tutti i regali che gli aveva dato Henry. Alexis si risveglia dal coma ma ha dimenticato parte della sua vita. Justin viene preso come stagista a Mode. Henry torna a New York.\nAffari di famiglia.\nTrama.\nWilhelmina assume una guardia del corpo per difendersi da Claire Meade. Betty vuole che Daniel controlli il Book, ma Wilhelmina lo tiene a casa sua, cos\u00ec Betty ruba le chiavi di casa e cerca di intrufolarsi insieme a Christina. Henry torna a lavorare a Mode per pagare le spese del bambino perch\u00e9 non ha trovato nessuno lavoro a Tucson. Justin comincia il suo primo giorno lavorativo a Mode. Amanda riceve come eredit\u00e0 il cane di Fey Sommers visto che il resto \u00e8 stato completamente venduto. Bradford sfrutta l'amnesia di Alexis per riscrivere la storia di famiglia instaurando un buon rapporto con lei. Intanto Christina e Betty, entrate a casa di Wilhelmina, prendono il Book ma si nascondono sotto al letto appena Wilhelmina entra con la sua guardia del corpo. Betty, uscendo dalla casa di Wilhelmina, perde un suo orecchino. Ignacio decide di ritornare in USA in un modo illegale. Wilhelmina ricatta Betty dicendole di non dire niente a Daniel riguardo alla sua relazione con la sua guardia del corpo e in cambio far\u00e0 ritornare suo padre Ignacio in USA al pi\u00f9 presto possibile. Christina decide di dire a Henry che forse il figlio che sta aspettando Charlie \u00e8 del Dott. Farkas. Betty accetta il patto con Wilhelmina. Bradford non ha ancora detto ad Alexis che presto si sposer\u00e0 con Wilhelmina, cos\u00ec decide di rimandare il matrimonio, suscitando l'ira della fidanzata.\nL'attesa di Betty.\nTrama.\nHenry \u00e8 disposto a ritornare insieme a Betty dopo che Charlie avr\u00e0 fatto il test di paternit\u00e0.\nGrazie al test del D.N.A, Bradford non risulta il padre di Amanda. Betty conosce il nuovo ragazzo dei panini di Mode, Gio. Daniel vuole una nuova sedia a rotelle. A Mode si prepara il Ballo in Bianco e Nero e Claire decide di andarci insieme a Yoga per riuscire a parlare con Bradford. Ramiro Vasquez \u00e8 ancora vivo e minaccia di uccidere Ignacio. Wilhelmina dice ad Alexis che loro due erano migliori amiche e che presto si sposer\u00e0 con suo padre Bradford. Justin vuole imparare a giocare a basket e si fa aiutare da Daniel. Gio viene licenziato da Mode ma accompagna Betty a comprare la sedia a rotelle per Daniel. Amanda si presenta al Ballo in Bianco e Nero come figlia illegittima di Fey Sommers cercando di farsi notare. Betty scopre che Daniel riesce a camminare. Claire arriva alla festa e riesce a parlare con Bradford ma non riesce a convincerlo ad andare via. Betty decide di dedicare pi\u00f9 tempo alla scrittura. Ignacio viene risparmiato e riesce a tornare a casa.\nBuon viso a cattivo gioco.\nTrama.\nBetty inizia il corso di scrittura ma il suo professore \u00e8 molto scortese nei suoi confronti. Justin cerca di diventare come suo padre. Alexis ritorna a lavorare a Mode, ma non riesce ad abituarsi alla sua vita da donna visto che ha perso la memoria e non ricorda tutti gli avvenimenti successi negli ultimi due anni. Wilhelmina sta per lasciare Mode, pensando di ricevere un lavoro pi\u00f9 importante presso la Meade Publications e lascia cos\u00ec il suo posto di direttore creativo a Sheila. Betty ha preparato il suo racconto e lo deve leggere a tutta la classe, ma per sbaglio legge le prime righe di un altro racconto destinato a Mode e, quando si accorge che sta piacendo al professore, continua a leggerlo nascondendo il suo vero racconto. Wilhelmina non vuole nessuna delle altre riviste della Meade Publications e cos\u00ec se non pu\u00f2 avere Mode decide di distruggerlo e di aprire prima o poi una rivista di moda tutta sua intitolata \"Slater\". Betty \u00e8 nei guai dopo aver letto il racconto che non era suo. Amanda \u00e8 decisa a scoprire chi \u00e8 il suo vero padre e scopre che Wilhelmina era chiamata Wanda ed era l'assistente brutta di Fey Sommers durante la sua gravidanza, cos\u00ec Wilhelmina racconta ad Amanda che lei \u00e8 stata concepita durante la festa del primo numero di Mode da un uomo con un tatuaggio del canarino Titti sulla sua schiena, inoltre Fey Sommers compr\u00f2 il silenzio di Wilhelmina pagandole la sua trasformazione tramite la chirurgia plastica. Henry rivela a Betty che \u00e8 lui il vero padre del figlio di Charlie. Amanda riceve da Wilhelmina la lista con tutti gli invitati della festa, suo padre potrebbe essere in quella lista.\nNiente \u00e8 come sembra.\nTrama.\nBetty ed Henry decidono di non frequentarsi pi\u00f9, anche se non ci riescono. Mode sta per andare in fallimento dopo che l'Atlantic Attire ed altre aziende hanno ritirato le loro pubblicit\u00e0 dalla rivista di moda. Christina consiglia a Betty di conoscere qualcuno tramite Internet. Marc conosce Cliff, il fotografo di Mode. Hilda sta frequentando delle vedove anziane che ha conosciuto al cimitero. Dopo che Justin ruba una macchina, Hilda si rende conto che deve pensare pi\u00f9 a suo figlio. Betty ha un appuntamento con un ragazzo conosciuto su Internet che, per\u00f2, scappa via senza dirle niente. Christina incontra su Internet suo marito, che ha lasciato prima di venire a New York di nascosto. Alexis ricorda tutto quello che l'amnesia gli aveva fatto dimenticare. Marc e Cliff vedono un film insieme.\nBetty ed Henry alla fine, con un romantico bacio, decidono di stare di nuovo assieme, anche se segretamente.\nBugie.\nTrama.\nBetty ed Henry non riescono a continuare la loro relazione segreta. Bradford pensa che Daniel non sia in grado di portare avanti Mode, che sta avendo dei problemi economici da quando molte aziende hanno ritirato le loro pubblicit\u00e0, cos\u00ec decide di affidare il compito ad Alexis. Jo sta per aprire un chiosco di sandwich. La figlia di Wilhelmina non vuole venire al matrimonio di sua madre con Bradford e Marc non sa come dirglielo. Quest'ultimo ha dei problemi nella sua relazione con Cliff. Betty va a teatro a vedere Wicked insieme ad Henry ma incontra anche Daniel, che cerca di provarci con la proprietaria di una compagnia di gioielli per farle comprare degli spazi pubblicitari. Ormai la relazione segreta di Betty ed Henry \u00e8 stata scoperta, ma Betty decide di continuare a frequentarlo finch\u00e9 non torner\u00e0 a Tucson da Charlie e suo figlio.\nIl giorno delle nozze.\nTrama.\nIgnacio scopre che Betty sta ancora frequentando Henry nonostante lui andr\u00e0 via fra qualche mese, cos\u00ec Betty litiga con lui e si trasferisce a casa di Henry. Marc sta organizzando il matrimonio di Wilhelmina, Alexis sar\u00e0 la testimone del matrimonio di suo padre. Victoria Beckham sar\u00e0 la damigella d'onore di Wilhelmina ma le due hanno dei piccoli litigi. Il marito di Christina, Stuart, \u00e8 arrivato al Mode per passare del tempo con lei e gli rivela che \u00e8 malato al fegato e che se non trova dei soldi per operarsi morir\u00e0 fra qualche mese, Christina decide di aiutarlo. Henry vuole che Betty vada alla Cerimonia per la Cittadinanza di suo padre. Daniel scopre che Wilhelmina ha una relazione con la sua guardia del corpo ma non pu\u00f2 fare niente perch\u00e9 non ha le prove. Ignacio e Betty chiariscono la loro situazione e Betty ritorna a vivere a casa sua. Wilhelmina \u00e8 pronta per andare all'altare e Betty rivela a Daniel che lei sapeva della relazione di Wilhelmina da qualche mese, Daniel si arrabbia con lei e decide di licenziarla. Intanto Daniel decide di parlare con suo padre mentre \u00e8 all'altare interrompendo la cerimonia ma Bradford non vuole credere che WIlhelmina si sta sposando con lui solo per i suoi soldi, intanto Amanda tiene occupati gli invitati cantando la canzone di Kelis, \"Milkshake\". Bradford, tornato all'altare, sviene cadendo a terra e sembra non dare segni di vita.\nFinch\u00e9 morte non vi separi.\nTrama.\nBradford \u00e8 ancora vivo ma potrebbe morire da un momento all'altro. Betty libera la sua scrivania e conosce L'Amanda, la donna del servizio di sicurezza del weekend. Daniel non vuole avere pi\u00f9 rapporti con Wilhelmina. Claire e Yoga chiedono aiuto alla famiglia Suarez per scoprire cosa c'\u00e8 scritto sul testamento di Bradford: Betty deve intrufolarsi nell'ufficio di Bradford per trovare il testamento, anche se ha notato che da quando lavora a Mode \u00e8 cambiata moltissimo e in maniera negativa. Wilhelmina ha bisogno anche lei di vedere il testamento. Il testamento non \u00e8 stato cambiato e in teoria Wilhelmina non erediter\u00e0 niente visto che non \u00e8 ancora sposata con Bradford. Quando Wilhelmina cerca di sposarsi con Bradford, nonostante lui si trovi ancora in ospedale tra la vita e la morte, Bradford capisce che lei si vuole unire a lui solo per i soldi e cos\u00ec la caccia via. Claire arriva all'ospedale per salutare i suoi figli e poi decide di farsi vedere da tutti pur di dare il suo ultimo saluto a Bradford. Daniel ha scoperto perch\u00e9 Betty ha mentito sulla relazione tra Wilhelmina e la sua guardia del corpo e la perdona proponendogli di ritornare al lavoro, ma lei rifiuta. Bradford, prima di morire, si assicura che Betty si prenda cura di suo figlio Daniel. Intanto Claire viene arrestata.\nUna nuova generazione.\nBetty ha dei sensi di colpa per non aver accettato la proposta di Daniel. Al funerale di Bradford si presenta anche Wilhelmina che viene subito licenziata da Claire Meade e i suoi figli. A questo punto, Wilhelmina decide di mettere in atto qualcosa che aveva progettato da tempo, uno strano CD che non appena viene attivato elimina completamente tutti i file di Mode. La famiglia Suarez inizia a fare l'albero di Natale ma Hilda vuole fare qualcosa di diverso e per sbaglio distrugge tutte le decorazioni natalizie. Daniel e Alexis radunano tutto lo staff di Mode e Betty decide di aiutarli a superare questo momento. Intanto Wilhelmina propone allo staff di Mode di andare con lei ed iniziare a lavorare su una nuova rivista chiamata \"Slater\" quella che stava progettando da tempo. La maggior parte dello staff di Mode decide di seguire Wilhelmina dopo che lei promette un futuro lavorativo migliore, ma Amanda rimane nonostante Marc provi a convincerla. Il direttore creativo di Mode \u00e8 cambiato e tutto la staff rimasto cerca di fare del suo meglio per il prossimo numero. Daniel realizza una copertina in memoria di Bradford. Wilhelmina non ha i soldi abbastanza per aprire la sua rivista e suo padre si rifiuta di darglieli. Amanda capisce che non \u00e8 per niente uguale a sua madre. I Suarez decidono di cambiare lo stile del loro albero natalizio. Betty ritorna a lavorare alla rivista.\nNe rester\u00e0 soltanto uno.\nTrama.\nDaniel e Alexis ricevono una cassetta in cui Bradford dichiara, in caso di morte, chi dovrebbe dirigere la Meade Publications, ma purtroppo la casetta non \u00e8 stata registrata completamente e quindi i due aspettano la decisione di Claire, intanto iniziano i primi litigi. I dipendenti di Wilhelmina non svolgono il loro lavoro perch\u00e9 non vengono pagati a dovere. Amanda usa le graffette per creare un vestito per il suo cane e inizia una discussione con l'assistente di Alexis. Hilda comincia ad allestire il suo salone di bellezza e si fa aiutare da Gio per trasportare tutti gli oggetti. Wilhelmina non riesce a farsi aiutare dagli investitori e Marc le consiglia di cambiare la sua immagine, visto che ultimamente non \u00e8 ben vista, cos\u00ec aiuta le persone povere e le persone malate facendo cambiare subito ci\u00f2 che la gente pensa di lei. Gio da alcuni consigli a Betty su come trascorrere con Henry gli ultimi mesi rimasti prima della sua partenza, Hilda e Betty rimangono sbalordite. A Mode si svolge una specie di battaglia tra Daniel e Alexis, chi vincer\u00e0 avr\u00e0 il controllo della Meade Publications. Gio esce con Hilda mentre Betty e Henry rimangono a casa passando una serata davanti al televisore. Wilhelmina ferisce Betty White per prendere per prima il taxi, anche se non si accorge che la signora era Betty White e con lei si comporta in modo molto scortese. Betty e Henry raggiungono Hilda e Gio e vanno a ballare insieme a loro, cercando di passare una serata diversa. Intanto la notizia che Betty White \u00e8 stata trattata male da Wilhelmina si diffonde ovunque e Wilhelmina decide di passare al piano B, chiudendo il suo progetto della rivista \"Slater\". Alexis vince la battaglia e sar\u00e0 il capo della Meade Publications. Hilda capisce che Gio \u00e8 innamorato di Betty, anche se non vuole ammetterlo. Il piano B di Wilhelmina consiste nel dare alla luce un bambino che risulterebbe il figlio di Bradford Meade, visto che sar\u00e0 generato dallo sperma che Wilhelmina aveva fatto estrarre dal corpo di Bradford dopo che lui era morto.\nTaglia zero.\nTrama.\nBetty presenta Mode alla classe di Justin: tutte le ragazze sono solo interessate alle celebrit\u00e0 e a tutte quelle modelle scheletriche che parteciperanno alla settimana della moda. Betty rimane molto infastidita e decide di rivoluzionare la sfilata, inserendo delle modelle normali di sana salute, Daniel accetta la richiesta. Intanto Alexis continua il suo lavoro di direttrice della Meade Publications. Amanda si rivolge ad una sensitiva per scoprire l'identit\u00e0 di suo padre. Wilhelmina non pu\u00f2 portare avanti la gravidanza a causa della sua et\u00e0, cos\u00ec sta cercando qualcuno che possa farlo per lei. Christina non ha abbastanza soldi per curare suo marito. L'idea di Betty per la sfilata viene considerata molto originale.\nIl profumo.\nTrama.\nBetty sviene nel negozio di Gi\u00f2, e vicino a lei ci sono gli inquirenti della polizia, che hanno intenzione di verificare se ha commesso qualche reato per rischiare il carcere. Betty, guardandosi, si ritrova in manette. Cosa le sar\u00e0 successo? Tutto ci\u00f2 si riferisce a tre giorni prima, quando i Meade si preparano per il processo di Claire, e Betty li porta a scegliere i vestiti da indossare alla cerimonia. Quando vanno a trovare Claire, Daniel, Alexis e Betty la rassicurano, e Claire riceve un profumo a cui era molto affezionata, perch\u00e9 gliel'aveva regalato il marito defunto. Ma in carcere i profumi sono vietati, e Claire ordina a Betty di tenere quel profumo, e Betty accetta. Intanto, tutti scoprono l'esistenza della stanza segreta del sesso di Fey Sommers, e Amanda, per non far andare pi\u00f9 nessuno, porta via tutti gli oggetti della madre. Frugando tra i suoi oggetti, trova le pagine di un diario, in cui racconta di aver amato alla follia Bradford Meade, e di essere sempre stata in competizione con Claire Meade, e Bradford regal\u00f2 a Claire un profumo, lo stesso che \u00e8 nelle mani di Betty. Ma Amanda scopre che quel profumo \u00e8 altamente tossico, e provoca la pazzia e l'iperattivit\u00e0 delle persone. Non sapendo cosa provoca il profumo, Betty lo prova, e diventa molto iperattiva, digitando velocemente la tastiera del computer mentre stava scrivendo un articolo, e baciando Harry sotto gli occhi di tutti, infatti Harry deve partire per Tucson per vedere l'ecografia del bambino, e Betty inizia ad impazzire, abbracciando appassionatamente Gi\u00f2, e in seguito s'infuria con lui, rompendo una vetrina del suo negozio. Inoltre, comincia a sentire molto spesso la necessit\u00e0 di spruzzarselo. Persino i familiari notano lo strano comportamento di Betty. Infatti, Betty si delizia una gustosa panna montata al posto della uova sode per colazione, Justin nota che Betty canta canzoni alla radio, cosa che non aveva mai fatto, e Hilda nota che Betty le d\u00e0 ultimamente spintoni. Quando Betty scopre tutto grazie ad Amanda, la Suarez vuole riaverlo nelle sue mani per portarlo in tribunale. Ma Amanda, per fargliela pagare a Claire, con la complicit\u00e0 di Marc, mette acqua al posto del profumo, e il giudice pensa che Betty stia mentendo. Fortunatamente, Amanda sopraggiunge e consegna le pagine del diario e il profumo in una boccetta. Claire Meade viene assolta perch\u00e9 quando ha ucciso Fey Sommers non era in s\u00e9, e non avrebbe mai fatto una cosa del genere.\nIntanto, Christina ha appena deciso di ricorrere all'inseminazione artificiale, pur non sapendo chi \u00e8 il vero padre del nascituro. Cos\u00ec mostra a Betty un abito che apparteneva a Jacqueline Kennedy Onassis, e Marc, spiando una conversazione tra la stilista e Betty, lo ruba e lo distrugge con l'aiuto della crudele Wilhelmina Slater, che ancora non \u00e8 riuscita ad ottenere soldi necessari per lanciare \"Slater\", la sua rivista. Alla fine, Wilhelmina e Marc sono dal ginecologo insieme a Christina, ma a sorpresa sopraggiunge anche Betty, che ha intenzione di appoggiare l'amica durante tutto il periodo della gravidanza. Cos\u00ec Betty, Wilhelmina, Marc e Christina vedono iniettare lo sperma di Bradford nella pancia di Christina.\nMille Parole per Venerd\u00ec.\nTrama.\nDaniel \u00e8 attratto da una nuova ragazza, Renee, ma quando scopre che \u00e8 la sorella di Wilhelmina, decide di prendersi una pausa da lei. Claire ha dei problemi nell'inserirsi di nuovo nella societ\u00e0. Betty deve intervistare Phil Roth, uno scrittore di alcuni libri su come rimorchiare le donne e Betty non sa come comportarsi visto che non gli piace questo tipo di persona. Amanda deve farsi notare da Simmons, il cantante che pensa sia suo padre. Renee sembra nascondere un segreto. Christina sta scoprendo tutti i segreti di Wilhelmina ma ancora non ha capito che il bambino che dar\u00e0 alla luce sar\u00e0 il figlio di Bradford. Amanda si riunisce con il suo vero padre.\n24 candeline.\nTrama.\n\u00c8 il compleanno di Betty e si prepara a passarlo nei migliori dei modi insieme ad Henry. Wilhelmina avverte Daniel sul vero comportamento che potrebbe assumere sua sorella Renee, dicendogli che \u00e8 molto ossessiva, ma Daniel non la crede e le dice di andarsene, cos\u00ec Wilhelmina gli dice di chiedere a Renee cosa \u00e8 \"Stoney Brook\". Intanto Christina abita ancora nell'appartamento di Wilhelmina e osserva alcuni strani comportamenti di Renee, cos\u00ec decide di mettere alcuni baby phone sparsi per la casa in modo da spiare tutte le conversazioni. Henry non pu\u00f2 passare la giornata con Betty perch\u00e9 deve prendersi cura di Charlie che \u00e8 arrivata all'improvviso non avvertendolo, cos\u00ec Betty decide di andare al lavoro e di passare solo una tranquilla serata con Henry in giro per New York. Amanda sta iniziando ad avere un \"look\" abbastanza rock, dopo aver conosciuto suo padre. Daniel chiede a Renee che cosa \u00e8 \"Stoney Brook\" e lei gli dice che era un college che aveva frequentato, poi rimane delusa dal fatto che Daniel non ha fiducia in lei. Claire \u00e8 pronta ad aprire la sua nuova rivista chiamata \"Hot Flash\" e come collaboratori ha assunto alcuni ex-carcerati. Renee cerca di far tacere sua sorella e cos\u00ec trova un modo per ricattarla, riesce a farsi rivelare da Marc tutto il piano che Wilhelmina ha architettato per avere un figlio da Bradford e lo registra. Henry, a causa di Charlie, non pu\u00f2 nemmeno passare la serata con Betty, cos\u00ec Gio decide di renderla felice facendole fare un giro su una carrozza.\nQuestioni Scottanti.\nTrama.\nRenee \u00e8 diventata molto ansiosa da quando vive con Daniel e chiama di continuo Betty per sapere dove \u00e8 e cosa sta facendo Daniel. Betty continua ad essere amica di Gio anche se lo tiene nascosto ad Henry. Wilhelmina contatta il dottore di Renee per informarsi delle medicine che prende per il suo esaurimento nervoso e per le crisi di paranoia. Charlie rester\u00e0 a New York finch\u00e9 non nascer\u00e0 il bambino. Intanto un nuovo cliente al salone di bellezza di Hilda si rivela essere la sua vecchia rivale, Gina Gambarro che \u00e8 tornata di nuovo nel Queens con l'intento di ostacolare la vita di Hilda. Renee si convince che Betty \u00e8 innamorata di Daniel. Renee continua ad avere strane reazioni quando si trova a contatto con delle candele. Daniel pensa che forse Renee abbia ragione e anche lui inizia a pensare che Betty sia innamorata di lui. Christina scopre a casa di Wilhelmina che Renee \u00e8 collegata con un omicidio. Betty e Christina scoprono che Renee aveva avuto una relazione con il suo professore quando frequentava la \"Stoney Brook\" e che il professore era successivamente morto in un incendio nel suo appartamento. Renee attira Betty a casa di Daniel e appicca il fuoco cercando di discutere con lei. Betty alla fine si salva ma Renee viene internata. Daniel rimane solo ancora convinto che Betty sia innamorata di lui, ma lei riesce a fargli capire che non \u00e8 vero e gli dimostra che il suo vero amore \u00e8 Henry.\nUna Baby impresa per Betty.\nTrama.\nLa cena romantica di Henry e Betty viene interrotta da Charlie. Daniel non riesce a concentrarsi nel lavoro e quindi Claire gli consiglia di andare da uno psicologo. Betty decide di cambiare strategia con Charlie e cerca di esserle amica accompagnandola al corso di yoga e organizzandole una festa per il bambino. Hilda viene convocata dal coach Diaz perch\u00e9 Justin rischia di essere bocciato in ginnastica. Christina ha la visita dal dottore per controllare il bambino, tutto risulta negativo ed inoltre Christina scopre grazie al dottore che il padre del bambino \u00e8 Bradford Meade. Hilda \u00e8 attratta dal coach Diaz e lo invita nel suo salone di bellezza cercando di sedurlo. Henry decide di passare il resto della sua vita con Betty e di continuare a frequentarla. Christina si nasconde a casa di suo marito ma quando gli racconta tutta la verit\u00e0 sul bambino, Stuart chiama Wilhelmina e Christina scappa a casa di Betty non accettando l'offerta di denaro proposta da Wilhelmina. Durante la festa per il bambino di Charlie, dopo una lunga litigata tra lei e Betty, le acque di Charlie si rompono. Durante il parto Charlie e Betty si chiariscono. Wilhelmina mostra a Daniel, Alexis e Claire l'ecografia del suo bambino e gli svela il vero padre.\nUn ritorno trionfale.\nTrama.\nHenry, dopo che Charlie ha partorito, \u00e8 partito con lei per Tucson e Betty \u00e8 sempre pi\u00f9 triste. Intanto a Mode ritorna Wilhelmina e Daniel cerca di affrontare al meglio la situazione dato che ora anche lei ha diritto all'eredit\u00e0 dei Meade. Amanda partecipa ad un reality con suo padre, dove loro due sono i protagonisti. Gio crede che Betty sia innamorata di lui e la bacia, ma lei si arrabbia. Hilda non pu\u00f2 accompagnare Justin al ballo della scuola perch\u00e9 \u00e8 malata, cos\u00ec Betty decide di andarci in modo da poter scrivere il suo articolo sui giovani e pensare meno ad Henry. Durante le riprese del reality, Marc nota che il rapporto tra Gene e Amanda non \u00e8 vero e che Gene \u00e8 solo interessato al mondo delle celebrit\u00e0. Alla festa della scuola Betty incontra Gio che ha accompagnato sua sorella, fra i due c'\u00e8 ancora tensione e Betty non vuole cedere. Amanda scopre che il tatuaggio di Gene \u00e8 finto e quindi pensa che non sia veramente suo padre. Justin rivela al coach Diaz che piace a sua madre, cos\u00ec Diaz va a casa di Hilda e programma una serata da passare con lei.\nQuestione di scelte.\nTrama.\nMode partecipa ad una gara di softball contro Elle Magazine. Hilda sta passando molto tempo con Tony Diaz, anche se ancora non \u00e8 pronta ad una relazione seria. Alexis e Daniel continuano a litigare a causa di Wilhelmina. Gio propone a Betty di andare con lui a Roma e Betty accetta, ma le cose si complicano quando torna Henry da Tucson e le chiede di sposarlo e di seguirlo a Tucson. Un ragazzino francese di nome Daniel arriva a Mode dichiarandosi figlio di Daniel Meade; tutti rimangono stupiti e Daniel in un primo momento non riesce a crederci, ignora il bambino e chiede di sottoporsi al test di paternit\u00e0. La relazione tra Hilda e Tony prende una svolta negativa quando Hilda scopre che Tony \u00e8 gi\u00e0 impegnato con un'altra. Intanto Wilhelmina annuncia a Daniel che \u00e8 diventata il redattore capo di Mode grazie ad Alexis, che ha deciso di metterlo da parte definitivamente, non ritenendolo adatto a quel tipo di rivista. Daniel, sconfortato, decide di prendersi cura di suo figlio, prima ancora di avere i risultati del test del DNA. Durante la partita di softball, dopo essere stata colpita da una palla, Betty sviene e al risveglio prende finalmente la sua decisione. L'episodio termina con la partenza di Betty verso una meta sconosciuta."}
{"id": "1291099", "revid": "767487", "url": "https://it.wikipedia.org/wiki?curid=1291099", "title": "Rocco Torrebruno", "text": "Biografia.\nHa iniziato la carriera nel 1954 e ha lavorato soprattutto all'estero, in Tunisia, Francia e in Spagna\nNel 1958 ha inciso una versione del celebre brano \"Tequila\", con il testo in italiano scritto da Aldo Locatelli.\nHa partecipato al Festival di Sanremo 1962 con \"Pesca tu che pesco anch'io\"."}
{"id": "1291100", "revid": "247222", "url": "https://it.wikipedia.org/wiki?curid=1291100", "title": "Pierfilippi", "text": "Biografia.\nFiglio di un cantiniere, \u00e8 terzultimo di sette fratelli.\nNel 1961 ottiene un contratto discografico con la RCA Italiana.\nHa partecipato al Festival di Sanremo 1962 col brano \"Occhi senza lacrime\", cantato in coppia con Cocky Mazzetti, che non \u00e8 stato ammesso alla finale.\nIn seguito ha partecipato al Festival delle Rose 1964 con \"Da quando ho visto te\" (duecentomila copie vendute) e al Festival delle Rose 1965 con \"Sar\u00e0 come una volta\" e \"Le cose pi\u00f9 importanti\".\nDal 1964 al 1966 ha fatto parte della sua orchestra un allora giovanissimo Roby Facchinetti, prima dell'entrata di quest'ultimo nei Pooh (1966).\n\u00c8 tuttora leader di un'orchestra di musica leggera famosa in tutta la Romagna."}
{"id": "1291101", "revid": "254059", "url": "https://it.wikipedia.org/wiki?curid=1291101", "title": "Aeroporto Internazionale Principessa Giuliana", "text": "LAeroporto Internazionale Principessa Giuliana (in inglese Princess Juliana International Airport, abbreviato PJIA; IATA: SXM, ICAO: TNCM) \u00e8 lo scalo aereo di Sint Maarten, parte del Regno dei Paesi Bassi dell'isola di Saint Martin.\nLo scalo \u00e8 intitolato alla Regina Giuliana dei Paesi Bassi, che era ancora Principessa Ereditaria quando la struttura venne inaugurata.\nLa particolarit\u00e0 di questo aeroporto \u00e8 la sua pista di atterraggio, che a causa della lunghezza di soli 2.180 metri costringe gli aerei ad atterrare sorvolando a bassissima quota la spiaggia di Maho Beach.\nStoria.\nNel 1942 venne creata sull'isola di Saint Martin una piccola aviosuperficie a uso militare, costituita da una pista in terra battuta di 650 metri. Successivamente, nel 1944, la struttura venne convertita a uso civile, e la pista venne asfaltata e prolungata di altri 650 metri. Nel 1964 l'aeroporto venne completamente ristrutturato, con la costruzione del terminal passeggeri e della torre di controllo. Ulteriori ampliamenti vennero effettuati nel 1985.\nA causa dell'aumento del numero dei passeggeri, nel 1997 \u00e8 stato pianificato un progetto di modernizzazione in 3 fasi.\nLa prima fase consisteva in un programma per aggiornare il livello dei servizi. Ci\u00f2 ha incluso l'allargamento e il rinforzo della pista, la costruzione di alcuni nuovi raccordi di rullaggio e un ingrandimento del terminal. Questi lavori sono stati conclusi nel 2001.\nLa seconda fase delle ristrutturazioni prevedeva l'impianto di un nuovo sistema radar, la ricostruzione della torre di controllo, l'ampliamento del terminal a 27.000\u00a0m\u00b2, per aumentarne la capienza fino a 2.500.000 passeggeri l'anno, e la costruzione di un'area di sicurezza di 150 metri al termine della pista. La nuova torre di controllo e il nuovo radar sono stati inaugurati il 29 marzo 2004, mentre il nuovo terminal ha aperto il 10 novembre 2006.\nSe il numero dei passeggeri aumenter\u00e0 ancora \u00e8 prevista una terza fase di lavori, che prevedono l'ampliamento del nuovo terminal e la costruzione di una nuova taxiway parallela alla pista.\nL'aeroporto \u00e8, per importanza, il secondo scalo dei Caraibi, avendo avuto 1.663.226 passeggeri in transito nel 2005, \u00e8 utilizzato come hub dalla Windward Islands Airways ed \u00e8 il principale punto di appoggio per i collegamenti con le Isole Leeward, Anguilla, Saba, Saint-Barth\u00e9lemy e Sint Eustatius.\nIl 6 settembre 2017, l'aeroporto ha subito danni significativi a causa dell'uragano di categoria 5 Irma.\nStruttura.\nLa pista.\nL'aeroporto Principessa Giuliana \u00e8 famoso per la sua pista di volo, originariamente orientata 09/27 e rinumerata 10/28 a fine 2008. Essa \u00e8 lunga soli 2.180 metri, appena sufficienti per velivoli come il Boeing 747.\nA causa di questo particolare e del fatto che gli atterraggi alla testata 28 sono proibiti, a causa delle montagne retrostanti, gli aerei devono forzatamente atterrare alla testata 10, passando a bassissima quota sopra la spiaggia di Maho Beach. Di conseguenza, la spiaggia \u00e8 divenuta un luogo molto frequentato dai turisti e appassionati di fotografia aerea, che vi si recano per provare l'ebbrezza di vedere enormi velivoli passare a pochi metri da terra, o di essere investiti dal \"jet blast\", il vento fortissimo causato dal getto dei motori a reazione.\nPer scongiurare infortuni e/o decessi, il governo dell'isola ha rinforzato le recinzioni dell'aerosuperificie e posizionato sulla spiaggia dei cartelli che avvertono del pericolo derivante dall'eccessiva vicinanza agli aerei.\nLa pista 10 \u00e8 dotata di luci PAPI.\nData la posizione della pista 10, a pochi metri dall'Oceano Atlantico, la percezione dell'altitudine pu\u00f2 risultare falsata; non essendo disponibile una procedura di avvicinamento di precisione diventa di vitale importanza, nel tratto finale, mantenere costantemente i riferimenti visivi con il suolo e controllare la quota con l'altimetro. Anche il decollo dalla pista 10 non \u00e8 esente da problemi, in quanto subito dopo lo stacco da terra, gli aerei devono prendere quota molto rapidamente per evitare le montagne di fronte. Nonostante tutte queste difficolt\u00e0, l'aeroporto ha sub\u00ecto appena tre incidenti gravi in tutta la sua storia.\nIl piazzale.\nVi sono due piazzali: uno principale per gli aeromobili passeggeri, e uno pi\u00f9 piccolo per i servizi cargo.\nTerminal.\nL'aerostazione passeggeri dispone di 42 banchi del check-in, 8 banchi per i passeggeri in transito e 11 uscite d'imbarco. I punti di controllo documenti per i passeggeri in arrivo sono 10, mentre per quelli in partenza ce ne sono 5. Vi sono poi 40 esercizi commerciali. Per l'aviazione generale \u00e8 disponibile un terminal a parte.\nTorre di controllo.\nIl servizio di controllo del traffico aereo ha a disposizione due apparati radar, coprenti rispettivamente un'area circolare avente raggio pari a 92,6 e 463\u00a0km. L'aeroporto Principessa Giuliana controlla uno spazio aereo esteso su 13.737\u00a0km\u00b2. Ai controllori del traffico di Sint Maarten spetta altres\u00ec la supervisione sui seguenti scali, sprovvisti di torre propria:\nNavigazione.\nL'aeroporto \u00e8 dotato di apparati VOR/DME e NDB. Le operazioni di volo si svolgono nella fascia oraria 07:00\u201321:00 UTC -4.\nIncidenti.\nDi seguito sono elencati i tre incidenti pi\u00f9 gravi avvenuti all'aeroporto di Sint Maarten e un quarto incidente che seppure non ha coinvolto direttamente un aeromobile, ha comunque causato la morte di una persona."}
{"id": "1291102", "revid": "1048993", "url": "https://it.wikipedia.org/wiki?curid=1291102", "title": "La grande magia", "text": "La grande magia \u00e8 una commedia in tre atti, scritta e interpretata da Eduardo De Filippo nel 1948 e inserita dallo stesso autore nel gruppo di opere che ha chiamato \"Cantata dei giorni dispari\".\nTrama.\nIn un grande albergo di una localit\u00e0 termale frequentato da agiati borghesi, la direzione per divertire e distrarre i suoi ospiti ha ingaggiato, con poca spesa, un prestigiatore, il mago Marvuglia che tira a campare allestendo spettacoli itineranti nelle localit\u00e0 di villeggiatura: una sorta di illusionista-filosofo che con trucchi dozzinali vuole presentarsi come un grande mago. I villeggianti dell'albergo Metropolitan in realt\u00e0 hanno gi\u00e0 di che divertirsi spettegolando su Calogero Di Spelta che si rende ridicolo per la sua sfrenata gelosia nei confronti della moglie: la bella Marta. I suoi sospetti in realt\u00e0 non sono infondati poich\u00e9 \u00e8 proprio Marta che, volendo incontrare segretamente il suo amante, per sfuggire alla continua sorveglianza del marito, corrompe il mago organizzando il trucco della sua sparizione durante lo spettacolo. Il mago potr\u00e0 finalmente realizzare una \"grande magia\" facendo prima scomparire e poi riapparire la donna agli occhi stupefatti del pubblico. Marvuglia organizza bene il suo trucco ma quando la moglie fedifraga dovrebbe ricomparire il trucco non riesce. La donna \u00e8 definitivamente scomparsa.\nIl mago, che sa la verit\u00e0 e che non vuole essere coinvolto in un caso che ha messo in moto anche le autorit\u00e0 di polizia, riesce a convincere il marito geloso e disperato che in realt\u00e0 la moglie non \u00e8 sparita ma \u00e8 rimasta intrappolata in una scatola: l'apertura della stessa significherebbe accettare la realt\u00e0 del tradimento e il fatto che lei se ne sia andata. Calogero, cio\u00e8, potr\u00e0 riabbracciare sua moglie, di cui ha sempre sospettato, a condizione di accettarne il tradimento senza mai pi\u00f9 dubitare della sua fedelt\u00e0, altrimenti ella sparir\u00e0 definitivamente. Ma l'uomo si abbandona alla sua follia vivendo senza mai separarsi dalla scatola e senza aprirla, preferendo quindi credere all'illusione che ella sia l\u00ec dentro, sempre con s\u00e9 e fedele al suo amore.\nPassano quattro anni; Marta, abbandonata dall'amante, decide di tornare dal marito e scongiura Marvuglia di fingere di concludere l'esperimento interrotto e di farla riapparire. Ma il marito, ormai prigioniero della sua illusione, respinger\u00e0 quella donna per lui estranea: se Marta fosse la donna ricomparsa vorrebbe dire che essa lo aveva abbandonato e tradito, per cui \u00e8 meglio continuare a credere che sia ancora nella scatola, fedele e innamorata di lui.\nAnalisi della commedia.\nGi\u00e0 in \"Sik-Sik, l'artefice magico\" Eduardo aveva trattato il tema dell'illusionismo che evidentemente lo attraeva e a cui certo aveva avuto modo di assistere specialmente nel primo periodo della sua attivit\u00e0 teatrale quando aveva partecipato con la rappresentazione di atti unici da lui composti a quella vita frenetica e spensierata del teatro d'avanspettacolo; quel periodo che non a caso poi Eduardo ha chiamato la Cantata dei giorni pari, i giorni della giovinezza, della spensieratezza e dell'ottimismo. Il teatro infatti \u00e8 una grande magia: fa vivere sulla scena una finzione che, come i trucchi degli illusionisti, sembra la realt\u00e0. Gli spettatori sono presi da questa magia e fingono di credere e credono fin quando dura la commedia che gli avvenimenti che narra siano reali.\nBen diverso il clima di questa commedia, dove ormai Eduardo ha lasciato le illusioni della giovinezza, anche queste un trucco della vita, e ha scoperto l'inganno delle vicende umane. Siamo ormai nella fase della Cantata dei giorni dispari, dove la vita presenta il conto di tutte le sue amarezze e disillusioni.\nLa commedia non ebbe successo e il pubblico non la cap\u00ec. Abituato alle commedie eduardiane a carattere prevalentemente comico qui il pubblico si trov\u00f2 di fronte a qualcosa di completamente nuovo. Una commedia strutturata cerebralmente sulle tematiche pirandelliane dove l'illusione si sostituisce prepotentemente alla realt\u00e0. Il marito ingannato che si costruisce una sua finzione in cui vuole credere \u00e8 infatti un tipico personaggio del teatro pirandelliano: ma nel 1948 quando fu messa in scena la commedia gli spettatori, gi\u00e0 protagonisti delle miserie della guerra, volevano divertirsi o al pi\u00f9 commuoversi con storie popolari semplici e patetiche come \"Napoli milionaria!\" o \"Filumena Marturano\" e non erano disposti a credere al dramma borghese, all'assurda storia di un uomo che crede di avere la propria moglie in una scatola. (cfr. G. Antonucci op. cit.)"}
{"id": "1291110", "revid": "124123", "url": "https://it.wikipedia.org/wiki?curid=1291110", "title": "Nati nel 1923", "text": ""}
{"id": "1291111", "revid": "124123", "url": "https://it.wikipedia.org/wiki?curid=1291111", "title": "Morti nel 1923", "text": ""}
{"id": "1291113", "revid": "124123", "url": "https://it.wikipedia.org/wiki?curid=1291113", "title": "Morti nel 2004", "text": ""}
{"id": "1291117", "revid": "16953", "url": "https://it.wikipedia.org/wiki?curid=1291117", "title": "Rincospermo", "text": ""}
{"id": "1291118", "revid": "16953", "url": "https://it.wikipedia.org/wiki?curid=1291118", "title": "Rincosperma", "text": ""}
{"id": "1291125", "revid": "1305772", "url": "https://it.wikipedia.org/wiki?curid=1291125", "title": "I\u0161im", "text": ""}
{"id": "1291126", "revid": "80339", "url": "https://it.wikipedia.org/wiki?curid=1291126", "title": "Ishim", "text": ""}
{"id": "1291129", "revid": "729019", "url": "https://it.wikipedia.org/wiki?curid=1291129", "title": "Comina (azienda)", "text": "Comina era l'acronimo della Compagnia Mineraria Africana per lo sfruttamento minerario dell'Etiopia.\nStoria.\nOrigini.\nVenne costituita dalla Montecatini dopo la conquista italiana dell'Etiopia del 1936. Si dedic\u00f2 soprattutto allo sfruttamento dei giacimenti di metalli preziosi. Congiuntamente ad un'altra azienda statale, l'A.M.A.O., si raggiunse una produzione trimestrale di oro attorno ai 70 chili circa, mentre quella di platino si aggirava sui 25 chili, ma con una reddittivit\u00e0 molto incerta.\nLa fine dell'impero coloniale italiano.\nLa fine dei sogni coloniali, tuttavia, non determin\u00f2 lo scioglimento della societ\u00e0 che rimase tra le consociate Montecatini e successivamente Montedison.\nLa nuova Comina.\nNel 1972, in occasione del riassetto del settore fibre del gruppo Montedison, la Comina, per ragioni essenzialmente fiscali, fu riutilizzata per il conferimento di alcune attivit\u00e0 al polo chimico di Novara, che era specializzato nella produzione di intermedi per la fabbricazione del nylon, sia per uso tessile sia per la produzione di plastiche. A livello europeo si cerc\u00f2 di concentrare la produzione in un numero limitato di impianti per ottenere economie di scala, ma nel settore del poliammide la soluzione trovata era abbastanza irrazionale con intermedi che dovevano viaggiare per mezza Europa.\nLa fine delle attivit\u00e0.\nLa successiva uscita della Montefibre dal settore delle poliammidi (1983) determin\u00f2 anche una caduta di interesse e la conseguente cessione delle attivit\u00e0 rimaste funzionanti."}
{"id": "1291130", "revid": "17654", "url": "https://it.wikipedia.org/wiki?curid=1291130", "title": "Passion fruit", "text": ""}
{"id": "1291137", "revid": "3831", "url": "https://it.wikipedia.org/wiki?curid=1291137", "title": "Sabiani", "text": ""}
{"id": "1291140", "revid": "767487", "url": "https://it.wikipedia.org/wiki?curid=1291140", "title": "Clan Destino (album)", "text": "Clan Destino \u00e8 il primo album della rock band italiana Clan Destino pubblicato nel 1994, e in seguito ristampato nel 2011 da Target Music.\nIl disco.\nDopo aver lavorato per anni con Luciano Ligabue, i Clan Destino decisero di intraprendere la carriera solista e di produrre l'omonimo album, .\nFormazione.\nAltri musicisti"}
{"id": "1291150", "revid": "91319243", "url": "https://it.wikipedia.org/wiki?curid=1291150", "title": "Cyrix Cx486SLC", "text": "Il Cyrix Cx486SLC fu il primo microprocessore presentato da Cyrix, messo in commercio dopo anni di vendite di coprocessori. Il 486SLC era un prodotto di fascia economica progettato per competere con l'Intel 80386SX, rispetto al quale offriva migliori prestazioni a un prezzo simile o inferiore.\nStoria.\nPresentato nel maggio 1992, era una CPU ibrida (come il successivo e pi\u00f9 famoso Cyrix Cx5x86) che incorporava le caratteristiche di una nuova famiglia CPU (in questo caso la Intel 80486) usando per\u00f2 lo stesso connettore della famiglia precedente (Intel 80386SX). Girava alla velocit\u00e0 di 25, 33 e 40 MHz, sebbene a 40\u00a0MHz avesse problemi di affidabilit\u00e0 con alcuni sistemi operativi.\nCaratteristiche.\nIl 486SLC pu\u00f2 esser descritto come un 386SX con il set di istruzioni del 486 e 1 kB di cache L1 aggiunto. Sfortunatamente per\u00f2 ereditava il bus indirizzi a 24 bit e la limitazione a 16 MB di RAM del 386SX. Come il 386 e il 486SX, non incorporava il coprocessore matematico, ma a differenza del 486SX, poteva usare l'Intel 80387SX o compatibile. A causa delle limitazioni del bus e della minor quantit\u00e0 di cache disponibile le prestazioni non potevano competere con quelle del 486SX.\nIl Cyrix Cx486SLC/e era la versione a basso consumo del Cx486SLC. Il Cx486SLC/e-V introduceva anche un voltaggio minore (3,3 V).\nIl 486SLC era utilizzato principalmente in motherboard molto economiche e cloni di PC. Grazie al suo basso consumo, fu usato anche nei laptop.\nAlternative.\nTexas Instruments, che fabbricava il 486SLC per Cyrix, present\u00f2 anch'essa la propria versione di CPU, TI486SXLC, che offriva 8 kB di cache interna rispetto a 1kB del progetto originale. Anche IBM svilupp\u00f2 processori con caratteristiche simili come i 486SLC, 486SLC2, 486SLC3 e i 386SLC, che per\u00f2 non si rifacevano al progetto Cyrix."}
{"id": "1291151", "revid": "486946", "url": "https://it.wikipedia.org/wiki?curid=1291151", "title": "Serve-and-volley", "text": ""}
{"id": "1291152", "revid": "184755", "url": "https://it.wikipedia.org/wiki?curid=1291152", "title": "Album (Quorthon)", "text": "Album \u00e8 il primo album rock solista, pubblicato nel 1994, del polistrumentista Quorthon, fondatore della black metal/viking metal band Bathory."}
{"id": "1291157", "revid": "84184", "url": "https://it.wikipedia.org/wiki?curid=1291157", "title": "Cucina iraniana", "text": "La cucina iraniana () comprende le abitudini culinarie dell'Iran. Essa \u00e8 ritenuta una delle cucine pi\u00f9 sofisticate al mondo, assieme a quella francese e cinese. La forma in cui si presenta al giorno d'oggi trova le sue origini nel periodo safavide (1501-1622), durante il quale l'islam sciita fu dichiarato religione ufficiale.\nStoria.\nLe prime attestazioni della cucina iraniana risalgono al periodo sasanide (226-651 a.C.). La vastit\u00e0 dell'impero aveva fatto s\u00ec che i cibi riflettessero le caratteristiche dei diversi territori al suo interno, oltre che le manie di grandezza e il desiderio del lusso tipico della corte imperiale dell'epoca.\nQuando nel 636 d.C. la Persia fu conquistata dagli islamici, i califfi abbasidi introdussero ulteriore variet\u00e0 ai banchetti di corte, durante i quali era richiesta una buona conoscenza culinaria, sia teorica che pratica. Vennero introdotti ingredienti importati da paesi lontani, e i metodi di cottura divennero sempre pi\u00f9 sofisticati. Con la conquista dei mongoli avvenuta nel 1258 si attest\u00f2 un'interruzione della produzione di libri di cucina, il ch\u00e9 non ci consente di conoscere perfettamente le abitudini culinarie di quel periodo. Tuttavia, da diversi scritti e racconti di viaggio dell'epoca si apprende che i mongoli non disponessero di un'alta cucina, e che la loro dieta si basasse sostanzialmente sul consumo di carne e di latticini. Inoltre, il poeta del XV secolo Bus\u1e25\u0101q descrive nella sua opera \"Divan\" piatti, ingredienti e festivit\u00e0 dell'epoca.\nCon la dinastia safavide la Persia visse una rinascita culturale e sociale che inevitabilmente interess\u00f2 la cucina. A questo periodo risalgono due importanti manuali: il primo, intitolato \"Karnama\", fu scritto nel 1523 dal cuoco Muhammar 'Ali Bavarchi, e il secondo, \"Maddat al-Hayat\", fu scritto nel 1599 da Nuralla, cuoco di \u02bfAbb\u0101s I il Grande. Entrambi provano come in quel periodo vi fossero gi\u00e0 diversi tipi di \"pilaw\" e \"ash\", nonch\u00e9 vengono menzionate due ricette di \"dolma\" e una di \"kuku\", una sorta di frittata.\nDurante la dinastia Qajar i piatti divennero ancora pi\u00f9 elaborati: nel suo \"Sufra-yi At'ima\", il cuoco Mizr'Ali Akhbar Khan Ashpaz Bashi descrive dettagliatamente la pulizia e la cottura del riso, al quale vennero aggiunte erbe aromatiche che nel periodo safavide erano assenti.\nDescrizione generale.\nLa cucina iraniana risulta essere poco piccante e poco speziata, ed \u00e8 caratterizzata dall'uso di due ingredienti fondamentali, ovvero lo zafferano e il limone indiano. La carne \u00e8 tipicamente condita con noci e frutta, e il riso, cotto in modo da tenere i chicchi separati tra loro, si distingue in \"pilaw\" (riso condito) e \"chilaw\" (riso bianco). Ad esso si accompagna un sugo chiamato \"khoresh\", che consiste in uno stufato di carne, frutta, verdura ed erbe aromatiche.\nLa preparazione dei piatti risulta essere particolarmente laboriosa e lunga: gli stufati e le zuppe richiedono diverse ore di cottura. Tuttavia, anche se in misura minore, vi sono piatti dalla preparazione immediata, come l'omelette \"khagina\" e una zuppa di cipolle e coriandolo chiamata \"eshkeneh\".\nUn pasto iraniano \u00e8 composto da una portata principale (tipicamente riso o pane) che viene accompagnata da un certo numero di contorni che varia a seconda del numero dei commensali. In tutto il paese si cucinano ash, khoresh e \"khorak\", accompagnati da yogurt. Il pasto termina con un dolce (\"shirini\"), che pu\u00f2 comprendere \"baklava\", marzapane o \"sohan\". Il t\u00e8 \u00e8 generalmente servito nelle tipiche \"estekaan\", dei bicchieri che conferiscono alla bevanda il classico color rubino.\nPiatti principali.\nRiso e pane.\nIl riso \u00e8 base fondante della cucina iraniana. Esso viene cotto in modo che suoi chicchi risultino lunghi e separati tra loro. I piatti di riso sono tipicamente curati dal punto di vista estetico, come il \"morasa polo\", caratterizzato dal colore dorato tipico del berberis, delle carote e dello zafferano, oppure il \"karam polo\", fatto con il cavolo. Oltre al riso secco, in alcuni contesti informali viene talvolta servito del riso appiccicoso chiamato \"dami\" o \"dampokht\", di cui si pu\u00f2 trovare una variante speziata e aromatica chiamata \"lakh lakh\".\nPer quanto il riso sia estremamente popolare in Iran, il governo incentiva fortemente il consumo di pane, poich\u00e9 la coltivazione del grano richiede meno acqua rispetto a quella del riso. I tipi di pane pi\u00f9 diffusi nell'area sono il \"sangak\", fatto con farina integrale e cotto su pietra, e il \"naan\", un tipo di pane basso dalla forma ovale.\nContorni e zuppe.\nPer quanto i contorni possano variare a regione a regione, melanzane e spinaci sono diffusi in tutto il paese. Insieme al riso spesso sono serviti cipolle crude e scalogno, mentre tra gli stufati di verdure troviamo i \"dolma\". Un contorno a base di carne molto diffuso \u00e8 la \"kufta\", una polpetta fatta con carne di montone o agnello tritato e speziata con erbe, mentre tra le zuppe si menziona l\"abgoosht\", una zuppa densa di montone e ceci, questi ultimi spesso usati come contorno per riso e pane oppure come base di una purea.\nCarne e pesce.\nL'agnello \u00e8 certamente la carne pi\u00f9 diffusa in Iran, in quanto il maiale \u00e8 proibito dalla religione islamica e il vitello \u00e8 poco diffuso a causa della scarsit\u00e0 di erba da pascolo. Diffusi sono gli arrosti, dove la carne \u00e8 ripiena di riso, mandorle, ribes e pinoli. Uno dei piatti di carne pi\u00f9 noti \u00e8 il \"chelo kebab\", composto da carne disossata marinata nello yogurt e cotta allo spiedo.\nNell'area del mar Caspio \u00e8 diffuso il consumo di pesce, in particolare trote e storioni. Da questi ultimi si ricava il caviale, principalmente destinato all'esportazione.\nFrutta e bevande.\nA concludere il pasto vi sono svariati tipi di frutta, come meloni, melograni, uva, datteri, pesche e albicocche. L'acqua di rose \u00e8 un'essenza usata in molte ricette, nonch\u00e9 in una bevanda tipica di Shiraz chiamata \"palouden\", dove viene aggiunta al succo di limone. Lo yogurt \u00e8 ampiamente usato in diverse bevande, nonch\u00e9 come marinatura per molte ricette.\nDistinzione in cibi caldi e freddi.\nLa cucina iraniana si basa su una filosofia che in passato era condivisa in gran parte del mondo civilizzato, come in Cina, India e in Europa (tramite i medici salernitani). Essa consiste nel distinguere i cibi in caldi e freddi in base all'energia del corpo. Secondo questa filosofia infatti, il corpo riflette gli elementi di terra, aria, fuoco e acqua nel sangue, nella bile gialla, nella bile nera e nel catarro. \u00c8 importante per gli iraniani che questi elementi siano in equilibrio tra di loro per evitare spiacevoli scompensi fisici. Tra i cibi caldi troviamo il grasso animale, pollame, montone, grano, zucchero e frutta e verdura secca, mentre tra quelli freddi vi sono latticini, pesce, riso e frutta e verdura fresca."}
{"id": "1291158", "revid": "486946", "url": "https://it.wikipedia.org/wiki?curid=1291158", "title": "Matrice video", "text": ""}
{"id": "1291160", "revid": "133557", "url": "https://it.wikipedia.org/wiki?curid=1291160", "title": "Cultore della materia", "text": "Il cultore della materia \u00e8 una figura accademica prevista dalla legge italiana, che opera all'interno dell'universit\u00e0 in Italia.\nSi tratta di colui che \u2014 avendo acquisito adeguate competenze in uno specifico settore scientifico-disciplinare (\"SSD\") \u2014 \u00e8 stato abilitato a svolgere, senza appartenere ai ruoli del personale docente o dei ricercatori universitari, diverse attivit\u00e0 didattiche. Tra le altre, pu\u00f2 entrare a comporre le Commissioni degli esami di profitto (del relativo settore scientifico disciplinare) o coadiuvare i docenti (del relativo settore scientifico disciplinare) nell'assistenza agli studenti per la preparazione delle tesi di laurea.\nDisciplina normativa.\nLa figura \u00e8 disciplinata da R.D. 4 giugno 1938 n. 1269, il titolo abilita a far parte delle commissioni per gli esami di profitto e di laurea nelle universit\u00e0. I cultori della materia potevano essere altres\u00ec abilitati a partecipare ai concorsi indetti dagli atenei per l'assegnazione di contratti di libera docenza universitaria. Il D.P.R. 11 luglio 1980 n. 382, all'art. 32, nel disciplinare i compiti dei ricercatori universitari, prevede che essi possano \"partecipare alle commissioni d'esame di profitto come cultori della materia\".\nRequisiti.\nL'attribuzione della qualifica di cultore della materia spetta all'universit\u00e0. Le regole di nomina sono disciplinate dall'autonomia dei singoli atenei, ma in molte universit\u00e0 italiane, come l'Universit\u00e0 degli Studi di Napoli Federico II e l'Universit\u00e0 di Pisa, essi vengono selezionati dai consigli di dipartimento (prima della riforma Gelmini, dai consigli di facolt\u00e0 universitaria) e poi nominati dai rettori. Secondo i regolamenti citati, il titolo ha una durata limitata nel tempo."}
{"id": "1291166", "revid": "767487", "url": "https://it.wikipedia.org/wiki?curid=1291166", "title": "Purity of Essence", "text": "Purity of Essence \u00e8 il secondo ed ultimo album solista del polistrumentista Quorthon, pubblicato nel 1997.\nNel disco l'artista suona tutti gli strumenti dell'album, del quale ha realizzato anche la copertina."}
{"id": "1291171", "revid": "124123", "url": "https://it.wikipedia.org/wiki?curid=1291171", "title": "Nati nel 1874", "text": ""}
{"id": "1291172", "revid": "56818", "url": "https://it.wikipedia.org/wiki?curid=1291172", "title": "Ecotomografia", "text": ""}
{"id": "1291173", "revid": "124123", "url": "https://it.wikipedia.org/wiki?curid=1291173", "title": "Morti nel 1874", "text": ""}
{"id": "1291181", "revid": "6923", "url": "https://it.wikipedia.org/wiki?curid=1291181", "title": "Compagnie d'Entreprises", "text": "La Compagnie d'Entreprises (o CFE) \u00e8 una societ\u00e0 belga d'ingegneria civile il cui oggetto sociale \u00e8 la costruzione di infrastrutture pubbliche e private.\nFino al 1965 ebbe come denominazione Compagnie Generale des Chemins de fer secondaires. Per molti anni il suo oggetto sociale principale fu la costruzione e l'esercizio di ferrovie, tranvie e di qualunque altro sistema di trasporto su rotaia.\nAttivit\u00e0 in Italia.\nIn Italia, la Compagnie Generale oper\u00f2 attraverso la controllata \"Tramways \u00e0 Vapeur de la Province de Brescia\", anch'essa quotata alla borsa valori di Bruxelles, per la quale aveva investito circa 2 milioni di franchi.\nLa societ\u00e0 aveva inizialmente sede presso contrada San Nazzaro a Brescia, successivamente si stabil\u00ec presso la stazione dei tram tra gli attuali vicolo Stazione e viale Stazione.\nTra la fine del XIX secolo e l'inizio del Novecento, la societ\u00e0 gest\u00ec in regime concessorio la rete tranviaria di Brescia e le seguenti linee della rete extraurbana:\nIl ritiro dalle attivit\u00e0 italiane avvenne nei primi mesi del 1907.\nIl 31 dicembre 1906 cess\u00f2 la concessione delle linee tranviarie urbane e il comune bresciano aveva manifestato l'intenzione di farle gestire alla municipalizzata. Per quanto riguarda le linee extraurbane, la Provincia aveva pi\u00f9 volte chiesto l'ammodernamento e la elettrificazione delle infrastrutture. Visto l'interesse della Societ\u00e0 Elettrica Bresciana a rilevare le concessioni e vista la non convenienza ad investire ulteriormente nel ramo, almeno in Italia, la Compagnie Generale decise di cedere l'esercizio a partire dalla serata del 1\u00ba maggio 1907.\nLa Tramways \u00e0 Vapeur termin\u00f2 la sua attivit\u00e0 nei giorni successivi. Secondo il Belotti-Baldoli (1999) ai tempi non fu mai chiarito se la societ\u00e0 fu assorbita dalla Societ\u00e0 Elettrica all'interno di una fusione mascherata o se la Compagnie Generale cedette le attivit\u00e0 della controllata e la sciolse di conseguenza.\nAttivit\u00e0 nel Belgio.\nNel corso del 1921, la societ\u00e0 decise di avviare una diversificazione investendo nel settore delle costruzioni. Negli anni successivi divenne una delle pi\u00f9 importanti societ\u00e0 in quel settore e nel 1965 cambi\u00f2 la denominazione in \"Compagnie d'Entreprises CFE\"."}
{"id": "1291182", "revid": "33689", "url": "https://it.wikipedia.org/wiki?curid=1291182", "title": "Centro direzionale", "text": ""}
{"id": "1291183", "revid": "149727", "url": "https://it.wikipedia.org/wiki?curid=1291183", "title": "Centro Direzionale", "text": ""}
{"id": "1291185", "revid": "1921867", "url": "https://it.wikipedia.org/wiki?curid=1291185", "title": "Faint", "text": " \nFaint \u00e8 un singolo del gruppo musicale statunitense Linkin Park, pubblicato il 9 giugno 2003 come secondo estratto dal secondo album in studio \"Meteora\".\nPubblicazione.\nIl singolo \u00e8 stato pubblicato in vari formati: CD, a sua volta pubblicato in tre diverse edizioni (la prima, che presenta una copertina blu, la seconda, che presenta invece una copertina marrone e la terza, con la copertina anch'essa blu ma che contiene i brani dal vivo delle prime due versioni), e 7\" picture disc, che contiene le medesime tracce della prima versione su CD (ad esclusione del video di \"Somewhere I Belong\").\nUna prima versione del brano \u00e8 stata inserita nell'EP \"\". Le differenze risiedono nei testi e nel ritornello, quest'ultimo non cantato.\nVideo musicale.\nIl videoclip, diretto da Mark Romanek nei sobborghi di Los Angeles, mostra la band mentre suona di spalle sotto una scia di riflettori, dinanzi ad un pubblico di membri del Linkin Park Underground. Quasi tutto il video mostra la band da dietro e di profilo, grazie alle luci dei riflettori. I volti dei sei musicisti non si vedono tranne che nell'ultima parte, quando Chester Bennington grida per la terza volta dinanzi alla telecamera \"I won't be ignored\". A quel punto i Linkin Park si vedono faccia a faccia, sopra un palco in arte povera e pieno di graffiti, tra cui una versione mostruosa del soldato libellula di \"Hybrid Theory\" e alcuni simboli del gruppo.\nRemix e versioni.\nNell'EP \"Collision Course\" del 2004 \u00e8 presente un mash-up di \"Faint\" con \"Nigga What, Nigga Who (Originator 99)\" di Jay-Z. Intorno allo stesso periodo, MTV ha creato un ulteriore mash-up del brano con \"Toxic\" di Britney Spears."}
{"id": "1291186", "revid": "339392", "url": "https://it.wikipedia.org/wiki?curid=1291186", "title": "Tramways \u00e0 Vapeur de la Province de Brescia", "text": ""}
{"id": "1291197", "revid": "15756", "url": "https://it.wikipedia.org/wiki?curid=1291197", "title": "Fuck tha Police", "text": "Fuck tha Police \u00e8 un brano musicale del gruppo gangsta rap statunitense N.W.A, facente parte del loro album in studio \"Straight Outta Compton\", pubblicato nel 1988.\nAnche se mai pubblicata come lato A di un singolo, la canzone \u00e8 stata classificata nel 2004 alla posizione numero 425 nella lista delle migliori 500 canzoni di sempre redatta dalla rivista \"Rolling Stone\". Sempre la stessa rivista, questa volta nella versione italiana, nel 2013 ha inserito \"Fuck tha Police\" alla posizione numero 15 nella classifica delle 50 migliori canzoni rap di sempre.\nBrano altamente controverso che tratta della brutalit\u00e0 delle forze dell'ordine contro le minoranze; il testo della canzone provoc\u00f2 la stretta sorveglianza della band da parte dell'FBI.\nSin dalla sua prima uscita nel 1988, lo slogan \"Fuck the Police\" continua ad influenzare la cultura pop odierna sotto forma di magliette, dipinti, murales, graffiti, e trasposizioni in altri generi musicali come dimostrato dalla cover del brano ad opera dei Rage Against the Machine.\nIl brano.\nContenuti.\n\"Fuck tha Police\" \u00e8 una canzone di protesta che critica i modi bruschi e spicci con cui la polizia californiana cattura e processa i criminali, accanendosi particolarmente sugli afroamericani. Ice Cube, MC Ren ed Eazy-E hanno i ruoli di \"avvocati\", mentre Dr. Dre \u00e8 un \"giudice\" che guida il processo degli \"N.W.A contro la polizia\". Le testimonianze in rima esprimono rabbia contro il razzismo e la violenza dei poliziotti, con un linguaggio abrasivo e triviale scandito da Ice Cube.\nOrigine e storia.\nIl testo del brano venne scritto da Ice Cube mentre si trovava a scuola in Arizona. Inizialmente Dr. Dre non volle utilizzarlo, in quanto non voleva nessun riferimento alla polizia sul disco perch\u00e9, a suo parere, a nessuno sarebbe interessato di ascoltare una canzone sulla polizia. Quindi in un primo momento Ice Cube gett\u00f2 il foglio del testo nel cestino ma un suo amico di nome Phil lo recuper\u00f2 prontamente. Cube torn\u00f2 a lavorare alla traccia al termine delle sedute di registrazione dell'album \"Eazy-Duz-It\" di Eazy-E, riproponendola agli altri membri del gruppo in cerca di nuovo materiale per l'album dei N.W.A. Questa volta fu DJ Yella a tentennare, particolarmente preoccupato per il titolo della canzone, ritenuto troppo provocatorio. L'approvazione definitiva del pezzo si ebbe per volere di MC Ren, e la band incise il brano per l'inclusione nel nuovo album.\nImpatto e polemiche.\nA causa della canzone, la crew fu sempre tenuta sotto controllo dalla polizia durante i concerti. In uno di questi gli N.W.A cominciarono a lanciare la base del brano \"Fuck tha Police\", ma ancora prima di poter cominciare a rappare la polizia li trascin\u00f2 via dal palco con la forza e il gruppo venne arrestato. Una delle ragioni per questo accanimento fu proprio \"Fuck tha Police\", il cui testo controverso caus\u00f2 una diffida ufficiale al gruppo da parte dell'FBI e della CIA, che inviarono una lettera alla casa discografica Ruthless Records informando l'etichetta del loro disappunto circa il testo e il messaggio d'odio verso le forze di polizia insito nella canzone, vietando inoltre che gli N.W.A si esibissero in concerto in diverse localit\u00e0. La lettera dell'FBI non fece altro che pubblicizzare ulteriormente la famigerata fama della traccia.\nLa canzone si rivel\u00f2 profetica nel prevedere il crescente risentimento contro le forze dell'ordine di Los Angeles che successivamente sfoci\u00f2 nei disordini del 1992 causati dal pestaggio di Rodney King. Inoltre il testo del brano lascia intendere come gli agenti di polizia afroamericani siano anche peggiori dei poliziotti di pelle bianca.\nParticolarmente controversa \u00e8 la parte del testo della canzone dove viene incoraggiata la violenza nei confronti della polizia; frasi come: \"\u00abI'm a sniper with a hell of a scope/Taking out a cop or two, they can't cope/with me\u00bb\" (\"Sono un cecchino con una mira infernale/Facendo fuori un poliziotto o due, loro non possono scherzare/con me\") e \"\u00abA sucka in a uniform waitin' to get shot/by me, or anotha nigga\u00bb\" (\"Uno stronzo in uniforme aspetta di essere ammazzato/Da me, o da un altro negro\") si riferiscono direttamente all'omicidio di agenti di polizia.\nNel 1996, durante le proteste di massa a Belgrado, \"Fuck tha Police\" e \"Fight the Power\" dei Public Enemy furono suonate senza interruzione per due giorni da B92, una stazione radiofonica di Belgrado, come forma di espressione del pensiero dei manifestanti contro la polizia ed il regime serbo.\nNel 2020, in seguito all'omicidio di George Floyd da parte di un agente di polizia di Minneapolis, \"Fuck tha Police\" torn\u00f2 alla ribalta come uno degli inni dei manifestanti contro la brutalit\u00e0 poliziesca. I manifestanti scrissero il titolo del pezzo su decine di muri e cartelloni pubblicitari con le bombolette spray, intonando il brano durante le manifestazioni di protesta. Una delle conseguenze fu l'aumento del 300% dei dati di streaming della canzone. Interrogato circa la longevit\u00e0 della canzone, MC Ren dichiar\u00f2: \u00abIl messaggio \u00e8 lo stesso oggi e sar\u00e0 cos\u00ec anche quando sar\u00f2 morto\u00bb.\nCensura.\nNel 1989 la stazione radiofonica australiana Triple J trasmise \"Fuck tha Police\" (unica stazione radio nel mondo a farlo) per circa sei mesi, prima che la canzone fosse messa al bando dalla Australian Broadcasting Corporation a seguito di una campagna da parte di un senatore del partito liberale australiano. In segno di protesta, lo staff della radio mand\u00f2 in onda \"Express Yourself\" dei N.W.A ininterrottamente dalle nove del mattino alle quattro e mezza del pomeriggio, per un totale di 82 volte. La canzone veniva preceduta prima di ogni esecuzione, da un comunicato che spiegava perch\u00e9 fosse stata modificata la normale programmazione.\nIl 10 aprile 2011 il musicista dub neozelandese Tiki Taane venne arrestato con l'accusa di \"disturbo della quiete e incitamento alla violenza\" per avere suonato la canzone in concerto in un locale di Tauranga, durante un'ispezione della polizia nel club. Il 13 aprile, Tiki disse a Marcus Lush di Radio Live che l'arresto fu del tutto inaspettato da parte sua."}
{"id": "1291202", "revid": "121595762", "url": "https://it.wikipedia.org/wiki?curid=1291202", "title": "Seppellite il mio cuore a Wounded Knee", "text": "Seppellite il mio cuore a Wounded Knee \u00e8 un libro scritto da Dee Brown nel 1970. Il testo tratta della conquista del territorio americano da parte dei coloni bianchi, o \"visi pallidi\"."}
{"id": "1291210", "revid": "729019", "url": "https://it.wikipedia.org/wiki?curid=1291210", "title": "Stazione di Vittorio Veneto", "text": "La stazione di Vittorio Veneto \u00e8 la principale stazione ferroviaria presente a Vittorio Veneto, ed \u00e8 regolarmente servita da un servizio ferroviario di trasporto passeggeri.\nStoria.\nLa costruzione.\nLa stazione di Vittorio Veneto fu inaugurata nel 1879 come capolinea della linea da Conegliano, all'epoca gestita dalla Societ\u00e0 Veneta. All'epoca la stazione era molto frequentata, specie per il fatto che fosse vicinissima alle terme di Vittorio Veneto, oggi non funzionanti, che all'epoca costituirono la fortuna degli albergatori della zona.\nLa Prima Guerra Mondiale.\nDurante la Prima guerra mondiale, la stazione funzion\u00f2 anche come fermata di servizio per i treni blindati militari.\nIl ventennio fascista.\nIl 9 dicembre 1937 l'esercizio della linea pass\u00f2 dalla Societ\u00e0 Veneta alle Ferrovie dello Stato.\nNel 1938, una folla immensa attese alla stazione l'arrivo del treno inaugurale della nuova linea Conegliano-Ponte nelle Alpi con a bordo Benito Mussolini in visita alla cittadina, in occasione del ventesimo anniversario della fine della Prima Guerra Mondiale, che termin\u00f2 proprio con la battaglia combattuta nell'area vittoriese. Con il prolungamento verso Ponte nelle Alpi la tratta da Conegliano a Vittorio Veneto fu riscattata dalle Ferrovie dello Stato Italiane, con la stazione di Vittorio Veneto resa passante e dotata di cinque binari.\nLa nuova tratta venne attivata il 24 settembre 1938.\nLa Seconda guerra mondiale e il secondo dopoguerra.\nDurante la Seconda guerra mondiale, la stazione fu ripetutamente danneggiata dai bombardamenti alleati, in quanto fermata dei treni militari trasportanti i soldati nazifascisti verso la Germania. Nel dopoguerra inizi\u00f2 il progressivo declino della stazione di Vittorio Veneto, in quanto il baricentro dei trasporti ferroviari era stato gradualmente spostato verso la vicina cittadina di Conegliano.\nOggi.\nOggi, la stazione \u00e8 servita dai treni che percorrono la relazione Belluno \u2013 Conegliano. Prima dell'introduzione dell'orario cadenzato nel 2013, sulla tratta viaggiavano anche automotrici effettuanti servizio a spola tra Conegliano e Vittorio Veneto.\nDa settembre 2014 la stazione \u00e8 stata ristrutturata dagli alpini della sezione Ana di Vittorio Veneto che ne fanno fatto la Propria sede, curando cos\u00ec la manutenzione dello stabile che versava precedentemente nel degrado.\nDurante l'estate 2018 sono stati fatti importanti lavori all'infrastruttura, sostituendo tutti i binari e allargando il marciapiede tra i binari 1 e 2, in vista dell'elettrificazione dell'intera linea da Conegliano a Belluno, che \u00e8 stata completata nel febbraio 2021.\nStrutture e impianti.\nFabbricati.\nL'edificio principale della stazione \u00e8 dotato di emettitrice automatica per i biglietti regionali e di una piccola sala d'attesa. All'esterno, vi \u00e8 una larga banchina di attesa treni. I binari sono 3 di cui solo l'1 e il 2 normalmente utilizzati. L'area restante della stazione \u00e8 composta per lo pi\u00f9 da binari tronchi, oltre a un serbatoio d'acqua ormai inutilizzato e un deposito merci in disuso, poi ristrutturato come sede degli Alpini, per il semplice fatto che ormai la linea passante per Vittorio Veneto \u00e8 in maggioranza adibita a trasporto passeggeri.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate."}
{"id": "1291238", "revid": "111433", "url": "https://it.wikipedia.org/wiki?curid=1291238", "title": "Mitologia basca", "text": "L'antica mitologia basca \u00e8 centrata attorno alla figura della dea Mari, ed il suo consorte Sugaar (chiamato anche Maju). Questa mitologia \u00e8 considerata una religione ctonica, \nMari e la sua corte.\nMari ed il suo consorte Sugaar sono considerati gli dei supremi. Mari \u00e8 rappresentata in forme diverse: come donna, come animale, e via dicendo. Sugaar, invece, assume sempre la forma di uomo o di serpente-dragone.\nCreature simili alle streghe, chiamate sorginak, sono i loro servitori. Spesso hanno caratteristiche che li accomunano alle sacerdotesse pagane. Ad ogni modo, l'Inquisizione Spagnola distrusse questi culti con esecuzioni sommarie, soprattutto tra Zugarramurdi e Logro\u00f1o, che erano le citt\u00e0 pi\u00f9 importanti del culto. Oggi, la parola \"akelarre\" in basco ed \"aquelarre\" in spagnolo significano \"Sabba\".\nUrtzi.\nUrtzi, Ortz o Ost sembra essere il nome con cui i baschi indicavano il cielo e le divinit\u00e0 (generalmente straniere) che vi risiedevano. Nel Medioevo, il \"Codex calixtinus\" indicava che \"essi chiamano Iddio \"Urcia\"\". Ancora oggi, molte parole basche sembrano derivare da Ost, Ortz od Urtzi.\nDopo il Cristianesimo.\nDopo la cristianizzazione, i Baschi continuarono a produrre miti:\nMiti moderni.\nOltre alle credenze religiose degli antichi baschi, esistono diverse storie di valore emotivo, culturale, morale ed etico nei confronti della nazione. Vista dall'esterno, comunque, la mitologia basca pu\u00f2 includere ogni storia che abbia contribuito al modellamento dei valori e delle credenze baschi.\nAlcuni miti moderni sono stati creati nel XIX secolo, con il risvegliarsi del nazionalismo basco.\nStorici spagnoli hanno collocato gli Iberi ed i Baschi nella narrativa di Babele, come discendenti di Tubal (uno dei nipoti di No\u00e8, e figlio di Jafet).\nA differenza del resto della Spagna, comunque, pare che il sangue basco non contenga tracce di \"incroci\" con quello ebraico o moro e questo, durante il periodo della \"Purezza del Sangue\", li fece restare liberi perfino di fronte all'autorit\u00e0 ed alla tassazione castigliana.\nNel XIX secolo, lo scrittore Augustin Chaho (originario di Zuberoa) cre\u00f2 il personaggio di Aitor come primo padre del popolo basco, facendolo risalire per l'appunto a Tubal. Chaho cre\u00f2 anche la figura di Leherensuge, una creatura semi-divina che accompagna e protegge l'indipendenza del popolo basco. Il nome deriva per l'appunta da \"lehen\" (origine) e 'heren' (fine): in questo senso, Leheren pu\u00f2 essere associato a Sugaar.\nL'Albero di Guernica \u00e8 ancora oggi il simbolo della libert\u00e0 basca. Viene considerato sacro, e perfino sindaci e governatori prestano giuramento sotto di esso."}
{"id": "1291240", "revid": "287204", "url": "https://it.wikipedia.org/wiki?curid=1291240", "title": "Primeira Divis\u00e3o 1949-1950", "text": "L'edizione 1949-50 della Primeira Divis\u00e3o vide la vittoria finale del .\nCapocannoniere del torneo fu Julinho (), con 28 reti."}
{"id": "1291245", "revid": "1543377", "url": "https://it.wikipedia.org/wiki?curid=1291245", "title": "Cooperativa Chico Mendes", "text": "La Cooperativa Chico Mendes \u00e8 la principale cooperativa ONLUS di commercio equo e solidale in Italia.\nLa storia.\nLa Cooperativa Chico Mendes \u00e8 stata costituita a Milano il 18 dicembre 1990 da un gruppo di giovani provenienti dal volontariato cattolico e laico, ed interessati a creare una realt\u00e0 di commercio equo e solidale a livello cittadino.\nPrende il nome da Chico Mendes, il sindacalista brasiliano ucciso a causa del suo impegno a difesa popolazioni indigene dell'Amazzonia.\nDopo una breve esperienza di commercio limitato tra associati, simpatizzanti e banchetti parrocchiali, nel 1992 viene inaugurata la prima bottega di commercio equo e solidale di Milano, sita in Via Padova, 58, a cui seguono, nel corso degli anni successivi, molteplici altre botteghe, disseminate sul territorio cittadino e nel circondario.\nNel 2005, successivamente all'attuazione di significativi progetti di importazione diretta, la Cooperativa Chico Mendes ha supportato l'apertura di una bottega di prodotti locali artigianali in Argentina a Buenos Aires, ha favorito la creazione di atelier artigianali in un villaggio del Senegal al confine con la regione del Sahel, e partecipa la progetto MESA per la produzione e commercio dei derivati del guaran\u00e0 avendo come partner il Consiglio Generale delle Trib\u00f9 Sater\u00e9 Maw\u00e9 della Amazzonia brasiliana.\nIn parallelo, la Cooperativa Chico Mendes si caratterizza anche per un'attivit\u00e0 di promozione ed informazione, anche all'interno delle scuole, su tematiche relative allo sviluppo dei popoli ed alla pace, partecipando attivamente al Tavolo della Pace.\nInoltre, essa \u00e8 attiva anche nella promozione della finanza etica, come socia della Banca Popolare Etica.\nAttualmente la Cooperativa Chico Mendes \u00e8 la maggiore cooperativa di commercio equo e solidale in Italia, sia per numero di botteghe che per fatturato complessivo, ed aderisce al Consorzio CTM Altromercato."}
{"id": "1291247", "revid": "1086846", "url": "https://it.wikipedia.org/wiki?curid=1291247", "title": "Societ\u00e0 Sportiva Lazio 1933-1934", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1933-1934.\nStagione.\nNella stagione 1933-1934 la squadra partecip\u00f2 al campionato di Serie A classificandosi al decimo posto con 31 punti.\nLa formazione riserve partecip\u00f2 alla 1\u00aa Divisione e si classific\u00f2 al quarto posto nel girone G.\nOrganigramma societario.\nArea direttiva\nArea tecnica\nRiserve.\nLa squadra riserve della Lazio ha disputato nella stagione 1933-1934 il girone G del campionato di Prima Divisione.\nRosa.\n "}
{"id": "1291249", "revid": "287204", "url": "https://it.wikipedia.org/wiki?curid=1291249", "title": "Primeira Divis\u00e3o 1950-1951", "text": "L'edizione 1950-51 della Primeira Divis\u00e3o vide la vittoria finale dello Sporting.\nCapocannoniere del torneo fu Manuel Vasques (Sporting CP), con 29 reti."}
{"id": "1291250", "revid": "899609", "url": "https://it.wikipedia.org/wiki?curid=1291250", "title": "Non praevalebunt", "text": "La locuzione latina non praevalebunt \u00e8 traducibile in italiano come \"[le porte degli Inferi] non prevarranno\".\nOrigine.\nL'origine della locuzione \u00e8 nel Vangelo secondo Matteo, quando Ges\u00f9 chiese ai suoi discepoli chi pensavano che lui fosse. Simone rispose: \"Tu sei il Cristo, il figlio del Dio vivente\". Ges\u00f9 allora disse:\nUso.\nQuesta locuzione \u00e8 uno dei due motti che aprono la prima pagina dell\"'Osservatore Romano\". L'altro \u00e8 unicuique suum.\n\u00c8 anche usata scherzosamente per opporsi in maniera netta e decisa a qualcosa o qualcuno."}
{"id": "1291251", "revid": "10472692", "url": "https://it.wikipedia.org/wiki?curid=1291251", "title": "Alpha Andromedae", "text": ""}
{"id": "1291258", "revid": "599013", "url": "https://it.wikipedia.org/wiki?curid=1291258", "title": "Soci\u00e9t\u00e9 Anonyme d'Entreprise Generale de Travaux", "text": "La Soci\u00e9t\u00e9 Anonyme d'Entreprise Generale de Travaux (EGT, ma anche Engetra) fu una societ\u00e0 belga che ha operato nel campo delle costruzioni immobiliari e in quello dell'esercizio di linee tranviarie.\nStoria.\nIdeata alla fine del 1879 da Jules Demonceau della \"Banque Li\u00e9geoise\" e da Eug\u00e8ne de Meeus del \"Comptoir General\", fu costituita il 23 febbraio 1880 a Bruxelles con la sottoscrizione di cinque milioni di franchi. Di questi cinque, due furono destinati agli investimenti in Italia.\nL'Engetra cess\u00f2 le attivit\u00e0 il 20 dicembre 1956 quando si fuse con la belga Sofina.\nAttivit\u00e0 in Italia.\nNel corso del 1881, l'\"Engetra\" acquist\u00f2 la maggioranza dell'\"Impresa Romana degli Omnibus\" che fu ribattezzata \"Societ\u00e0 Romana Omnibus\" (SRO\")\", poi ridenominata \"Societ\u00e0 Romana Tramways Omnibus\" (SRTO) e destina due dei cinque milioni di franchi del suo capitale agli investimenti italiani. Nello stesso anno la societ\u00e0 ottenne in concessione dalla Deputazione della provincia di Brescia la costruzione e l'esercizio della linea tranviaria Brescia \u2013 Montichiari (24 agosto), mentre dalla provincia di Mantova ottenne la Mantova-Ostiglia e la Mantova-Castiglione delle Stiviere (28 novembre), nell'ambito della concessione della tranvia Brescia-Mantova-Ostiglia che fu aperta integralmente all'esercizio l'8 agosto 1886.\nNel 1884, la societ\u00e0 costitu\u00ec un'impresa collegata, la Soci\u00e9t\u00e9 Anonyme Tramways des Romagnes, che l'anno seguente acquist\u00f2 le concessioni delle tranvie Forl\u00ec \u2013 Meldola e Ravenna \u2013 Forl\u00ec da Giovanni Brusaporci, che le aveva costruite ed esercite nei primi anni.\nLa sede della rappresentanza in Italia fu dapprima posta a Roma. In seguito, essa fu trasferita a Bologna e quindi, nel 1900, a Mantova.\nL'\"Engetra\" si occup\u00f2 anche della costruzione della deviazione Montichiari \u2013 Carpenedolo \u2013 Castiglione delle Stiviere, aperta il 3 settembre 1911, e della diramazione Castiglione delle Stiviere \u2013 Lonato \u2013 Desenzano, inaugurata il 5 novembre 1911.\nAll'inizio degli anni dieci del XX secolo, la societ\u00e0 avvert\u00ec il bisogno di ristrutturare il suo parco tranviario e quello delle sue collegate in modo che l'esercizio delle linee e del materiale diventasse pi\u00f9 efficiente. Nel 1912 la \"Tramways de Romagne\", mut\u00f2 nome in \"Tramways de Lombardie et Romagnes\" (SATLR). Il 15 novembre, dopo aver ottenuto l'approvazione delle amministrazioni provinciali di Mantova e Brescia, l'\"Engetra\" trasfer\u00ec il pacchetto delle concessioni della Brescia \u2013 Mantova \u2013 Ostiglia alla sua controllata.\nNel corso del 1929, l'\"Engetra\" cedette le proprie quote della SATLR ad un gruppo di capitalisti italiani."}
{"id": "1291259", "revid": "287204", "url": "https://it.wikipedia.org/wiki?curid=1291259", "title": "Primeira Divis\u00e3o 1951-1952", "text": "L'edizione 1951-52 della Primeira Divis\u00e3o vide la vittoria finale dello Sporting.\nCapocannoniere del torneo fu Jos\u00e9 \u00c1guas (), con 28 reti."}
{"id": "1291260", "revid": "767487", "url": "https://it.wikipedia.org/wiki?curid=1291260", "title": "Alain Nef", "text": "Caratteristiche tecniche.\nPu\u00f2 giocare sia come terzino destro in una difesa a 4, sia come centrale destro in un reparto a 3 uomini. Alto e forte fisicamente, sfrutta queste sue doti nel gioco aereo, soprattutto in proiezione offensiva, sui calci piazzati.\nCarriera.\nClub.\nCresciuto nel Wadenswil, nell'estate 2001 viene prelevato dal , che a sua volta lo cede allo nel gennaio successivo. Con la formazione biancoazzurra gioca fino al 2006, collezionando 128 presenze e 10 gol; schierato come titolare, vince la Super League svizzera nel 2006 e una Coppa Svizzera nel 2005.\nIn scadenza di contratto, a febbraio viene ingaggiato dal , militante in Serie B. Nella sua prima stagione, schierato come terzino destro titolare, segna 4 reti in 36 presenze, e la squadra giunge al quarto posto, mancando i playoff; rimane in Emilia anche nella stagione successiva, agli ordini di Gian Marco Remondina prima e Mario Somma poi, e colleziona altre 33 presenze in campionato. Nel 2008 passa a titolo definitivo all'Udinese, dove ritrova G\u00f6khan Inler che aveva giocato con lui nello Zurigo. Con i friulani debutta in Serie A il 30 agosto 2008 in Udinese-Palermo, tuttavia nel prosieguo del campionato trova poco spazio, e colleziona due sole presenze in Serie A prima di passare in prestito al Recreativo Huelva. In Spagna non ritrova un posto da titolare, e nella seconda met\u00e0 del campionato scende in campo in tutto 8 volte.\nNell'estate 2009 si trasferisce in prestito alla , dove segna il gol della vittoria all'esordio casalingo in campionato contro il . Il prosieguo della stagione, tuttavia, \u00e8 negativo sia per Nef, che accusa un calo di rendimento, che per gli alabardati, retrocessi dopo i play-out.\nRientrato a Udine, viene nuovamente ceduto in prestito, questa volta allo Young Boys, militante nella massima divisione svizzera. Nell'ottobre dello stesso anno la societ\u00e0 svizzera ne riscatta l'intero cartellino.\nDopo tre stagioni nello Young Boys, nell'estate 2013 ritorna dopo sette anni allo Zurigo, firmando un contratto biennale. A seguito di numerosi infortuni, il 22 novembre 2013 viene operato al tendine d'Achille sinistro.\nIl 23 maggio 2019, Nef ha annunciato il suo ritiro dal calcio professionistico.\nNazionale.\nHa esordito nella nazionale Under-21 il 21 agosto 2002, nella vittoria sui pari et\u00e0 dell'Austria. Con la nazionale giovanile elvetica ha preso parte, da capitano, all'Europeo Under-21 2004.\nNell'agosto 2008 il commissario tecnico Ottmar Hitzfeld lo convoca in nazionale, in vista della partita amichevole contro Cipro. In quest'occasione Nef esordisce con la maglia rossocrociata, realizzando anche uno dei 4 gol della propria squadra, e nei mesi successivi viene nuovamente convocato, disputando altre 2 partite nel corso delle qualificazioni al Mondiale 2010. Dopo alcuni anni lontano dalla nazionale, torna a vestire la maglia della rappresentativa elvetica nell'amichevole disputata il 15 novembre 2011, contro il Lussemburgo."}
{"id": "1291261", "revid": "1728", "url": "https://it.wikipedia.org/wiki?curid=1291261", "title": "Pitcairn Islands", "text": ""}
{"id": "1291262", "revid": "729019", "url": "https://it.wikipedia.org/wiki?curid=1291262", "title": "Fastnet rock", "text": "Fastnet rock (gaelico \"An Charraig Aonair\" - inglese \"Rock of Solitude\") \u00e8 un piccolo scoglio emergente dall'oceano Atlantico nel punto pi\u00f9 meridionale dell'isola d'Irlanda, a 6,5\u00a0km a sud-ovest di Capo Clear island ed a 13 dalla terraferma, nella contea di Cork. Esso \u00e8 alto circa 30 metri sul livello del mare e su di esso esiste un faro che \u00e8 il pi\u00f9 alto di tutta l'isola d'Irlanda.\nL'isolotto \u00e8 diviso fra \"Fastnet rock\" e \"Little Fastnet\" che sono separati da un canale largo circa dieci metri. Esso venne definito \"Ireland's Teardrop\" (Lacrime degli irlandesi), in quanto era l'ultimo lembo di terra ad essere visto dagli irlandesi che lasciavano l'isola per emigrare negli Stati Uniti nel XIX secolo.\nIl Fastnet rock \u00e8 inoltre il punto centrale della regata oceanica Fastnet race, lunga 979\u00a0km. (608 miglia), che parte da Cowes sull'isola di Wight ed arriva a Plymouth sulle coste meridionali dell'Inghilterra. Infatti le imbarcazioni partecipanti alla regata girano attorno alla Fastnet rock e tornano indietro.\nIl faro di Fastnet.\nIl faro attuale \u00e8 il secondo ad essere stato costruito. Il primo venne costruito nel 1853 e venne attivato il 1\u00ba gennaio 1854. Esso sostituiva un faro costruito nella vicina Clear island nel 1818. Una delle motivazioni che determinarono lo spostamento del faro fu il naufragio della nave statunitense \"Stephen Whitney\", a causa della nebbia, nei pressi di \"Calf Island\", che provoc\u00f2 la morte di 92 delle 110 persone imbarcate sulla stessa. Il nuovo faro venne costruito in ghisa all'esterno con l'interno in mattoni. Esso era alto circa 28 metri dei quali circa 9 erano costituiti dalla lanterna. La lampada era alimentata ad olio ed aveva una potenza di 38.000 candele mentre i moderni fari hanno usualmente una potenza di 1.300.000 candele.\nNel 1891 si ritenne che il faro non fosse pi\u00f9 sufficiente per la poca luce prodotta e si pens\u00f2 alla costruzione di un esemplare pi\u00f9 moderno e potente. Esso venne costruito in pietra e la costruzione iniziata nel 1897 venne completata nel giugno 1899 ed entr\u00f2 poi in servizio il 27 giugno 1904. La torre misurava circa 49 metri di cui 5 erano costituiti dalla lanterna. Esso era alimentato con un bruciatore a paraffina che venne poi sostituito nel 1969 con un faro elettrico. Nel 1989 il suo funzionamento \u00e8 stato automatizzato e viene comandato via etere dalla stazione di Mizen Head.\nLa gestione e la manutenzione del faro sono affidati a \"Commissioners of Irish Lights\", l'autorit\u00e0 generale per i fari dell'Irlanda e Irlanda del Nord.\nCuriosit\u00e0.\nDa Fastnet Rock venne scattata l'ultima foto al Titanic, il 12 aprile 1912, due giorni prima della sua collisione con un iceberg e del suo tragico naufragio."}
{"id": "1291263", "revid": "775372", "url": "https://it.wikipedia.org/wiki?curid=1291263", "title": "Battaglia di Prata Porci", "text": "La battaglia di Prata Porci, o di Monte Porzio, fu combattuta il 29 maggio 1167, presso una piana fuori le mura della citt\u00e0 di Tuscolo, nei pressi dell'attuale cittadina di Monte Porzio Catone, tra le truppe imperiali di Federico I Barbarossa, appoggiate dalla citt\u00e0 di Tuscolo, e le truppe pontificie e civili di Roma. Nella Cronaca di Sicardo \u00e8 riportato il luogo della battaglia: \"...apud Montem Portium\".\nContesto.\nNel 1166 Federico I, dopo aver pacificato gli stati tedeschi, scese in Italia per la quarta volta con l'intento di riportare ordine sui comuni italiani e spodestare papa Alessandro III da Roma per mettere al suo posto Pasquale III, da lui stesso fatto eleggere per far incoronare imperatrice sua moglie Beatrice di Borgogna.\nMentre egli si occupava del nord Italia, aveva inviato l'arcivescovo di Colonia, Rainaldo di Dassel pi\u00f9 a sud, per conquistare le citt\u00e0 del Lazio che si opponevano all'Impero.\nNel maggio 1167 Federico assediava Ancona, mentre il 18 maggio Rainaldo prendeva Civitavecchia. Su richiesta di Rainone, dei conti di Tuscolo, citt\u00e0 filo-imperiale, Rainaldo si port\u00f2 a Tuscolo, per aiutare il conte che era insidiato dai romani. Dopo l'arrivo di Rainaldo, che era arcicancelliere d'Italia, i romani si sollevarono ancor pi\u00f9 violentemente e con circa 30.000 uomini armati assediarono la fortezza di Tuscolo. Rainone e Rainaldo chiesero aiuto alle truppe imperiali che erano nell'assedio di Ancona.\nLa battaglia.\nGiunse l'arcivescovo di Magonza Cristiano di Buch con circa 1500 uomini composti da circa 800 cavalieri e 700 brabantini mercenari. Tra le sue truppe c'erano l'arcivescovo di Liegi, Alessandro II, e Roberto III di Loritello, oltre che Guelfo VII. Secondo il cronista del tempo, Romualdo di Salerno, nell'esercito di Cristiano vi era anche Andrea di Rupecanina.\nGiunto nei pressi di Monte Porzio Catone, Cristiano si accamp\u00f2 ai piedi della collina e vi rest\u00f2 per un giorno per negoziare con i romani. L'esercito romano, comandato forse da Oddo Frangipane, rifiut\u00f2 i tentativi diplomatici dell'arcivescovo e attacc\u00f2. Era il giorno di Pentecoste. L'esercito imperiale era molto inferiore come forze. I mercenari brabantini furono all'inizio sbaragliati, ma la cavalleria di Colonia resistette all'assalto della fanteria romana.\nNel frattempo da Tuscolo uscivano i soldati di Rainaldo e Rainone, circa 300 cavalieri, che attaccarono alle spalle e che divisero in due tronconi l'esercito romano. A questo punto intervenne un gruppo lasciato di riserva da Cristiano, che colp\u00ec pesantemente il fianco dei romani provocando scompiglio. La cavalleria pontificia ruppe le file e fugg\u00ec, fu il tracollo. Furono uccisi quasi tutti quelli che erano rimasti intrappolati nel campo di battaglia, mentre quelli in fuga furono rincorsi dalla cavalleria teutonica, raggiunti e massacrati. Alcuni furono fatti prigionieri e poi portati a Viterbo, sede dell'antipapa Pasquale III.\nQuelli che furono in grado di rientrare a Roma chiesero aiuto alle citt\u00e0 vicine, temendo un assedio. Ma questo non si verific\u00f2. Sembra che ci fossero stati 10.000 tra morti e prigionieri.\nPoco tempo dopo le truppe imperiali furono colpite da un'epidemia di malaria o peste, che decim\u00f2 le truppe e che le costrinse a tornare in Germania; tra le vittime della pestilenza vi fu lo stesso Guelfo VII.\nGrande fu il rancore dei romani gi\u00e0 accumulato da anni, verso la citt\u00e0 di Tuscolo che nel 1191 verr\u00e0 poi distrutta completamente dai romani per punirla di essersi schierata con gli imperiali, donando i territori tuscolani al papa."}
{"id": "1291264", "revid": "921573", "url": "https://it.wikipedia.org/wiki?curid=1291264", "title": "Joey Lauren Adams", "text": "Biografia.\nDebutta alla sola et\u00e0 di nove anni nel film di John Boorman \"L'esorcista II - L'eretico\". Dopo alcune apparizioni televisive, negli anni novanta partecipa ad alcuni film divenuti dei \"cult\", come \"La vita \u00e8 un sogno\" di Richard Linklater, ma soprattutto nei film di Kevin Smith \"Generazione X\" e \"In cerca di Amy\"; per quest'ultimo film ha ricevuto una candidatura ai Golden Globe 1998 come migliore attrice in un film commedia o musicale, divenendo cos\u00ec uno dei suoi ruoli pi\u00f9 noti.\nNegli anni successivi partecipa alla commedia con Adam Sandler \"Big Daddy - Un pap\u00e0 speciale\", a vari film indipendenti e ad alcuni film minori come \"Harvard Man\". Torna a lavorare con Kevin Smith nel film del 2001 \"Jay &amp; Silent Bob... Fermate Hollywood!\", mentre nel 2006 \u00e8 nel cast di \"Ti odio, ti lascio, ti...\".\nInoltre ha preso parte ad un episodio della serie TV \"Veronica Mars\".\nNel 2006 scrive e dirige il suo primo lungometraggio, intitolato \"Come Early Morning\", con protagonista Ashley Judd."}
{"id": "1291267", "revid": "287204", "url": "https://it.wikipedia.org/wiki?curid=1291267", "title": "Primeira Divis\u00e3o 1952-1953", "text": "L'edizione 1952-53 della Primeira Divis\u00e3o vide la vittoria finale dello .\nCapocannoniere del torneo fu Matateu (), con 29 reti."}
{"id": "1291268", "revid": "320578", "url": "https://it.wikipedia.org/wiki?curid=1291268", "title": "Bassopiano siberiano occidentale", "text": ""}
{"id": "1291290", "revid": "112203302", "url": "https://it.wikipedia.org/wiki?curid=1291290", "title": "Formaggio di malga dei Sette Comuni", "text": "Il formaggio di malga dei Sette Comuni o di malga altopiano \u00e8 un prodotto tipico veneto inoltre un presidio di Slow Food riguarda una forma invecchiata.\nDescrizione.\nIl Malga dei Sette Comuni \u00e8 un formaggio a base di latte vaccino prodotto nel territorio dei Sette Comuni dell\u2019altopiano di Asiago. L\u2019allevamento del bestiame e la conseguente lavorazione del latte erano le attivit\u00e0 economiche locali prevalenti fin dal 912. Le dimensioni variano in altezza dai 9 ai 12 cm; il peso varia da 7 a 9 Kg e il diametro dai 30 ai 36 cm. Il Malga dei Sette Comuni \u00e8 un formaggio prodotto con latte vaccino crudo, parzialmente scremato e semigrasso perch\u00e9 ricavato da due mungiture, della sera e della mattina, che vengono miscelate insieme.\nStravecchio di malga dell'altopiano dei Sette Comuni.\nIl Presidio Slow Food riguarda lo stravecchio d'allevo (di 19 mesi e oltre), un prodotto rarissimo, che offre una straordinaria complessit\u00e0 di gusti, sapori e aromi e che si produce nelle 87 malghe ancora attive sull'Altopiano dei Sette Comuni. I suoi profumi vanno dall'erba sfalciata alla frutta matura, al muschio. In bocca \u00e8 dolce e via via tende al pungente, alla nocciola tostata, al pane grigliato."}
{"id": "1291299", "revid": "38120", "url": "https://it.wikipedia.org/wiki?curid=1291299", "title": "Krishna di Chrysaor", "text": ""}
{"id": "1291301", "revid": "400694", "url": "https://it.wikipedia.org/wiki?curid=1291301", "title": "Ipnos", "text": ""}
{"id": "1291304", "revid": "38120", "url": "https://it.wikipedia.org/wiki?curid=1291304", "title": "Tanatos", "text": ""}
{"id": "1291305", "revid": "228587", "url": "https://it.wikipedia.org/wiki?curid=1291305", "title": "Ades", "text": ""}
{"id": "1291307", "revid": "1305772", "url": "https://it.wikipedia.org/wiki?curid=1291307", "title": "Isabel", "text": ""}
{"id": "1291309", "revid": "709565", "url": "https://it.wikipedia.org/wiki?curid=1291309", "title": "Albi di Rat-Man (rivista)", "text": "Lista degli albi della serie \"Rat-Man\", serie a fumetti autoprodotta in cui vennero pubblicate le prime storie di Rat-Man, il supereroe creato da Leo Ortolani."}
{"id": "1291314", "revid": "104458", "url": "https://it.wikipedia.org/wiki?curid=1291314", "title": "Lingua shona", "text": "Lo shona (nome originale chiShona) \u00e8 una lingua bantu dell'Africa meridionale.\nDistribuzione geografica.\nLa lingua shona viene parlata principalmente nella parte centro-orientale dello Zimbabwe, oltre che da alcune minoranze in Zambia, Sudafrica, Malawi e Botswana; i locutori sono circa 10,8 milioni di parlanti nativi, secondo dati del 2000-2007 e includendo i dialetti principali. Lo shona \u00e8 una delle lingue ufficiali dello Zimbabwe insieme con altre lingue come lo ndebele; \u00e8 inoltre la pi\u00f9 importante per numero di parlanti. Viene usata inoltre come lingua franca da circa 1,8 milioni di parlanti di altre lingue della regione.\nClassificazione.\nAll'interno del gruppo delle lingue bantu viene classificata nel sottogruppo delle lingue shona (S10), che comprende altre parlate simili. La base della lingua standard proviene dalle parlate dialettali \"zezuru\" e \"karanga\", a loro volta suddivise in numerosi sottodialetti; un altro dialetto molto importante \u00e8 il \"korekore\". Si registra un certo grado di mutua comprensibilit\u00e0 con le lingue ndau e manyika, parlate in Zimbabwe e nel Mozambico centrale, che vengono a volte considerate delle varianti dialettali dello shona.\nSistema di scrittura.\nLo shona viene scritto con un alfabeto latino, introdotto all'inizio del XX secolo e utilizzato per la scrittura della prima novella in shona, \"Feso\" di Solomon Mutswairo, del 1957."}
{"id": "1291316", "revid": "327773", "url": "https://it.wikipedia.org/wiki?curid=1291316", "title": "Fisica computazionale", "text": "La fisica computazionale \u00e8 lo studio e l'implementazione di metodi di analisi numerica per risolvere problemi propri della fisica per i quali esiste gi\u00e0 una teoria quantitativa. Storicamente, \u00e8 stata la prima applicazione dei computer alla scienza, ed ora \u00e8 una sottobranca della scienza computazionale. \nSpesso si considera come una sotto-disciplina della fisica teorica, ma alcuni la considerano una via di mezzo tra la fisica teorica stessa e quella sperimentale. \nIn fisica, si utilizzano spesso delle precise teorie matematiche per descrivere il comportamento dei sistemi in esame. Sfortunatamente, capita spesso che il modello matematico per un determinato sistema sia troppo complicato da risolvere per ottenere una previsione utile. Questo avviene quando non ci sono soluzioni analitiche complete o sono troppo complicate, come nella meccanica quantistica. In questi casi, sono necessarie approssimazioni numeriche, per ottenere le quali si utilizzano metodi computazionali che per la maggior parte si basano su algoritmi.\nApplicazioni di fisica computazionale.\nI modelli computazionali sono usati principalmente nella fisica dello stato solido, meccanica dei fluidi, e teoria di gauge oltre ad altre aree. La fisica computazionale dello stato solido, per esempio, usa la teoria delle funzioni di densit\u00e0 per calcolare le propriet\u00e0 dei solidi, un metodo simile a quello utilizzato in chimica per studiare le propriet\u00e0 delle molecole. Nella fisica dello stato solido, la struttura elettronica, le propriet\u00e0 magnetiche e le densit\u00e0 di carica possono essere calcolate in molti modi, compreso il metodo Luttinger-Kohn.\nMolti altri problemi numerici generali rientrano nel campo della fisica computazionale anche se potrebbero facilmente essere considerati problemi di matematica pura. Questi includono:\nTutti questi metodi (e molti altri) sono utilizzati per calcolare le propriet\u00e0 fisiche dei sistemi. La fisica computazionale comprende inoltre la messa a punto delle strutture software/hardware per risolvere problemi particolari (che richiedono potenze di calcolo e memoria molto elevate)."}
{"id": "1291326", "revid": "180559", "url": "https://it.wikipedia.org/wiki?curid=1291326", "title": "Campionato americano maschile di pallacanestro 2007", "text": "Il 13\u00ba Campionato Americano Maschile di Pallacanestro FIBA (noto anche come FIBA Americas Championship 2007) si \u00e8 svolto dal 22 agosto al 2 settembre 2007 a Las Vegas, negli Stati Uniti d'America.\nI Campionati americani maschili di pallacanestro sono una manifestazione biennale tra le squadre nazionali organizzato dalla FIBA Americas.\nSquadre partecipanti.\nI gironi sono stati formati il 21 marzo a Las Vegas, e sono due gironi da cinque squadre.\nQualificazioni olimpiche.\nLe prime due squadre parteciperanno di diritto alle Olimpiadi di Pechino 2008. Inoltre le squadre classificatesi tra il terzo e il quinto posto parteciperanno al Torneo di Qualificazione Olimpica, dove si confronteranno con quattro nazionali europee, due africane, due asiatiche e una oceanica.\nQuarti di finale.\nLe prime quattro classificate dei Gruppi A e B avanzano al gruppo unico da otto squadre dei quarti di finale. Ogni squadra affronter\u00e0 le quattro squadre provenienti dall'altro gruppo. I record della fase a gironi sono mantenuti.\nLe prime quattro classificate del gruppo unico accedono alle Semifinali.\nStatistiche.\n\"Dati aggiornati al 2 settembre 2007, fine della manifestazione\""}
{"id": "1291327", "revid": "21880", "url": "https://it.wikipedia.org/wiki?curid=1291327", "title": "Orto Botanico Comunale di Lucca", "text": ""}
{"id": "1291329", "revid": "75706", "url": "https://it.wikipedia.org/wiki?curid=1291329", "title": "Cima della Bacchetta", "text": ""}
{"id": "1291330", "revid": "1243", "url": "https://it.wikipedia.org/wiki?curid=1291330", "title": "Societ\u00e0 Italiana per le Strade Ferrate del Mediterraneo", "text": ""}
{"id": "1291345", "revid": "599013", "url": "https://it.wikipedia.org/wiki?curid=1291345", "title": "Wesley Sonck", "text": "Carriera.\nIn Belgio.\nComincia la sua carriera giocando nelle serie minori con il Molenbeek, per poi passare al Germinal Ekeren (che poi diventer\u00e0 Germinal Berschoot) in Jupiler League. Nel 2000 passa al , dove riesce ad esplodere definitivamente. Al Genk vince la \"Belgian Golden Shoe\" (miglior calciatore della Jupiler League) nel 2001, la classifica cannonieri nella stagione 2001-2002 (30 gol) e quella successiva (22 gol, insieme a C\u00e9dric Roussel).\nAjax.\nNel 2003 viene acquistato dalla squadra olandese dell'. Qui nella sua unica stagione segna 10 gol in 34 presenze.\nBorussia M\u00f6nchengladbach.\nViene acquistato dal Borussia M\u00f6nchengladbach (prima in prestito, poi a titolo definitivo) dove per\u00f2 il suo rendimento viene condizionato da tantissimi infortuni. In 3 stagioni riesce a collezionare 28 presenze e 6 reti.\nAncora in Jupiler League: Bruges.\nIl 20 agosto 2007 Wesley Sonck passa ufficialmente dal Borussia M\u00f6nchengladbach al ."}
{"id": "1291349", "revid": "22475", "url": "https://it.wikipedia.org/wiki?curid=1291349", "title": "Cernik (Croazia)", "text": " \nCernik \u00e8 un comune croato di 4.200 abitanti. Si trova 2 chilometri a nord di Nova Gradi\u0161ka, centro a cui \u00e8 ormai unito.\nNel medioevo \u00e8 stato un importante polo commerciale e sede di famiglie aristocratiche. Luoghi d'interesse sono il Castello medievale, rimaneggiato in et\u00e0 barocca, e la \"chiesa dei santi Pietro e Paolo\" del 1777. Si conservano tracce di fortificazioni romane."}
{"id": "1291351", "revid": "2224234", "url": "https://it.wikipedia.org/wiki?curid=1291351", "title": "Scienza computazionale", "text": "Una scienza computazionale \u00e8 un qualsiasi ramo delle scienze matematiche, fisiche, chimiche e naturali che utilizza le potenze di calcolo dei pi\u00f9 recenti calcolatori al fine di risolvere problemi inaccessibili per i tempi e le modalit\u00e0 di calcolo umani.\nSolitamente gli studi effettuati tramite computer vengono denominati \"in silico\" (da silicio, componente principale dei wafer utilizzati nella realizzazione dei microprocessori) per differenziarli da altri metodi di analisi scientifica come \"in vitro\" e \"in vivo\". Lo sviluppo dei metodi computazionali ha dato un notevole slancio alla ricerca anche grazie allo sviluppo delle tecnologie informatiche in grado di offrire calcolatori sempre pi\u00f9 potenti.\nFonti.\nhttps://it.knowledgr.com/00706567/ScienzaComputazionale\nhttps://www.treccani.it/enciclopedia/computazionale/\nhttps://techcamp.polimi.it/pensiero-computazionale-significato/\nhttps://www.uniroma3.it/corsi/dipartimento-di-matematica-e-fisica/lm/2018-2019/scienze-computazionali-0580707304100003/"}
{"id": "1291355", "revid": "729019", "url": "https://it.wikipedia.org/wiki?curid=1291355", "title": "Italstat", "text": "La Italstat Societ\u00e0 Italiana per le Infrastrutture e l'Assetto del Territorio SpA \u00e8 stata la societ\u00e0 finanziaria del Gruppo IRI che operava nel campo dell'ingegneria civile. Era la societ\u00e0 statale per il settore della progettazione e costruzione di grandi infrastrutture.\nStoria.\nOrigini.\n\u00c8 stata fondata a Roma il 19 novembre 1956 con il nome di \"Sisi - Societ\u00e0 immobiliare strade italiane SpA\". In 30 anni di attivit\u00e0 cambi\u00f2 ragione sociale tre volte: si trasform\u00f2 in \"Firema - Autostrada Firenze-Mare SpA\", poi divenne \"Statt\", infine Italstat S.p.A.\nAveva sede in Roma, in Via Arno n. 9/A. Nel 1981 il suo capitale sociale era pari a Lire 60.000.000.000.\nPrincipali partecipazioni.\nLe partecipazioni di Italstat si articolavano su 8 settori:\nLa fusione con Iritecna.\nNel 1991 Italstat si \u00e8 fusa con Iritecna S.p.A.\nCuriosit\u00e0.\nIn occasione del terremoto del 7 dicembre 1988 che ha colpito l'Armenia, 100 moduli abitativi pronto impiego prodotti Edil.Pro (controllata di Italstat) sono stati acquistati dal Governo Italiano e inviati a Spitak per ospitare 1000 sfollati."}
{"id": "1291360", "revid": "767487", "url": "https://it.wikipedia.org/wiki?curid=1291360", "title": "Villa di Fagnano", "text": "La villa di Fagnano, o Terrosi-Vagnoli, si trova in localit\u00e0 Vagliagli nel comune di Castelnuovo Berardenga, in provincia di Siena, e fa parte delle numerose ville storiche del comune chiantigiano.\nStoria e descrizione.\nDi particolare rilievo \u00e8 il giardino all'italiana, risalente al 1680 circa, forse progettato dallo stesso architetto della villa, Giovanni Battista Piccolomini.\nNel giardino, in cui spiccano basse aiuole di forme geometriche circondate da siepi di bosso, sono collocate numerose piante di agrumi coltivati in vaso.\nAl centro del giardino si trova una fontana circolare adornata dalle statue di \"Nettuno\" e dalle \"Allegorie delle quattro stagioni\", opere dello scultore Pasquale Romanelli.\nA lato del giardino si estende un parco romantico di piante sempreverdi (lecci, bossi, agrifogli) nel quale si erge maestoso un ninfeo che fa da cornice ad una peschiera in muratura di notevoli dimensioni, con tre nicchie adornate di statue.\nEmanuele Repetti, nel \"Dizionario Geografico Fisico Storico della Toscana\" del 1833 descrive la villa come posta \"sopra un'amena collina a levante della strada provinciale che guida alla Castellina del Chianti\", dotata di \"cappella con due quadri del Casolani; spaziosi viali, fontane e giardini inglesi\"."}
{"id": "1291366", "revid": "110157", "url": "https://it.wikipedia.org/wiki?curid=1291366", "title": "Corriere del Ticino", "text": "Il Corriere del Ticino \u00e8 un quotidiano di lingua italiana del Canton Ticino (Svizzera). La sua sede principale si trova a Muzzano. \u00c8 il primo quotidiano in Ticino per lettori e numero di copie e ha redazioni dedicate per coprire le cronache delle regioni di Mendrisio, Lugano, Bellinzona, Locarno e Alto Ticino. Il Corriere del Ticino si profila nel panorama ticinese come una testata d\u2019informazione indipendente, \u00e8 parte del Gruppo Corriere del Ticino, il primo gruppo multimediale della Svizzera Italiana, che comprende Radio3i, Teleticino, Ticinonews.ch\nCon il \"Corriere del Ticino\" vengono redatti anche gli inserti \"Mag\" (mensile dei canali tematici di cdt.ch), \"HUB\" (mensile sugli stili di vita) \"AgendaSette\" (settimanale del tempo libero) e \"Illustrazione Ticinese\" (mensile).\nStoria.\nFondato il 28 dicembre 1891 da Agostino Soldati come quotidiano indipendente. Rappresenta in quegli anni una corrente di centro, uscita dalla destra cattolica, che si prefigge lo scopo di conciliare Destra e Sinistra, dopo il Colpo di Stato del 1890. Sotto la direzione di Soldati il giornale ha una buona crescita: nel 1895 risultano abbonati in Italia, Francia, Gran Bretagna, Belgio, Austria e Stati Uniti.\nNel 1908 la direzione passa a Lindoro Regolatti che, a causa di alcuni contrasti con la dirigenza del giornale rassegna le dimissioni alla fine del 1911. L'anno seguente \u00e8 ricco di cambiamenti, a cominciare dal direttore che diventa Eduard Platzhoff-Lejeune, ma che resta alla testa del giornale solo da febbraio a settembre e cos\u00ec viene nominato suo successore Vittore Frigerio, carica che ricoprir\u00e0 fino al 1957. Nello stesso anno il giornale passa a un formato pi\u00f9 grande. Durante la sua direzione, la pi\u00f9 lunga della storia del giornale, vengono apportati dei nuovi cambiamenti: tre traslochi della redazione, l'introduzione di 2 edizioni giornaliere a partire dal 1920 e la creazione della Fondazione per il Corriere del Ticino nel 1941.\nNel luglio del 1957 si decide di sostituire Frigerio con Giancarlo Bianchi che per\u00f2 decede nell'ottobre dello stesso anno. A sostituirlo \"ad interim\" fino al 1958 viene chiamato Luigi Caglio.\nNel 1958 viene nominato direttore Giovanni Regazzoni. Poco prima della nomina del suo successore, che sar\u00e0 Guido Locarnini, viene fondata la Societ\u00e0 Editrice del Corriere del Ticino. Viene pure costruita una nuova sede in corso Elvezia, dove si trasferisce tutta la redazione del giornale nel 1969.\nNel 1980 viene cambiato il tipo di tipografia: si passa dai vecchi caratteri di piombo alla fotocomposizione. Dal 1982 al 1997, sotto la direzione di Sergio Caratti, si assiste ad un altro trasloco nella sede definitiva di Muzzano, vicino a Lugano, in concomitanza con il centenario del giornale nel 1991. Nel medesimo centro viene pubblicato anche il settimanale \"Azione\", periodico di informazione e cultura edito dalla cooperativa Migros Ticino.\nIl direttore responsabile \u00e8 Paride Pelli, mentre Alessandro Colombi \u00e8 il direttore generale del Gruppo."}
{"id": "1291369", "revid": "767487", "url": "https://it.wikipedia.org/wiki?curid=1291369", "title": "Little Eva", "text": "Biografia.\nNata a Belhaven, nella Carolina del Nord, ancora piccola si trasfer\u00ec a Brooklyn dove fu assunta come cameriera e bambinaia presso i due celebri compositori, Carole King e Gerry Goffin, i quali, affascinati dal suo modo di ballare scrissero per lei \"The Loco-Motion\". Il produttore Don Kirshner fu colpito dalla canzone e dalla voce di Eva e pubblic\u00f2 la canzone. Il singolo ebbe un successo immediato raggiungendo il primo posto nella classifica statunitense Billboard Hot 100 ed in Norvegia per due settimane e terza in Olanda nel 1962.\nContinu\u00f2 a fare concerti e a pubblicare singoli per tutti gli anni sessanta ma dopo il 1964 il suo potenziale commerciale diminu\u00ec.\nNel 1971 si ritir\u00f2 dalla scena musicale per ritornarvi alla fine degli anni ottanta facendo concerti occasionali con altri artisti degli anni sessanta e registrando ogni tanto qualche nuova canzone.\nProsegu\u00ec con i suoi spettacoli finch\u00e9 non le fu diagnosticato un cancro alla cervice nel 2001 che la port\u00f2 alla morte il 10 aprile del 2003, all'et\u00e0 di 59 anni.\nIl suo maggiore successo, \"The Loco-Motion\", \u00e8 stato ripreso nel 1964 da Claudia Mori nella cover \"Quello Che Ti Dico\".\nAltri suoi successi, oltre a \"The Loco-Motion\", sono stati \"Keep Your Hands Off My Baby\", \"Some Kinda Wonderful\", \"Let's Turkey Trot\" e \"He is the Boy\" del 1963, di cui fu fatta nel 1964 per il mercato italiano una \"cover\" cantata da Milena Cant\u00f9 con il titolo \"Eh!, gi\u00e0 (lasciami entrare)\"."}
{"id": "1291371", "revid": "438678", "url": "https://it.wikipedia.org/wiki?curid=1291371", "title": "Solaio Varese", "text": "Il solaio Varese \u00e8 un tipo di solaio in laterocemento costituito da travetti prefabbricati in calcestruzzo armato ad armatura lenta, con interposti tavelloni in laterizio disposti in duplice ordine, a formare una camera d'aria. Nei solai con travi tipo \"Varese\" il tavellone viene posato sulla parte superiore della trave come cassero a perdere per la soletta di calcestruzzo armato, che ha la funzione di ripartire i carichi e rendere monolitica la struttura.\nMolte strutture di copertura realizzate con solai Varese sono del tipo \"rasato\", ossia senza la presenza del getto superiore.\nI tavelloni poggianti sull'ala superiore della trave sono in genere del tipo a taglio obliquo per favorire la penetrazione del conglomerato nelle forature e migliorare monoliticit\u00e0 della struttura.\nLe tavelle di intradosso sono in genere di tipo \"Varese\", con taglio a gradino."}
{"id": "1291374", "revid": "125760207", "url": "https://it.wikipedia.org/wiki?curid=1291374", "title": "Come di sdegno", "text": "Come di sdegno \u00e8 un EP del gruppo Marlene Kuntz pubblicato nel 1998.\nIl disco.\nQuesto mini-album contiene alcune sperimentazioni musicali, un'anticipazione di quello che poi sar\u00e0 \"Ho ucciso paranoia\".\nI sei brani vengono qui interpretati dal gruppo di Cuneo con il supporto artistico di Marco Lega, Mauro Teho Teardo e Paolo Favati che partecipano al riarrangiamento dei pezzi."}
{"id": "1291379", "revid": "842", "url": "https://it.wikipedia.org/wiki?curid=1291379", "title": "GALEX", "text": ""}
{"id": "1291380", "revid": "174852", "url": "https://it.wikipedia.org/wiki?curid=1291380", "title": "Debbierockt", "text": ""}
{"id": "1291383", "revid": "1573940", "url": "https://it.wikipedia.org/wiki?curid=1291383", "title": "Muhammad III ibn Abd al-Rahman", "text": "Origine.\nMembro della famiglia degli Omayyadi, cugino dei califfi Mu\u1e25ammad II (al-Mahd\u012b) ibn Hish\u0101m e \u02bfAbd al-Ra\u1e25m\u0101n V ibn Hish\u0101m.\nBiografia.\nFu eletto califfo il 17 de gennaio del 1024 dai ribelli di una delle numerose rivolte che colpirono Cordova. Adott\u00f2 il titolo di al-Mustakfi bi-llah (\"Colui che \u00e8 in pace con Dio\") ed immediatamente ordin\u00f2 di assassinare il suo predecessore e cugino Abd al-Rahman V.\nIl suo pessimo governo, caratterizzato da decisioni arbitrarie e crudeli, gli fecero perdere l'appoggio popolare. Cos\u00ec, nel 1025, quando fu raggiunto dalla notizia che Ya\u1e25y\u0101 ibn \u02bfAl\u012b al-Muhtal, che lo aveva preceduto sul trono del califfato, stava organizzando un esercito per marciare su Cordova, decise di fuggire dalla capitale vestito da donna per rifugiarsi nella valle dell'Ebro, la zona di frontiera con capitale Saragozza; lasci\u00f2 Cordova nel mese di maggio, per\u00f2 prima di poter arrivare a destinazione, fu assassinato (probabilmente avvelenato) a Ucl\u00e9s (Cuenca).\nCuriosit\u00e0.\nUna delle figlie di Muhammad III, Wallada (spagnolo: Dal\u00eda) (prima met\u00e0 dell'XI secolo) \u00e8 nota come poetessa. Abbandonato il velo islamico tenne un salotto letterario dove ella intratteneva scrittori ed artisti vari; era ritenuta una donna di intelligenza e di eloquenza non comuni; inoltre era ammirata per la sua bellezza e la sua indipendenza che ispirarono alcuni poeti. La sua indipendenza l'aveva portata a rifiutare il matrimonio e ad avere degli amanti sia uomini che donne, tra cui il poeta Ibn Zaydun (994-1064).Dei suoi scritti non ci restano che poche righe."}
{"id": "1291386", "revid": "1983283", "url": "https://it.wikipedia.org/wiki?curid=1291386", "title": "Miostatina", "text": "La miostatina \u00e8 una proteina scoperta nel 1997 e risulta essere il fattore che limita la crescita muscolare negli esseri viventi. Essa \u00e8 prodotta soprattutto dalle cellule del muscolo scheletrico e la sua attivit\u00e0 viene regolata da un inibitore chiamato follistatina. Il preciso meccanismo della miostatina rimane ancora sconosciuto.\nScoperta.\nLa scoperta fu di un gruppo di scienziati guidati da Alexandra McPherron e Se-Jin Lee alla Johns Hopkins University. Con i loro esperimenti produssero dei topi con il doppio di massa muscolare rispetto ad un topo normale. Casi di questo tipo erano per\u00f2 gi\u00e0 noti. Dall'800 gli allevatori incrociano selettivamente capi di bestiame pi\u00f9 muscolosi rispetto ad altri, sviluppando cos\u00ec razze nelle quali compaiono con una certa frequenza individui con masse muscolari ipertrofiche. Animali di questo tipo sono detti \"fascioni\" (fassoni in dialetto piemontese) o \"a groppa doppia\". Tale carattere appare spontaneamente nelle razze da carne (bovine, suine, ovine e altre) quando sono sottoposte per tempi adeguati (molti decenni) a selezione, per l'aumento della frequenza dei numerosi alleli dai quali dipende lo sviluppo muscolare. Associati all'ipertrofia muscolare vi sono anche retrazione dell'addome, minor spessore di pelle e ossa, carattere pi\u00f9 tranquillo, riduzione della fertilit\u00e0. Inoltre, a tal proposito, nel 2004 una prestigiosa rivista scientifica ha pubblicato un articolo di un bambino di 5 anni in Germania, con una mutazione del gene della miostatina, che presentava un enorme sviluppo muscolare.\nSviluppi scientifici e commerciali.\nLe ricerche sulla miostatina sono mirate, a livello medico, per curare malattie come la distrofia muscolare; ma l'interesse maggiore \u00e8 quello delle sue possibili applicazioni legate allo sport. Infatti ottenere un farmaco capace di inibirla porterebbe molti atleti ad aumentare le loro prestazioni in maniera veloce e con poco allenamento."}
{"id": "1291388", "revid": "1805885", "url": "https://it.wikipedia.org/wiki?curid=1291388", "title": "Francesco Tarducci (scrittore)", "text": "Biografia.\nNacque a Piobbico nel 1842 e visse i suoi primi anni nella semplicit\u00e0 e povert\u00e0 di quell'epoca. Figlio di Agostino Tarducci, forte e laborioso contadino nato il 13 settembre 1812 e di Elena Michelini, figlia di uno scalpellino nata a Piobbico il 26 aprile del 1820. A 11 anni Francesco Tarducci entra nel seminario di Cagli, conclusi gli studi, a 19 anni lascia l'abito religioso, per avere una cattedra di insegnamento al ginnasio di Cagli.\nPoi fu la volta di Ravenna, continuando al ginnasio, e come precettore ai figli del conte Gioacchino Rasponi Murat. A Modena insegna nei vari licei ed infine raggiunge la presidenza al regio liceo Virgilio di Mantova. Nei 56 anni di insegnamento pubblic\u00f2 molti scritti sulla vita degli esploratori: Cristoforo Colombo, Giovanni Caboto, Sebastiano Caboto i quali, dopo essere stati tradotti in inglese, hanno ottenuto un notevole successo in Gran Bretagna e Stati Uniti d'America. Pubblic\u00f2 anche altri scritti sulla \"Divina commedia\" di Dante Alighieri.\nOnorificenze.\nFu nominato socio di diverse accademie ed istituti tra cui:"}
{"id": "1291389", "revid": "120722463", "url": "https://it.wikipedia.org/wiki?curid=1291389", "title": "Shadow Fighter (videogioco)", "text": "Shadow Fighter \u00e8 un videogioco picchiaduro a incontri sviluppato dall'italiana NAPS team per Amiga e pubblicato nel 1994 da Gremlin Interactive.\n\"Shadow Fighter\" si fece notare nel mercato dei picchiaduro per Amiga per la sua qualit\u00e0, in particolare per il robusto sistema di controllo, con una ricca scelta di mosse per ogni personaggio nonostante l'uso dell'unico pulsante di fuoco del joystick Amiga, e per la bellezza della grafica, dotata tra l'altro di sfondi con scorrimento parallattico a vari livelli.\nA distanza di poco tempo uscirono una versione esclusiva per l'Amiga 1200, migliorata dal punto di vista della grafica, anche se in maniera poco evidente, e una versione per Amiga CD32, anch'essa molto simile alle precedenti, con il beneficio del disco unico e di musica aggiuntiva da CD.\nModalit\u00e0 di gioco.\nIl gioco \u00e8 bidimensionale e comprende 25 differenti mosse per ogni personaggio, tra le quali colpi in salto e da accovacciato, prese anche in volo, appoggi a pareti e soffitti, e le mosse speciali. Queste ultime sono circa 4 per ogni personaggio, realizzabili con rotazioni di 90\u00b0 abbinate al pulsante di fuoco.\nI colpi non sono divisi tra calci e pugni, o per velocit\u00e0 e potenza, ma per la direzione del colpo stesso.\nSi pu\u00f2 abilitare l'opzione per lo stordimento temporaneo dei personaggi quando subiscono molti colpi continui, caratteristica allora inedita su Amiga.\nCi sono ben 18 personaggi con mosse molto differenziate, di cui 16 giocabili, su 10 differenti scenari e con l'opzione \"sangue\" in stile \"Mortal Kombat\" (a differenza di quest'ultimo, il sangue permane anche a terra).\nIl men\u00f9 iniziale permette la scelta di differenti opzioni, tra le quali la partita singola, il doppio e l'allenamento contro Pupazz. Nella partita singola a seconda della difficolt\u00e0 scelta si potranno utilizzare determinati personaggi e poter completare il gioco: con la difficolt\u00e0 Facile il numero di personaggi \u00e8 esiguo ed una volta sconfitti i rimanenti selezionabili termina il gioco, con difficolt\u00e0 media al termine del gioco si affronta Shadow (un personaggio non selezionabile), con difficolt\u00e0 difficile dopo aver sconfitto Shadow si potr\u00e0 assistere ad una scenetta finale differente per ogni personaggio utilizzato.\nPersonaggi.\nI seguenti personaggi non sono giocabili, a meno che si usino trucchi:\nSviluppo.\n\"Shadow Fighter\" fu il primo titolo di rilievo della NAPS team. Derivava da un loro precedente gioco per Amiga chiamato \"Eye of Tiger\", ultimato ma mai pubblicato. La principale fonte di ispirazione fu \"Street Fighter II\".\nAccoglienza.\nIn tutte le versioni, \"Shadow Fighter\" ricevette molte recensioni con ottimi giudizi, spesso attorno al 90%.\nNel 1996 la rivista \"Amiga Power\" lo classific\u00f2 come il ventesimo miglior gioco di tutti i tempi.\nMolti anni dopo la rivista \"Game Republic\" lo ricord\u00f2 come un classico e probabilmente il miglior picchiaduro a incontri per Amiga, insieme a \"Body Blows\"."}
{"id": "1291390", "revid": "3082", "url": "https://it.wikipedia.org/wiki?curid=1291390", "title": "Ottavia Minore", "text": ""}
{"id": "1291396", "revid": "36314", "url": "https://it.wikipedia.org/wiki?curid=1291396", "title": "IP.Gallery", "text": ""}
{"id": "1291397", "revid": "287204", "url": "https://it.wikipedia.org/wiki?curid=1291397", "title": "Halil Akkas", "text": ""}
{"id": "1291400", "revid": "767487", "url": "https://it.wikipedia.org/wiki?curid=1291400", "title": "The Sandpipers", "text": "I The Sandpipers sono stati un gruppo musicale statunitense di musica rock/folk attivo dal 1966 al 1975.\nSono conosciuti in particolare per la cover del brano \"Guantanamera\", inciso nel 1966.\nBiografia.\nFondato da Jim Brady, Mike Piano e Richard Shoff il gruppo vocale vanta come maggior successo la cover di \"Guantanamera\" (1966). Come corista in questa versione del celebre brano cubano collabora, non accreditata, la cantante Robie Lester.\nIl loro brano \"Come Sunday Morning\" (1970) viene inserito nella colonna sonora del film \"Pookie\".\nPrima di separarsi a met\u00e0 degli anni settanta hanno pubblicato l'album \"Come Saturday Morning\".\nHanno partecipato al Festival di Sanremo 1968 con il brano \"Quando m'innamoro\" cantata in abbinamento con Anna Identici.\nNel 1973 collaborano con il celebre trombettista statunitense Herb Alpert e la cantante australiana Judith Durham realizzando l'album easy listening \"Sweet With A Beat - Record 6\"."}
{"id": "1291405", "revid": "1543377", "url": "https://it.wikipedia.org/wiki?curid=1291405", "title": "Campeonato Nacional de F\u00fatbol de Cuba", "text": "Il Campeonato Nacional de F\u00fatbol de Cuba (it. \"Campionato nazionale di calcio di Cuba\"), creato nel 1912, \u00e8 la pi\u00f9 importante competizione calcistica cubana ed \u00e8 organizzato dall'Asociaci\u00f3n de F\u00fatbol de Cuba.\nLe presenze di squadre cubane nella CONCACAF Champions Cup sono state due, entrambe del Pinar del R\u00edo FC, il quale arriv\u00f2 in finale del torneo nel 1989 e 1990 perdendo in tutte e due le occasioni .\nFormato.\nSedici squadre vengono divise in due gironi da otto squadre ciascuno. Le prime quattro classificate di ogni girone vanno a formare un ulteriore girone da otto squadre, in cui le prime due si scontreranno nella finale per il titolo di Campione di Cuba.\n2019-20\nNella Stagione 2019-20 sono passate alla Clausura le prime quattro classificate dei due gironi del torneo ,con aggiunta della migliore quinta che viene compensata in numero dalla Nazionale Cubana Under-20.Il girone perci\u00f2 \u00e8 formato da 10 squadra \nSquadre.\nStagione 2019-2020.\nAlbo d'oro dal 1978.\nElenco dei vincitori del campionato cubano di calcio di massimo livello dopo la ristrutturazione del torneo."}
{"id": "1291406", "revid": "466539", "url": "https://it.wikipedia.org/wiki?curid=1291406", "title": "Titanic (colonna sonora)", "text": "Titanic \u00e8 la colonna sonora dell'omonimo pluripremiato film del 1997, diretto da James Cameron.\nCameron all'inizio voleva Enya come compositrice delle musiche, ma in seguito ad alcuni gravi lutti scrisse solo alcuni sottofondi musicali. Allora la scelta per completare il soundtrack cadde su James Horner, con il quale Cameron aveva avuto una collaborazione con \"Aliens - Scontro finale\" che si adatt\u00f2 sulle basi composte da Enya.\nPer i titoli di coda, Cameron non voleva un sottofondo musicale cantato, ma Horner, contrario all'idea, senza dir nulla al regista compose la famosissima traccia \"My Heart Will Go On\" sulle note di Hymn to the sea, e Will Jennings scrisse il testo. Venne effettuata una registrazione con la cantante C\u00e9line Dion, Cameron cambi\u00f2 idea all'istante, e alla fine la composizione vinse il Premio Oscar per la migliore canzone, andando in testa alle classifiche di tutto il mondo.\nIl successo fu tale che venne realizzato un secondo album intitolato \"Back to Titanic\" con delle ulteriori musiche contenute nel film, ma non nell'album precedente.\nPremi.\nL'album ha vinto praticamente tutti i premi a cui era stato nominato:\nPoi ancora due ASCAP Awards, un Blockbuster Entertainment Award, un Chicago Film Critics Association Award e due Satellite Award."}
{"id": "1291407", "revid": "599013", "url": "https://it.wikipedia.org/wiki?curid=1291407", "title": "Travis Watson", "text": "Carriera.\nLa sua carriera inizia alla Oak Hill Academy, dove trascorre 3 anni. Nel 1999 entra nell'ACC con Virgina dove mostra le sue spiccate doti di rimbalzista.\nNel suo anno da senior realizzer\u00e0 oltre 14 punti e 10,4 rimbalzi a gara. Nel 2003 esce dall'universit\u00e0 e sbarca in Europa, scegliendo il Panionios di Atene, vince la classifica rimbalzi per ben due anni di seguito ed \u00e8 in costante doppia cifra (13,6 punti, 12,2 rimbalzi nella prima stagione; 13 punti, 10 rimbalzi la seconda stagione).\nViene notato dalla Fortitudo Bologna (8 punti, 8 rimbalzi in campionato; 8 punti, 7,3 rimbalzi in Eurolega). Dopo aver giocato con l'Olimpia Milano per un paio di stagioni, si \u00e8 trasferito all'Hapoel Gerusalemme nell'estate 2008.\nNell'agosto 2013 firma per Cremona, salvo poi risultare inidoneo all'attivit\u00e0 agonistica nel settembre seguente."}
{"id": "1291411", "revid": "767487", "url": "https://it.wikipedia.org/wiki?curid=1291411", "title": "The Cowsills", "text": "The Cowsills \u00e8 un gruppo musicale statunitense di Newport, Rhode Island.\nBiografia.\nFondato nel 1965 da quattro fratelli Barry, Bill, Bob e John Cowsill a cui si unirono i fratellastri Susan e Paul e la loro madre Barbara. Tra i successi ci sono \"The Rain, The Park &amp; Other Things\" (1967), \"Indian Lake\" e \"We Can Fly\" (1968).\nIn Italia hanno partecipato al Festival di Sanremo 1968 con \"Le opere di Bartolomeo\" cantata in abbinamento con The Rokes.\nLa canzone \"The Rain, the Park and Other Things\" \u00e8 fra le colonne sonore del film Scemo &amp; + scemo (film del 1994) e Tre uomini e una pecora (film del 2011)\nHanno inciso per la MGM Records.\nLe origini e i primi successi.\nL'interesse musicale per i Cowsills inizi\u00f2 quando il loro padre Bud Cowsill si trasfer\u00ec a Canton, Ohio alla fine degli anni 50 come reclutatore per la marina militare USA. Billy e Bob impararono a suonare la chitarra da autodidatti. I ragazzi svilupparono il loro talento e le armonie vocali durante il periodo delle esibizioni nei balli della scuola di Stark County, Ohio. La loro prima apparizione televisiva fu al Gene Carroll Show sulla rete WEWS di Cleveland.\nDopo il ritiro di Bud dalla Marina, lui e sua moglie gestirono la carriera dei loro figli.\nAlla fine del 1965 i Cowsills furono ingaggiati come presenza fissa al Bannisters Wharf di Newport, dove cantavano brani dei Beatles. una manciata di singoli furono pubblicati per la JODA Records e la Philips Records nel 1965 e nel 1966 con modesto successo. La band venne scritturata dalla MGM Records nel 1967 e Barbara, che sar\u00e0 poi conosciuta dai suoi fan come \"Mini-Mom\" per la sua piccola statura, entr\u00f2 nel gruppo giusto in tempo per registrare il loro primo album, che includeva la hit \"The Rain, The Park &amp; Other Things\".\nIl brano vendette oltre un milione di copie e fu premiato col disco d'oro. Bill era il cantante in questa hit. Subito dopo la band si allarg\u00f2 ulteriormente e arriv\u00f2 ad includere i fratelli Susan and Paul.\nCon il successo di \"The Rain...\" il gruppo acquis\u00ec popolarit\u00e0 in tutti gli States ed ottenne significativi passaggi radiofonici anche in Inghilterra e altre nazioni d'Europa. \"The Rain, The Park and Other Things\" raggiunse la posizione numero 2 nella classifica Billboard Hot 100."}
{"id": "1291423", "revid": "287204", "url": "https://it.wikipedia.org/wiki?curid=1291423", "title": "Marie Louise Berneri", "text": "Biografia.\nNasce ad Arezzo, in Italia, figlia di Giovanna Caleffi e Camillo Berneri. Il padre \u00e8 una figura popolare del movimento anarchico italiano, e la madre lo diventer\u00e1 negli anni successivi alla sua nascita. La nonna materna, Adalgisa Foschi, \u00e8 una pedagogista e scrittrice, nota soprattutto per la letteratura per ragazzi. Con l'avvento del regime fascista, diversi membri della famiglia subiscono persecuzioni per le loro idee e il loro impegno antifascista: Adalgisa Foschi viene esonerata dall'insegnamento, e Camillo Berneri subisce aggressioni e rischia a sua volta di perdere il posto di lavoro.\nGli anni in Francia.\nNel 1926 la famiglia Berneri-Caleffi si trasferisce in Francia, a causa delle persecuzioni del regime di Mussolini. Maria Luisa francesizza il suo nome in Marie Louise. Frequenta la Sorbona per studiare psicologia nel 1930. Entrata a far parte del movimento anarchico edita un piccolo giornale, \"Revision\", insieme a Luis Mercier Vega. Nel frattempo il padre, Camillo Berneri, per combattere i fascisti nella Guerra civile spagnola, \u00e8 a Barcellona con la Colonna Italiana, dove pubblica il prestigioso giornale \"Guerra di classe\". Marie Louise riesce a visitarlo in Spagna insieme alla madre in un paio di occasioni, prima che nel 1937 venga assassinato dagli stalinisti dell'Nkvd.\nLondra e Freedom Press.\nNel 1936 Marie Louise Berneri decide di trasferirisi a Londra, dove sposa l'attivista anarchico Vernon Richards ed entra nel gruppo legato alla rivista \"Freedom\" e all'omonima casa editrice, fondata alla fine dell'800 da Kropotkin. Nei primi anni si dedica soprattutto alla rivista \"Spain and the World\", creata nel 1936 da Richards per fornire una prospettiva anarchica sugi eventi della Guerra civile spagnola.\nNell'Aprile del 1945 Marie Louise \u00e8 una delle fondatrici di \"War Commentary\", insieme a Vernon Richards, Tom Brown e Albert Meltzer. La rivista, pubblicata dalla Freedom Press, avr\u00e1 un discreto successo non solo in ambienti anarchici: il gruppo di War Commentary ha una decisa posizione antimilitarista, che lo rende popolare tra i gruppi pacifisti che si oppongono alla partecipazione del Regno Unito nella Seconda Guerra Mondiale.\nProprio a causa dell'impegno antimilitarista di \"War Commentary\", nel febbraio del 1945 un gruppo di collaboratori e simpatizzanti della Freedom Press viene arrestato. Tra loro ci sono Vernon Richards e Marie Louise Berneri. L'accusa \u00e8 quella di incitamento alla diserzione. L'evento ha un grande rilievo pubblico, e viene creato un comitato per chiedere il rilascio degli arrestati e l'annullamento del processo, la \"Freedom Defence Committee\", che conta tra i suoi sostenitori attivisti e intellettuali come George Orwell e Vera Brittain. Per un cavillo della legge inglese che non consente a moglie e marito di essere indagati insieme in crimini di natura \"cospiratoria\", Marie Louise Berneri viene presto rilasciata. Nei mesi successivi diventa la principale responsabile di \"War Commentary\", con la collaborazione di George Woodcock.\nA partire dal 1945, Marie Louise Berneri si interessa ai lavori di Wilhelm Reich, diventando una dei primi a divulgarli in Regno Unito. L'interesse della Berneri verso Reich muove da una critica all'economicismo, l'autoritarismo e il maschilismo che si trovano tanto nel socialismo quanto nella societ\u00e1 che questo vorrebbe cambiare. Nello stesso anno la rivista \"War Commentary\" cambia nome in \"Freedom\". Nei primi mesi del 1946 Vernon Richards e gli altri arrestati escono dal carcere. Nel 1947 Marie Louise e Vernon si preparano a diventare genitori, ma la loro figlia, venuta alla luce nel dicembre del 1948, cessa di vivere poco dopo la nascita. \nNel 1947 Marie Louise Berneri inizia anche a lavorare a quella che diventer\u00e1 la sua opera pi\u00f9 famosa: \"Journey Through Utopia\", un'eccellente critica sul pensiero utopico nella prospettiva anarchica. \nScomparsa e Memoria.\nMuore nel 1949 per un'infezione virale, all'et\u00e0 di 31 anni. La sua scomparsa \u00e8 un lutto che colpisce profondamente il movimento anarchico internazionale. Poco dopo la sua morte viene pubblicato \"Marie Louise Berneri 1918\u20131949. A Tribute\", a cura della \"Marie Louise Berneri Memorial Committee\". Il libro raccoglie alcune lettere e articoli della Berneri, e dei messaggi di cordoglio per la sua morte apparsi in riviste anarchiche da diverse parti del mondo.\nNel 1950 viene pubblicato, postumo, il suo libro \"Journey Through Utopia\". La prima edizione in italiano arriver\u00e1 solo nel 1981, con il titolo \"Viaggio Attraverso Utopia\". Il libro \u00e8 stato tradotto anche in spagnolo, tedesco, giapponese, arabo e greco moderno.. "}
{"id": "1291424", "revid": "110157", "url": "https://it.wikipedia.org/wiki?curid=1291424", "title": "Museo dell'illustrazione", "text": "Il Museo dell'Illustrazione - Centro studi sull'immagine riprodotta (conosciuto anche con l'acronimo MIL), \u00e8 stato un museo di Ferrara, con sede in via Frescobaldi, fondato nel giugno del 1992 da Paola Pallottino che lo ha diretto per 14 anni, in collaborazione con l'ATIF di Torino, presieduta da Riccardo Migliori.\nNato dall'esigenza di salvaguardare e catalogare materiali destinati al deterioramento e all'oblio, per conservarli, studiarli e porli permanentemente a disposizione degli esperti, il Museo ha perseguito una rigorosa politica di divulgazione e promozione culturale attraverso mostre, convegni e laboratori. La sua azione \u00e8 venuta pertanto articolandosi in tre funzioni principali: attivit\u00e0 conservativa, attivit\u00e0 di studio e servizi e attivit\u00e0 espositivo-divulgativa.\nA garanzia della sua opera, oltre ai contatti privilegiati con l'Universit\u00e0, il MIL si \u00e8 avvalso di un Comitato scientifico di storici dell'arte e personalit\u00e0 della cultura e, unica istituzione italiana, si \u00e8 potuto anche onorare della presenza di Sir Ernst Gombrich nella veste, da Lui stesso indicata, di \"Consulente onorario\".\nAlla grande esposizione inaugurale: \"Mario Pompei scenografo, illustratore e cartellonista 1903-1958\", sono seguite una quarantina di mostre sugli aspetti aristocratici e popolari dell'immagine riprodotta, \"dall'incisione al fumetto\" e di inedite monografiche tra le quali vanno citate quelle su Antonio Maria Nardi, Renzo Ventura, Sergio Toppi, Carlo Jacono, Duilio Cambellotti, Francesca Ghermandi, Franco Summa e l'ultima \"Lyonel Feininger &amp; Eduard Th\u00f6ny caricaturisti europei\".\nIl Museo vanta, infine, un notevole patrimonio. Tra le numerose donazioni pervenute, oltre ai calchi in terracotta realizzati da Gustavino per illustrare \"Le confessioni di un italiano\" e \"I promessi sposi\", vanno ricordati i bozzetti originali di Mario Pompei, Raoul Verdini, Gabriele Galantara, Attalo, Augusto Camerini, Mameli Barbara, Furio Scarpelli, Pablo Echaurren, Emanuele Luzzati, Altan, Flavio Costantini, Pinin Carpi, Ro Marcenaro e Duilio Cambellotti.\nAccanto ai quali figurano, sia un'importante emeroteca con periodici illustrati che vanno dal \u00abMarc'Aurelio\u00bb degli anni Trenta a numerose annate di \u00abEmporium\u00bb, \u00abThe Studio\u00bb, \u00abDomus\u00bb, \u00abArchitettura e arti decorative\u00bb, \u00abDeutsche Kunst und De-koration\u00bb, \u00abL'Image\u00bb, \u00abArt et decoration\u00bb e una serie di periodici per l'infanzia, dal \u00abCorriere dei piccoli\u00bb a \u00abIl Pioniere\u00bb, nonch\u00e9 una vasta biblioteca di monografie e saggi sulla grafica, il fumetto, l'illustrazione e introvabili libri d'epoca, illustrati dai pi\u00f9 significativi artisti italiani.\nDal 2005, dopo la cessazione della convenzione stipulata con il Comune di Ferrara, il MIL ha temporaneamente sospeso le sue attivit\u00e0 espositive, pur continuando ad esistere come centro di studi e documentazione."}
{"id": "1291426", "revid": "767487", "url": "https://it.wikipedia.org/wiki?curid=1291426", "title": "Scuola cattolica", "text": "Con scuola cattolica si intendono gli enti formativi privati di vario ordine e grado (materna, elementare, media, superiore, universitaria) confessionalmente orientati e gestiti da persone giuridiche cattoliche (parrocchia, diocesi, ordini religiosi, associazioni e movimenti).\nSebbene anche i seminari adibiti alla formazione dei presbiteri siano formalmente scuole cattoliche solitamente non sono indicati con tale dicitura, come anche le facolt\u00e0 teologiche e le universit\u00e0 pontificie.\nStoria.\nI documenti fanno risalire la fondazione delle prime scuole cristiane ai francescani, nella seconda met\u00e0 del XVI secolo. Intorno al 1550 ne furono fondate 2, una a Betlemme e una a Gerusalemme, e nel secolo seguente una anche a Nazaret. Nonostante il nome, le scuole cristiane accettano studenti di qualsiasi credo.\nAll'inizio dell'Ottocento i francescani stabilirono quindi alcune norme per l'integrazione degli studenti di altre religioni: rispetto da parte della scuola per il diritto dell'alunno al proprio credo religioso; e rispetto da parte dell'alunno per il regolamento della scuola. Queste condizioni valgono per tutti e devono essere accettate, per iscritto, dal padre dell'alunno al momento dell'iscrizione.\nStatuto giuridico ecclesiale.\nIl Codice di diritto canonico del 1983, attualmente vigente, tratta delle scuole cattoliche nei canoni 796-806.\nSituazione nel mondo.\nNelle legislazioni civili contemporanee degli stati occidentali viene solitamente riconosciuto all'insegnamento impartito nelle scuole cattoliche valore equivalente a quello delle corrispondenti scuole pubbliche. Per questo le scuole cattoliche rientrano nel novero delle cosiddette \"scuole paritarie\".\nNel mondo gli istituti scolastici cattolici sono circa 250\u00a0000 con poco meno di 42 milioni di allievi.\nItalia.\nIn Italia la pi\u00f9 recente normativa relativa alle scuole paritarie, e quindi anche a quelle cattoliche, \u00e8 la legge n.62 del 10 marzo 2000.\nGran parte delle scuole cattoliche italiane sono scuole dell'infanzia.\nGli alunni delle scuole cattoliche sono in progressiva diminuzione, sia in valore assoluto che in percentuale. Nel 2009 gli alunni delle scuole cattoliche erano 641.457 sul totale dei 8.946.233 alunni italiani, ossia 7,170% della popolazione scolastica complessiva. Nel 1992 gli alunni delle scuole cattoliche erano invece 876.398 sul totale dei 9.584.809 alunni italiani, ossia il 9,144% del totale degli alunni.\nIl rapporto tra gli alunni delle scuole private cattoliche e quelli delle scuole private laiche \u00e8 altalenante. Erano il 67,41% nel 1996, il 48,53% nel 2004 e sono risaliti al 51,09% nel 2006.\nIl numero delle scuole cattoliche \u00e8 in progressiva diminuzione. Le statistiche, elaborate dal Centro studi per la scuola cattolica della Conferenza Episcopale Italiana sono relative a tutta Italia, ad eccezione delle regioni Valle d'Aosta e Trentino-Alto Adige \nRegno Unito.\nIn Inghilterra e Galles le scuole cattoliche sono circa 2.360, frequentate da circa 840.000 alunni (statistiche del 2003 ). Il finanziamento ricade sullo stato e sul Catholic Education Service, organismo della Conferenza episcopale di Inghilterra e Galles.\nStati Uniti d'America.\nNegli Stati Uniti d'America le scuole cattoliche sono 7.498, frequentate da 2.320.651 alunni (statistiche del 2006/7 ). Il finanziamento ricade principalmente sulle rette pagate dai genitori degli alunni.\nBibliografia.\nGAUDIO A. Analfabetismo religioso e posizione della scuola paritaria, in Rapporto sull'analfabetismo religioso in Italia, a cura di A. Melloni, FSCIRE \u2013 Cattedra Unesco , Il Mulino, 2014, pp.\u00a0165\u2013178"}
{"id": "1291427", "revid": "1782831", "url": "https://it.wikipedia.org/wiki?curid=1291427", "title": "Occhio del Terrore", "text": "Nell'universo fittizio di Warhammer 40.000, l'Occhio del Terrore \u00e8 una grossa zona dove spazio warp e reale si combinano.\nL'occhio nell'ambientazione dei giochi.\nWarhammer 40.000.\nI materiali d'ambientazione di Warhammer 40.000 narrano che, diecimila anni prima della nascita dell'Imperium dell'Uomo, l'antica razza nota come gli Eldar cadde in declino, a causa del dilagare della decadenza e della ricerca continua di appagamento dei loro desideri carnali e primordiali. Le emozioni generate da questi eccessi si incanalarono in un mezzo psichicamente carico chiamato Immaterium (meglio noto come Warp), creando lentamente un nuovo potere. Guadagnando forza dalle azioni disordinate degli Eldar, questo potere fece nascere un'entit\u00e0 nota come il dio del Caos Slaanesh, i cui primi versi trascinarono nel Warp miliardi di anime Eldar, devastando una razza un tempo orgogliosa, e creando quel portale tra spazio reale e warp nota ai giocatori come Occhio del Terrore.\nLa regione di spazio contenuta nell'Occhio del terrore \u00e8 descritta letteralmente come un inferno, casa delle pi\u00f9 tetre malvagit\u00e0 dell'intera galassia. L'Occhio oscura i cieli notturni con un'ombra dal colore di sangue infetto, ed \u00e8 visibile in tutti i mondi presenti nel raggio di diecimila anni luce da esso. Mortali tempeste warp circondano l'Occhio, rendendo praticamente impossibili i viaggi interstellari in questa zona della galassia.\nUn fatto rimarcato da molti brani \u00e8 che le leggi della realt\u00e0 non si applicano all'interno dell'Occhio: il tempo vi fluisce con un ritmo caotico e disordinato, e la materia e l'energia si confondono fra loro; orribili demoni volano nello spazio seguendo le correnti del Warp, terrorizzando tutte le sfortunate creature che si trovassero in questo luogo di tenebra.\nMolte delle Legioni di Space Marine del Caos fecero rotta verso l'Occhio dopo la conclusione dell'Eresia di Horus, e usano l'Occhio come base operativa, lanciando da l\u00ec attacchi in momenti opportuni, anche se apparentemente casuali. La grande prossimit\u00e0 al Caos di questo luogo causa delle orrende e dolorose mutazioni, beneficiando lo Space Marine traditore nella forma che pi\u00f9 si adatta al dio da lui adorato; d'altronde, questa grande prossimit\u00e0 rende le Legioni Traditrici estremamente longeve paragonate a quelle lealiste, con una vita di un Marine che pu\u00f2 arrivare anche a decine di migliaia di anni. Ogni Legione ha poi il proprio mondo natale da qualche parte nell'Occhio, ma questi mondi sono spesso descritti come nient'altro che infernali rimasugli della loro forma originale.\nIl mondo Imperiale di Cadia risiede presso il portale pi\u00f9 stabile e pi\u00f9 vicino a questa anomalia dello spazio reale. Questo mondo, e tutti quelli circostanti, sono completamente dedicati all'impiego militare, poich\u00e9 costituiscono la prima linea di difesa dell'Imperium nei confronti delle armate traditrici. I materiali di ambientazione suggeriscono che la stabilit\u00e0 della rotta verso Cadia sia dovuta all'immensa rete di piloni presenti sulla superficie del pianeta, e queste costruzioni siano di origine Necron: in altri racconti infatti si narra di piloni simili sui mondi sentinella di Medusa V, creati e difesi strenuamente da quella antichissima razza aliena. Su Cadia ha base uno dei pi\u00f9 famosi reggimenti della Guardia Imperiale, quello dei Cadiani.\nWarhammer Fantasy.\nNelle prime edizioni di Warhammer 40.000 e Warhammer Fantasy, era una convinzione diffusa che il pianeta su cui era ambientato quest'ultimo fosse un pianeta medievale presente nei confini dell'Imperium della versione futuristica del gioco, e che esso non fosse raggiungibile a causa di costanti tempeste warp. Questa teoria \u00e8 stata poi per\u00f2 abbandonata nelle edizioni successive, ed eliminata da tutti i materiali di ambientazione. Aspetti di essa per\u00f2 sono ancora considerati validi da alcuni fan della serie.\nNel libro di ambientazione \"The Liber Chaotica\" (Von Staufer and Williams, 2005) il narratore di fantasia inventato dall'autore dice di viaggiare \"attraverso mondi differenti\" (\"between worlds\"). Nelle sue visioni si parla di un \"luogo di stregoni\" (\"place of sorcerers\") e di un campione di Tzeentch, un ciclope dalla pelle rossa che avrebbe dato la vita a migliaia di figli; quest'ultimo si riferisce a Magnus il Rosso, Primarca demone della legione di Space Marine del Caos della Stirpe dei Mille. Sono fatti altri riferimenti ai Marine Traditori, alle Crociate Nere, al demone primarca Mortarion, a Lucius l'Eterno, alla nascita di Slaanesh, e alla Caduta degli Eldar."}
{"id": "1291430", "revid": "73997", "url": "https://it.wikipedia.org/wiki?curid=1291430", "title": "The Return...", "text": ""}
{"id": "1291450", "revid": "599013", "url": "https://it.wikipedia.org/wiki?curid=1291450", "title": "Societ\u00e0 Elettrica Bresciana", "text": "La Societ\u00e0 Elettrica Bresciana (o SEB) \u00e8 stata una societ\u00e0 di produzione e distribuzione dell'energia elettrica operante nelle provincie di Brescia, di Mantova e di Cremona durante la prima met\u00e0 del XX secolo. Fu anche societ\u00e0 di trasporti pubblici tranviari urbani, operante nelle citt\u00e0 di Mantova e di Cremona, e interurbani.\nStoria.\nFu fondata con atto notarile il 29 maggio 1905 come prosecuzione delle attivit\u00e0 della societ\u00e0 in accomandita Porta &amp; C.. Primo presidente fu il Cav. Carlo Baresani, mentre l'amministratore delegato fu il Cav. Alberto Magnocavallo.\nTra il 1905 e il 1907 la societ\u00e0 allarg\u00f2 il suo raggio d'azione acquistando diverse societ\u00e0 elettriche locali. Nello stesso tempo, entr\u00f2 nell'esercizio dei servizi tranviari, costruendo la Brescia \u2013 Gussago (20 gennaio 1907), rilevando le concessioni della Compagnie Generale des Chemins de fer secondaires (1\u00ba maggio 1907) e ammodernandole. Tent\u00f2 di acquisire la concessione delle tranvie urbane, ma il comune le municipalizz\u00f2.\nNel 1917, la Edison acquist\u00f2 dalla Societ\u00e0 Italiana per le Strade Ferrate del Mediterraneo il suo pacchetto azionario della SEB e sottoscrisse un aumento di capitale che le consent\u00ec di acquisire la maggioranza relativa della Societ\u00e0 Elettrica Bresciana.\nNel 1919 fu fondata la Societ\u00e0 Padana di Elettricit\u00e0, mentre l'anno successivo cre\u00f2 la Societ\u00e0 Anonima Tramvie Elettriche Bresciane. L'intenzione della SEB era di trasferire le concessioni tranviarie a questa sua nuova societ\u00e0 controllata. Il passaggio dovette richiedere l'approvazione dell'amministrazione provinciale bresciana che avvenne solo il 10 ottobre 1922.\nDagli anni trenta proseguendo fino alla nazionalizzazione dell'energia elettrica, la Edison prosegu\u00ec nella sua politica di espansione nel nord Italia facendo acquistare alla SEB diverse centrali della Valle Camonica.\nIl servizio elettrico a Mantova e a Cremona.\nLa SEB gestiva le reti di trasmissione e distribuzione dell'energia elettrica a Mantova e relativa provincia, con l'eccezione dei 20 comuni appartenenti all'Oltrep\u00f2 mantovano (assegnati in gestione alla consociata Societ\u00e0 Emiliana di Esercizi Elettrici) e in provincia di Cremona ad eccezione del capoluogo (dal 1915 di competenza della locale Azienda Elettrica Municipalizzata).\nNel 1948 la SEB controllava le seguenti societ\u00e0:\nAmmissione e cancellazione della SEB alla Borsa Valori di Milano.\nI titoli azionari della SEB vennero ammessi per la prima volta nel listino ufficiale della Borsa Valori di Milano nel 1907; dopo il processo di nazionalizzazione della societ\u00e0 , SEB venne incorporata in Edison nel 1964. Dopo 57 anni il titolo azionario, comunemente citato sui quotidiani nazionali (Corriere della Sera et similia) come \"Bresciana\" veniva definitivamente cancellato.\nElenco sedi societarie al 31 marzo 1963 (parziale).\nSede centrale: Brescia, via Leonardo da Vinci 48.\nL'edificio \u00e8 tuttora integro e riconoscibile; realizzato nel 1907 su progetto di Egidio Dabbeni, dal 1964 al 2002 venne utilizzato da ENEL come sede della direzione zona di Brescia e della direzione per l\"'esercizio distrettuale della Lombardia orientale\" (comprendeva le provincie di Brescia, Bergamo, Mantova).\nProduzione di energia elettrica.\nLa Societ\u00e0 Elettrica Bresciana costru\u00ec, acquist\u00f2 e gest\u00ec diverse centrali elettriche nel bresciano:\nTrasporti tranviari.\nLa SEB entr\u00f2 nel settore tranviario allo scopo di poter vendere l'energia elettrica prodotta dalle sue centrali. Quando la societ\u00e0 ebbe la denominazione di Porta &amp; C., l'amministratore Magnocavallo avanz\u00f2 la proposta di costruire la Brescia \u2013 Cellatica \u2013 Gussago. Tra il 1905 e il 1906 furono avviate delle sperimentazioni di trazione elettrica sulle tranvie urbane Porta Cremona - Porta Trento e Porta Trento - Castello.\nL'intenzione della SEB fu quella di rilevare sia la rete urbana sia quella extraurbana gestite in concessione dalla Tramways \u00e0 Vapeur de la Province de Brescia, controllata dalla belga Compagnie Generale des Chemins de fer secondaires. Nel primo caso, la concessione termin\u00f2 il 31 dicembre 1906 e, a seguito di un referendum tenutosi il 3 febbraio 1907, il comune di Brescia opt\u00f2 per la municipalizzazione del servizio. L'ASM Brescia assunse cos\u00ec l'esercizio delle tranvie urbane. Per quanto riguarda le linee extraurbane, invece, Magnocavallo si rec\u00f2 a Bruxelles per contrattare il passaggio delle linee con la \"Compagnie Generale\". Forte dell'accordo, la SEB present\u00f2 alla Deputazione provinciale la domanda di sub-ingresso alle concessioni della Compagnie Generale (14 febbraio 1907). Nonostante diverse obiezioni, fra cui la capacit\u00e0 della societ\u00e0 di garantire un servizio migliore di quello offerto dalla Compagnie Generale, la deputazione approv\u00f2 nella seduta del 26 febbraio il passaggio della concessione.\nCon atto notarile del 1\u00ba maggio di quell'anno, la SEB subentr\u00f2 definitivamente nella gestione delle tranvie:\nNei mesi successivi la SEB comunic\u00f2 l'intenzione di elettrificare alcune linee tranviarie, soprattutto quella per Sal\u00f2 e Toscolano, di continuare il prolungamento di quella di Gardone per Tavernole sul Mella e per Bovegno, chiedendo in cambio la proroga delle concessioni fino al 1967. La provincia non era intenzionata ad accettare le condizioni proposte dalla SEB, tuttavia dopo mesi di trattative si giunse all'accordo del 29 luglio 1907. Con esso la societ\u00e0 elettrica si impegnava ad elettrificare le linee per la Valsabbia, la Riviera e Gardone, a prolungare la linea triumplina fino a Bovegno e a costruire la tranvia a vapore per Ostiano. In cambio offriva la proroga delle concessioni fino al 1960 per le tranvie elettrificate e costruite ex novo, mentre quelle delle altre linee sarebbero state prorogate al 1935.\nIl 5 febbraio 1910 ottenne l'esercizio della rete tranviaria di Mantova.\nIl 12 novembre 1912 una nuova convenzione stabiliva che la tranvia della Bassa Bresciana collegante Leno, Ostiano e Gambara sarebbe stata a trazione elettrica.\nIl 17 maggio 1916 la SEB ottenne in concessione l'esercizio della rete tranviaria urbana di Cremona che manterr\u00e0 fino al 1940; dieci anni dopo, nel 1926, la SEB cur\u00f2 l'appalto dei lavori di costruzione della sede e dei fabbricati di stazione della tranvia Cremona-Asola.\nIl 27 settembre 1919 fu stipulato un nuovo accordo. All'interno di questo la provincia vendette alla SEB l'intero pacchetto azionario della Rezzato - Vobarno Spa, chiedendo in cambio l'elettrificazione della Brescia - Soncino, il prolungamento fino a Ponte Caffaro della tranvia della Valsabbia, quello per Bovegno della Brescia - Tavernole e quello per Fiesse della Brescia - Pavone - Gambara\nLa crisi economica del primo dopoguerra spinse la SEB a rinviare tutti questi impegni. Conseguentemente decise di creare una societ\u00e0 controllata, la \"Societ\u00e0 Anonima Tramvie Elettriche Bresciane\" allo scopo di dividere contabilmente gli introiti del mercato elettrico da quelli del settore tranviario interurbano.\nL'amministrazione provinciale accett\u00f2 con riluttanza il passaggio delle concessioni e non trasfer\u00ec gli impegni dell'accordo del 27 settembre alla TEB. Di conseguenza la SEB non avrebbe pi\u00f9 gestito l'esercizio delle tranvie, ma le restava il compito di elettrificare la Brescia - Soncino e di prolungare le linee. Solo grazie ad un nuovo accordo, del 3 maggio 1924, con la Reale Commissione Straordinaria della Provincia di Brescia, la societ\u00e0 elettrica fu liberata dagli ultimi impegni nel settore tranviario interurbano che furono trasferiti in blocco alla TEB."}
{"id": "1291451", "revid": "842", "url": "https://it.wikipedia.org/wiki?curid=1291451", "title": "Shadow fighter (videogioco)", "text": ""}
{"id": "1291454", "revid": "90101", "url": "https://it.wikipedia.org/wiki?curid=1291454", "title": "Eva Narcissus Boyd", "text": ""}
{"id": "1291468", "revid": "287204", "url": "https://it.wikipedia.org/wiki?curid=1291468", "title": "Primeira Divis\u00e3o 1953-1954", "text": "L'edizione 1953-54 della Primeira Divis\u00e3o vide la vittoria finale dello Sporting.\nCapocannoniere del torneo fu Jo\u00e3o Baptista Martins (Sporting), con 31 reti."}
{"id": "1291469", "revid": "73997", "url": "https://it.wikipedia.org/wiki?curid=1291469", "title": "Jubileum I", "text": ""}
{"id": "1291470", "revid": "73997", "url": "https://it.wikipedia.org/wiki?curid=1291470", "title": "Jubileum II", "text": ""}
{"id": "1291471", "revid": "73997", "url": "https://it.wikipedia.org/wiki?curid=1291471", "title": "Jubileum III", "text": ""}
{"id": "1291474", "revid": "88740", "url": "https://it.wikipedia.org/wiki?curid=1291474", "title": "Associazione Nazionale Fotografi Professionisti TAU Visual", "text": "L'Associazione TAU visual \u2013 Professionisti della comunicazione visiva TAU Visual (dalla lettera \"tau\", iniziale della parola greca \"techn\u00e8\", che significa sia tecnica che arte) \u00e8 una associazione italiana, che ha l'intenzione di essere il punto di raccordo fra il fotografo professionista e le istituzioni, e di fornire consulenze informazioni e servizi atti a facilitare l\u2019attivit\u00e0 fotografica professionale.\nStoria.\nLa nascita.\nL'associazione, senza scopo di lucro, viene fondata il 7 maggio 1992, con la denominazione \u201cAssociati TAU visual \u2013 Professionisti della comunicazione visiva\u201d da Roberto Tomesani, Maurizio Capobussi ed Ermanno Lattuada.\nL'associazione nasce con i seguenti obbiettivi:\nIl primo direttivo dopo la fondazione \u00e8 cos\u00ec composto: Roberto Tomesani (presidente), Maurizio Capobussi (vicepresidente), Ermanno Lattuada (formazione professionale), Grazia Neri (Agenzie d\u2019archivio stock, Luciano Aldo Foffa (fotografia sportiva, Sofia Riva (fotografia di moda), Paolo Gandola (Fotografia pubblicitaria, Salvatore di Vilio (Fotografi di cerimonia), Marco Incagnoli (Telecineoperatori), Toti Melzi D'Eril (Agenzie di rappresentanza).\nAnni '90.\nL\u2019associazione si impegna per la definizione e la salvaguardia della figura professionale del fotografo. Inizia la pressione presso le autorit\u00e0 competenti per permettere di esercitare l\u2019attivit\u00e0 fotografica non solo come impresa artigiana ma anche come attivit\u00e0 libero professionale. Ad un'istanza sottoposta dall'Associazione, l'allora ministero delle finanze risponde con la Risoluzione Ministeriale 129/E del 17 luglio 1996 (prot. 6/1050/95), aprendo la possibilit\u00e0 alla gestione in forma libero-professionale dell\u2019attivit\u00e0 fotografica. Subito dopo Tau Visual inizia il confronto sul tema del diritto di autore e sull'estensione alla fotografia del regime fiscale speciale. Nel 1997 il regime agevolato per il diritto d'autore viene esteso anche alle opere fotografiche. Contemporaneamente Tau Visual continua l'attivit\u00e0 editoriale per la pubblicazione di manuali amministrativi e tecnici, iniziata gi\u00e0 alla fine del decennio precedente, ed escono diversi volumi compreso il primo tariffario di riferimento professionale. Nel 1996 inizia la pubblicazione degli \"Annuari della fotografia professionale\", che raccolgono una selezione di immagini dei Soci, ed i loro recapiti. Dalla met\u00e0 degli anni Novanta l\u2019associazione collabora con il Gruppo Agenzie Distributori e Fotoreporter Gadef, fino a condividere gli iscritti e le segreterie e con l'associazione fotografi italiani professionisti AFIP per i cui soci Tau svolge servizi di consulenza legale e fiscale. Nell'assemblea del 28 febbraio 1998 il nome dell'associazione viene modificata in: \u201cAssociazione Nazionale Fotografi Professionisti \u2013 TAU visual Associati \u2013 professionisti della comunicazione visiva\u201d, con deposito notarile il 28 aprile 1998. Nel 1999 il coordinatore Tau Visual Roberto Tomesani viene cooptato nella commissione esperti studi di settore (poi divenuti Indici Sintetici di Affidabilit\u00e0 fiscale), con Decreto del Ministro delle Finanze del 5-2-1999.\nAnni 2000.\nNel 2001 TAU Visual partecipa alla creazione dell'agenzia on-line \"www.trovafoto.it\", prima agenzia stock rivolta in esclusiva ai membri TAU Visual, che lascia gli originali a disposizione dell'autore e pone in diretto contatto la clientela con i fotografi autori.\nNel 2004 l'associazione pubblica la raccolta di immagini professionali Pict-Box, un cofanetto che raccoglie 365 cartoline di immagini realizzate dai soci. Nel 2007 il tariffario professionale da cartaceo viene trasferito sul web per la determinazione in tempo reale dei corrispettivi di servizi e diritti. Nel 2008 e nel 2009 vengono tenute due edizioni del premio della Qualit\u00e0 Creativa in Fotografia Professionale, con giuria composta da oltre cinquanta giurati. Nel 2009 viene lanciato il canale tematico sulla piattaforma YouTube su cui si raccolgono tutorials professionali.\nAnni 2010.\nA partire dall\u2019inizio del decennio viene periodicamente aggiornato e diffuso, gratuitamente nella sua versione digitale, il volume \"Documentazione per il fotografo professionista\" che affronta le problematiche pi\u00f9 ricorrenti nell\u2019esercizio dell'attivit\u00e0. Il volume pu\u00f2 essere liberamente scaricato. Nel 2011 Tau Visual promuove l'iniziativa \"Senior meet junior\" volta a favorire il tutoring da parte di fotografi con maggiore anzianit\u00e0 ed esperienza professionale dei colleghi pi\u00f9 giovani ed inesperti. L\u2019attivit\u00e0 di Tau visual continua poi con l\u2019offerta di aiuto e consulenza ai soci in due settori particolarmente delicati: il recupero dei crediti in sofferenza e la scelta di un agente di rappresentanza per la ricerca e la gestione dei clienti.\nAnni 2020.\nLa pandemia, che ha tragicamente segnato l'inizio del decennio, ha spinto ancora di pi\u00f9 l'associazione ad intraprendere la via digitale. Ai soci vengono inviati continui aggiornamenti mail sui ristori che possono richiedere e contemporaneamente l'associazione continua l\u2019attivit\u00e0 di informazione ed aggiornamento delle diverse aree professionali con webinar e lezioni a distanza. Si rafforza inoltre lo sviluppo di un \"arcipelago\" di mini-siti monografici, dedicati a tematiche settoriali nella gestione dell\u2019attivit\u00e0 professionale. In massima parte, le risorse sono disponibili a tutta la comunit\u00e0 fotografica salvo alcuni servizi riservati esclusivamente ai soci."}
{"id": "1291478", "revid": "287204", "url": "https://it.wikipedia.org/wiki?curid=1291478", "title": "Primeira Divis\u00e3o 1954-1955", "text": "L'edizione 1954-55 della Primeira Divis\u00e3o vide la vittoria finale del .\nCapocannoniere del torneo fu Matateu (), con 32 reti."}
{"id": "1291479", "revid": "1222798", "url": "https://it.wikipedia.org/wiki?curid=1291479", "title": "Servizio Aeronautico", "text": "Il Servizio Aeronautico (dal 1913 Corpo Aeronautico) era un reparto destinato agli aeromobili dell'Esercito del Regno d'Italia.\nIstituito il 6 novembre 1884, venne fuso successivamente con l'aviazione della Regia Marina e l'istituzione nel 1923 della Regia Aeronautica.\nStoria.\nLe origini.\nIl Ministero della Guerra, nel 1884, su iniziativa del Tenente del Genio Alessandro Pecori Giraldi, autorizzava la costituzione di un \"Servizio Aeronautico\" presso il distaccamento di Roma della Brigata Mista del 3\u00ba Reggimento genio di Firenze ed il reparto si sarebbe occupato degli aerostati da ricognizione. Nel gennaio 1885 il Servizio Aeronautico fu denominato Sezione Aerostatica destinata, tra l'altro, all'uso dei due palloni frenati in dotazione: il \"Torricelli\" e l\"Africo\".\nNel 1886 la sezione, pur rimanendo di fatto basata a Roma, pass\u00f2 alle dipendenze della 6\u00aa Compagnia del 3\u00ba Reggimento del genio di Firenze, raggruppando personale e dotazioni di altri reparti militari.La legge 23 giugno 1887 n\u00ba 4593 fu la prima legge aeronautica promulgata che normava ed istituiva, sempre in seno al 3\u00ba Reggimento del Genio,una Compagnia Specialisti del Genio, il comando fu trasferito dal Forte Tiburtina a Castel Sant'Angelo. Il primo pilota di aerostato militare fu il capitano Alessandro Pecori Giraldi, comandante della Compagnia. Il primo impegno bellico avvenne in Eritrea nel 1887-1888, in appoggio al corpo di spedizione al comando del Tenente generale Alessandro Asinari di San Marzano che doveva riconquistare Saati, persa in seguito all'esito della battaglia di Dogali. Si impiegarono tre palloni per la ricognizione delle posizioni avversarie, ma non parteciparono ad alcuna azione bellica.\nIl primo pallone libero fu costruito dal capitano Maurizio Mario Moris, a proprie spese, sui piani di costruzione del tenente Cesare Dal Fabbro. Comp\u00ec il suo primo volo salendo dai Prati di Castello, a Roma, l'11 giugno 1894, con a bordo gli stessi Moris e Dal Fabbro, i quali non avevano avuto precedenti esperienze. Anzi, essendo entrambi sprovvisti del \"brevetto di pilota di sferico\", ricevettero sanzioni disciplinari dall'autorit\u00e0 militare, per aver sperimentato il volo senza autorizzazione.\nIl 6 novembre 1894 la Compagnia Specialisti fu trasformata in Brigata Specialisti del Genio su tre compagnie, una sezione meccanica e un'officina basata alla Balduina (Roma). Il comando dell'unit\u00e0 fu assunto dal Maggiore Arduino, ben presto sostituito dal parigrado Gaetano Rossi.\nMa l'aerostato era un mezzo assai difficile da governare. Una soluzione migliore era rappresentata dal dirigibile (che appunto si pu\u00f2 \"dirigere\"), una macchina, come lo era anche la mongolfiera, pi\u00f9 leggera dell'aria. Il dirigibile era provvisto di motori ad elica e timoni aerodinamici. Nel 1904 il maggiore Moris assunse il comando della Sezione Aeronautica della Brigata Specialisti ed incaric\u00f2 i tenenti Gaetano Arturo Crocco ed Ottavio Ricaldoni di impostare lo studio di un dirigibile. Nella caserma Cavour, nel maggio 1912 divenuta Stabilimento costruzioni aeronautiche (Sca) con sede a Roma, furono eseguite le prime prove sperimentali su modelli in scala e studiata la dinamica dei fluidi. Il primo dirigibile, il Crocco-Ricaldoni n\u00ba 1 vol\u00f2 il 3 ottobre del 1908. Alla Brigata venne messo a disposizione, nel 1906, un assegno straordinario di 425\u00a0000 lire che integrava quello mensile di 50\u00a0000 lire (quest'ultima una cifra esigua per le esigenze della Brigata) e da qualche modesto intervento della Regia Marina.\nI primi campi volo.\nNel frattempo era nato un mezzo rivoluzionario, l'aeroplano. Anche in Italia vi furono varie iniziative, e nel 1909 nacque il Circolo Aviatori, presieduto dall'attivissimo maggiore Moris. Il maggiore riusc\u00ec a portare in Italia Wilbur Wright con uno dei suoi biplani: tra il 15 ed il 26 aprile 1909 comp\u00ec sul prato di quello che diventer\u00e0 l'aeroporto di Centocelle 67 voli, trasportando 19 passeggeri ed istruendo il tenente di vascello Mario Calderara che divenne quindi il primo pilota con brevetto in Italia.\nQuando Wright part\u00ec da Roma lasci\u00f2, come stabilito, l'aeroplano e Calderara impart\u00ec lezioni al tenente del Genio Umberto Savoja, cosicch\u00e9 in breve, il campo volo di Centocelle divenne la prima scuola di volo militare, nel gennaio del 1910. A capo del corso era il tenente colonnello Vittorio Cordero di Montezemolo, mentre il servizio sanitario era affidato al pilota Luigi Falchi. Moris gli disse: \u00abl'ho scelta non perch\u00e9 Lei \u00e8 medico, ma cos\u00ec si trover\u00e0 sul campo senza avere l'aria di chi aspetta la disgrazia\u00bb.\nA causa delle limitazioni del campo di aviazione di Centocelle, si chiuse questa scuola e se ne aprirono altre due, una ad Aviano (Pordenone) e l'altra a Cascina Malpensa (Varese). Grazie all'interesse suscitato dall'aviazione, l'esercito rese indipendente la Brigata Specialisti nel 1910, affidandola al tenente colonnello Moris. I vertici delle forze armate credettero molto nella nuova arma aerea, tanto che la legge n\u00ba 422 del 10 luglio 1910 ed il successivo regio decreto 944 del 28 ottobre dello stesso anno indicavano l'assegnazione di fondi per materiali di volo ed assistenza, mentre la legge 515 del 17 luglio ed il decreto del 9 agosto 1910 stabilivano l'ampliamento e la struttura delle forze aeree. Inizialmente era prevista una spesa di ben 25 milioni di lire, ritenuta insostenibile dal Ministero del Tesoro e ridotta a 10 milioni. Ad ogni modo la relazione tenuta dal Ministro del Tesoro, onorevole Tedesco, e da quello della Guerra, generale Spingardi, era esplicita sul fatto che l'organizzazione aeronautica si sarebbe ampliata negli anni a venire.\nLa Brigata Specialisti si trasform\u00f2 in Battaglione autonomo, con otto compagnie ed il 28 ottobre fu costituita la Sezione Aviazione. La prima occasione per sperimentare il nuovo mezzo aeronautico si present\u00f2 durante le manovre estive del Regio Esercito in Piemonte del 1911. Il Battaglione Specialisti, tra le cui fila vi era anche il Tenente Giulio Costanzi, mise a disposizione otto aeroplani, due dirigibili e due aerostati.\nLa guerra di Libia.\nIl 29 settembre del 1911 l'Italia dichiarava guerra all'Impero ottomano e venne mobilitato anche il Battaglione Specialisti. Il 2 ottobre vi fu il primo sbarco di fanti di marina sotto la copertura della flotta schierata davanti a Tripoli.\nIl 15 ottobre arriv\u00f2 anche l'aeronautica, formata da nove aeroplani, due Bl\u00e9riot XI, tre Nieuport IVG, due Etrich Taube e due biplani Farman, 11 piloti (tra cui il capitano Cesare Suglia, che diverr\u00e0 famoso per il primato di raid aereo pi\u00f9 lungo della storia) e 30 uomini di truppa comandati da un tenente ed un sergente.\nIl loro compito durante la guerra italo-turca era di compiere ricognizioni in territorio nemico per scoprire entit\u00e0 e spostamenti delle forze nemiche. La prima missione venne compiuta dal comandante della spedizione, capitano Carlo Maria Piazza, il 23 ottobre con un Bl\u00e9riot, la seconda dal capitano Riccardo Moizo, lo stesso giorno con un Nieuport. Lo stesso capitano Moizo riport\u00f2, due giorni dopo, le ali forate da tre fucilate, fu la prima azione di fuoco contro un aeroplano.\nIl sottotenente Gavotti, il 1\u00ba novembre 1911, gett\u00f2 a mano tre granate Cipelli da due chili su Ain Zara e una sull'Oasi di Tripoli stessa. Gli italiani eseguirono per primi al mondo tutte le tipologie di azioni militari poi divenute tipiche dell'impiego bellico aeronautico, come la ricognizione ed il bombardamento, tranne quella della caccia, dato che l'avversario non disponeva a sua volta di un'aviazione.\nIl capitano Piazza esegu\u00ec il 28 ottobre il primo rilevamento di tiro per la corazzata \"Sardegna\" contro l'oasi di Zanzur, altrettanto fece il capitano Moizo il 24 novembre per una batteria contro l'artiglieria turca. Il 4 dicembre l'aeronautica svolse compiti di sorveglianza volando al fianco di tre colonne in marcia e verificando che non vi fossero uomini dell'esercito avversario in avvicinamento.\nAnche in Cirenaica agivano squadriglie dell'aeronautica. Vicino a Bengasi il 15 dicembre del 1911 il sottotenente di vascello Francesco Roberti fu attaccato per la prima volta dall'artiglieria. Il capitano Piazza, il 23 febbraio del 1912 comp\u00ec la prima fotoricognizione con una macchina fotografica Zeiss \"Beb\u00e8\" del Genio. Ogni volo consentiva un'unica istantanea, dato che il pilota non poteva cambiare la lastra fotografica con una sola mano, mentre l'altra era impegnata nel pilotaggio. I piloti in ricognizione eseguivano anche degli schizzi a mano delle zone d'interesse. Il 4 marzo il capitano Piazza ed il sottotenente Gavotti volarono per la prima volta di notte.\nIl primo ferito in azione fu l'onorevole Carlo Mont\u00f9, comandante della squadriglia volontari civili, colpito ad una gamba mentre volava come osservatore in Cirenaica.\nDato che il terreno melmoso impediva di manovrare gli apparecchi a terra alla squadriglia di Bengasi, nella zona di Sabri, venne costruita una piattaforma in legno lunga 100 m e larga 12, probabilmente la prima pista artificiale al mondo. Il 2 maggio venne eseguita la prima ricognizione notturna e l'11 giugno il primo bombardamento notturno.\nL'Italia pianse anche il primo pilota caduto in battaglia, il sottotenente di cavalleria Piero Manzini partito da Tripoli per una ricognizione fotografica il 25 agosto 1912. Il capitano Moizo divenne il primo aviatore prigioniero di guerra, a causa di un'avaria al motore che, il 10 settembre lo costrinse ad un atterraggio in zona nemica. Fu poi rilasciato l'11 novembre alla conclusione delle ostilit\u00e0, dopo aver ricevuto un buon trattamento da parte degli ufficiali turchi. Il trattato di Losanna del 18 ottobre del 1912 aveva posto fine alle ostilit\u00e0 ed aveva assicurato all'Italia il possesso di Libia e dell'Egeo.\nL'aviazione italiana aveva partecipato alla guerra con quattro reparti rispettivamente a Tripoli, a Bengasi, a Derna ed a Tobruch. I mezzi erano tre dirigibili, il P2 ed il P3 (la sigla \u00abP\u00bb indica piccolo, \u00abM\u00bb medio e \u00abG\u00bb grande) a Tripoli, il P1 a Bengasi e vari aerostati. Questi ultimi erano impiegati soprattutto per la regolazione del tiro di artiglieria.\nNel settembre del 1912 Guglielmo Marconi aveva sperimentato con successo la trasmissione radiotelegrafica di alcuni messaggi da una nave in rada ad un aereo in volo. Un esperimento, comunicazioni da aereo a terra, inverso era stato compiuto dai russi nel luglio del 1912. La guerra in Libia venne seguita con molta attenzione all'estero ed i risultati vennero sfruttati maggiormente dalle altre potenze che dalla stessa Italia.\nL'istituzione formale.\nCon la legge 27 giugno 1912 n. 698 fu istituito il Servizio Aeronautico presso la Direzione Generale del Genio e d'Artiglieria. Questo inquadrava il Battaglione Specialisti con dirigibili ed aerostati a Roma, il Battaglione Aviatori con reparti di aeroplani e scuole di volo a Torino, lo Stabilimento di Costruzioni Aeronautiche (Sca) sempre a Roma e un cantiere sperimentale a Vigna di Valle (Roma).\nIl \"Battaglione Aviatori\".\nSu proposta del pilota Leonino da Zara, l'Aero Club d'Italia indisse il 3 marzo 1912 una sottoscrizione \u00abdate ali alla Patria!\u00bb che frutt\u00f2 circa tre milioni e mezzo di lire. Ma il nuovo problema da risolvere era la mancanza di industrie e progetti aeronautici italiani per potenziare la flotta. Nel 1913 fu indetto un concorso aperto a velivoli di qualsiasi provenienza a patto che fossero prodotti in Italia, ma non dette i risultati sperati.\nIl conseguenza alla citata legge n. 698/1912 il 1\u00ba luglio venne costituito il Battaglione Aviatori composto da un Comando di stanza a Torino con sede in via Maria Vittoria presso la Caserma Lamarmora e sede operativa il Comando Militare dell\u2019Aerodromo di Mirafiori, quattro Scuole di volo e cinque squadriglie d'aeroplani. Il suo primo comandante fu il Tenente Colonnello Vittorio Cordero di Montezemolo, con vice il Maggiore Giulio Douhet, mentre all'esistente Compagnia Specialisti del Genio di Roma venne affidato il comando sui dirigibili e gli aerostati. L\u2019Aerodromo di Mirafiori di Torino inaugurato nel 1911 in occasione del 50\u00ba Anniversario dell\u2019Unit\u00e0 D\u2019Italia divenne il Campo scuola del Battaglione, insieme alle altre tre scuole collocate a Pordenone, Aviano, Somma Lombardo e alle cinque Squadriglie impegnate in Libia.\nIl 3 giugno 1913 il Battaglione Aviatori partecip\u00f2 a una grande parata aerea tenutasi sull'aeroporto di Torino-Mirafiori. In questa occasione 32 velivoli Bleriot, Nieuport e Farman, appartenenti a otto diverse squadriglie, assunsero per la prima volta una formazione di attacco. La Societ\u00e0 Italiana Transaerea di Torino (SIT) costruiva Bl\u00e9riot e Voisin con motori Salmson, Isotta Fraschini e Gn\u00f2me 33 e costru\u00ec 25 di questi aeroplani. Francesco Baracca appartenne al Battaglione prendendo il brevetto all\u2019Aeroporto di Mirafiori, divenendo un eroico Asso della Grande Guerra.\nNel novembre dello stesso anno Douhet subentr\u00f2 a Cordero di Montezemolo nel comando del Battaglione Aviatori. Il 13 dello stesso mese organizz\u00f2 il battaglione in squadriglie perfettamente autonome dal punto di vista organizzativo e logistico, dotandole di aviorimesse smontabili, automezzi e carri officina costituendo cos\u00ec il I Gruppo volo.\nL'ultimo schieramento del Battaglione Aviatori del 1914 era cos\u00ec compostoBattaglione Aviatori:\nIl Regio Decreto del 7 gennaio 1915 n\u00ba11 soppresse il Battaglione Aviatori, e fu sostituito dal neocostituito Corpo aeronautico militare.\nLa Sezione Aeronautica della Marina.\nAnche la Regia Marina volle creare una sua sezione aeronautica, a Venezia e composta di idrovolanti, nell'ottobre del 1912. E nel maggio del 1913 costitu\u00ec presso il Primo Reparto dello Stato Maggiore una Sezione Aeronautica della Marina, che nel 1914 divenne il Quinto Reparto. Sino ad allora i piloti dell'aeronautica erano stati di provenienza mista da Regio Esercito e Regia Marina.\nUn'altra priorit\u00e0 italiana era la costruzione della sezione idrovolanti, voluta nel 1913 dal Ministero della Guerra e posta al servizio della Regia Marina, per la difesa delle coste con base a Venezia in zona Le Vergini, presso l'Arsenale. I primi apparecchi furono i Borel ed i Farman francesi, mentre i piloti erano stati addestrati in Francia a Juan-les-Pins. Il 1\u00ba febbraio 1913 si istitu\u00ec a Venezia una scuola di volo, dove si svolgeva anche attivit\u00e0 di ricerca e realizzazione di nuove macchine disegnate dal tenente di vascello Manlio Ginocchio e da Alessandro Guidoni.\nPresto le unit\u00e0 della flotta vennero dotate di idrovolanti che calavano in mare utilizzandoli per l'esplorazione. La prima corazzata ad adottare il nuovo mezzo fu la \"Dante Alighieri\" attrezzata con i Curtiss. La marina si dot\u00f2 anche di dirigibili, ottenendo dall'esercito due cantieri, quello ubicato presso l'aeroporto di Jesi in provincia di Ancona e quello di Ferrara.\nL'aviazione della Marina nel 1915 aveva a disposizione una trentina di idrovolanti, ma nessuno di essi era impiegabile con finalit\u00e0 belliche, e due dirigibili, e disponeva di 12 piloti di prima linea.\nIl Corpo Aeronautico.\nIntanto l'aeronautica era divenuta un \"Corpo Aeronautico\" autonomo il 18 giugno 1913 ed a fine anno contava tre gruppi che comprendevano 14 squadriglie dislocate in massima parte nell'Italia settentrionale, due a Roma ed una a Tripoli. Ma si era lontani dagli obiettivi prefissati a causa soprattutto dei ritardi nelle consegne industriali e del fatto che alcuni tipi di aeroplano non rispondevano alle aspettative. I velivoli erano Bl\u00e9riot, Nieuport e biplani Farman. Il Regio decreto 7 gennaio 1915, poi convertito in legge nel 1917, istitu\u00ec il \"Corpo Aeronautico militare\", dipendente dal Ministero della guerra.\nL'articolazione era:\nLa grande guerra.\nTra la fine di luglio e gli inizi di agosto scoppiava in Europa il conflitto che avrebbe assunto proporzioni mondiali e tutte le grandi potenze in lotta si erano impegnate nella costituzione di una componente aeronautica. La Francia disponeva di oltre 600 aeroplani, la Russia addirittura mille, la Germania 500 aerei e 40 dirigibili ed aveva anche ideato una pi\u00f9 corretta visione dell'arma aerea.\nL'Italia, in un clima di incertezza politica e diplomatica, non aveva ancora idea da che parte schierare le truppe ed agli inizi si era dichiarata neutrale. Lo scarso potenziale industriale aeronautico aveva costretto l'Italia a rivolgersi all'estero sia per il rinnovo del parco aereo che per l'addestramento dei tecnici, in particolare Gran Bretagna, Francia, Germania e persino Stati Uniti d'America.\nIn Francia si acquistarono le licenze per i Farman 1914 (Farman 14), i Nieuport, i Caudron ed i Voisin, per i motori Gnome e Canton-Unn\u00e9. In Germania per gli Automobil und Aviatik e gli Albatros e per i motori Maybach, ma con la guerra la Germania blocc\u00f2 le esportazioni, mentre Francia e Regno Unito posero condizioni politiche.\nLa mancanza di un riordino dell'aeronautica ostacol\u00f2 la creazione di nuove componenti dato che sia il Regio Esercito che la Regia Marina erano restii a privarsi di personale valido. A fine autunno del 1914 un programma prevedeva la costituzione di nuove squadriglie, ma l'industria non riusciva a produrre che meno di dieci aerei al giorno. In questa situazione nacquero industrie quali l'Aeronautica Macchi, la Societ\u00e0 Anonima Meccanica Lombarda (SAML), la Savoia e la Societ\u00e0 Idrovolanti Alta Italia.\nL'ingegner Giovanni Battista Caproni concepiva, gi\u00e0 nel 1913, un biplano trimotore di dimensioni generose, inconsuete ad esclusione del bombardiere quadrimotore Sikorsky Ilya Muromets (nome di un eroe delle leggende russe).\nDopo varie traversie politico-burocratiche il \"Corpo Aeronautico\" divenne operativo, immediatamente subordinato all'Arma del genio del Regio Esercito, con una Direzione Generale dell'Aeronautica al Ministero della Guerra affidata al colonnello Maurizio Mario Moris.\nIl Comando dell'Aeronautica comprendeva il Battaglione Dirigibilisti, il Battaglione Aerostieri e lo stabilimento di costruzioni aeronautiche, mentre il Comando dell'Aviazione comprendeva un Battaglione Aviatori, un Battaglione Scuole Aviatori, una direzione tecnica dell'aviazione militare e un Istituto Centrale Aeronautico.\nUno stanziamento di 16 milioni e mezzo di lire era destinato agli approvvigionamenti dell'Arma aeronautica e della aviazione della Marina (5 milioni di lire), ma la somma venne giudicata insufficiente soprattutto se confrontata con il bilancio delle altre aviazioni, e venne quindi aumentata a quasi 17 milioni di lire per la sola aviazione dell'esercito consentendo l'ordinazione di 193 aeroplani e 330 motori. Il problema del personale venne risolto creando un organico proprio, comprendente 374 ufficiali provenienti da tutte le armi. La politica interventista dell'onorevole Antonio Salandra port\u00f2 ad un'intensa preparazione bellica. Gli aeroplani a disposizione dell'aviazione dell'esercito erano complessivamente 86 ripartiti in 15 squadriglie, delle quali solo 12 operative con 75 apparecchi. I piloti con brevetto militare erano 70, con altri 20 in corso di istruzione, 40 riserve o istruttori nelle scuole.\nEntrata in guerra dell'Italia.\nA maggio 1915 la forza aerea dell'esercito era composta da sei squadriglie Bl\u00e9riot con 37 aerei per 30 piloti, quattro squadriglie Nieuport monoplani con 27 aerei per 20 piloti e quattro squadriglie Farman con 22 aerei per 20 piloti.\nL'esercito austro-ungarico disponeva di 96 aerei ed un dirigibile. L'aviazione italiana non aveva compiuto nessun miglioramento tecnologico dalla guerra di Libia ed il giorno 24 maggio 1915, quando fu data l'autorizzazione a passare il confine, gli aeroplani italiani poterono compiere solo ricognizioni. La notte dello stesso 24 maggio gli idrovolanti austriaci bombardarono Venezia. Questa e le altre incursioni in territorio veneto ebbero almeno il risvolto di suscitare attenzione verso l'arma aeronautica.\nIl 24 maggio un Bl\u00e9riot XI della 1\u00aa Squadriglia da ricognizione e combattimento compie la prima missione lanciando bombe su Sagrado.\nIl 25 maggio 2 Nieuport X (Nieuport IVM) della 5\u00aa Squadriglia da ricognizione e combattimento bombardano le officine di Monfalcone, 3 Nieuport X della 6\u00aa Squadriglia da ricognizione e combattimento bombardano la centrale elettrica di Monfalcone e 2 Farman 14 della 10\u00aa Squadriglia da ricognizione e combattimento attaccano la stazione di Gorizia.\nIl 26 maggio la 13\u00aa Squadriglia da ricognizione e combattimento con un Bl\u00e9riot lancia le prime bombe su Gorizia.\nNei primi mesi di guerra la k.u.k. Luftfahrtruppen, l'aviazione austroungarica, effettu\u00f2 numerose incursioni, in particolare a Venezia, Padova, Treviso e Milano, che fu bombardata il 14 febbraio 1916 da 11 biplani Lloyd C.II e Lohner B.VII partiti dal Trentino. A La Spezia tocc\u00f2 l'11 luglio, da un solo Brandenburg pilotato dal sergente Joseph Siegel, a Napoli il 10 marzo, dal dirigibile tedesco L-59, partito dalla Bulgaria. I danni furono lievi, ma si ebbero molte vittime civili. A protezione di Napoli, dopo il bombardamento, fu schierata una squadriglia di idrocaccia della Marina con sede a Pozzuoli, mentre per la difesa di Milano furono impiegati anche i trimotori Caproni.\nDa gennaio 1916 la 4\u00aa Squadriglia per l'artiglieria utilizza i primi radioapparati per la segnalazione con l'artiglieria sui Caudron G.3.\nFin dal 1916 venne distaccato a Valona, in Albania, l'8\u00ba Gruppo, mentre il 21\u00ba era schierato a Sakulevo, lungo il fronte macedone. In Francia si trasfer\u00ec invece il 18\u00ba Gruppo composto da tre squadriglie di Caproni, dove operarono assieme all'aeronautica francese. In Libia si trovavano la 104\u00aa e la 106\u00aa Squadriglia Farman e la 12\u00aa Caproni contro gli insorti che minacciavano le citt\u00e0 sulla costa, dove la guarnigione italiana si era ridotta. I tedeschi avevano installato a Misurata una potente stazione radio per comunicare con i sommergibili, la quale venne distrutta dagli aerei italiani nel settembre del 1918.\nIl Servizio Aeronautico della Regia Marina disponeva di tre aeroscali per dirigibili, e di cinque stazioni idrovolanti. \nLa minaccia dei sommergibili era stata di tale portata nel Mediterraneo che le forze italiane furono costrette a creare un servizio di sorveglianza formato da 20 idrovolanti e 10 dirigibili lungo tutte le rotte. Nel 1916 contro 154 incursioni italiane ve ne furono 562 austriache, ma nel 1918 quelle austriache furono 542 e quelle italiane 1.224.\nIn base ad un accordo con la Francia che prevedeva la mutua assistenza, una squadriglia di 6 aerei Nieuport da caccia atterr\u00f2 sul campo di Venezia Lido nel dicembre 1915 affiancata da una squadriglia di idrovolanti FBA (Franco-British Aviation Company) a Sant'Andrea. L'aeronautica italiana comp\u00ec un enorme sforzo per restare al passo di quella nemica, mentre gi\u00e0 alla fine di giugno la linea degli apparecchi era gi\u00e0 profondamente usurata. Gli aerei vennero ritirati, passati alle scuole di volo, e sostituiti dai nuovi modelli di Farman. Gli Aviatik biposto costruiti dalla SAML (Societ\u00e0 Anonima Meccanica Lombarda), vennero inizialmente adottati per la difesa di Udine, Verona e Brescia.\nIl 20 ed il 28 agosto 1915 la 1\u00aa Squadriglia Caproni effettua i primi bombardamenti del campo volo di Aisovizza con i Caproni Ca.32 (300 hp).\nNella Terza battaglia dell'Isonzo in ottobre sono operative anche la 2\u00aa Squadriglia Caproni e la 3\u00aa Squadriglia Caproni.\nFinalmente, nel novembre del 1915 fu possibile attrezzare quattro squadriglie operative con i Ca.32, inquadrate nel Gruppo comando supremo, i cui trimotori sono in grado di sganciare quattro quintali di bombe addentrandosi per un centinaio di chilometri in territorio nemico e con un equipaggio di quattro uomini.\nNel primo trimestre 1916 erano operative 7 Squadriglie di Ca. 300, nel secondo 12.\nAgli inizi questi aeroplani erano impiegati in azioni poco appropriate, ovvero come una specie di artiglieria volante da contrapporre a quella nemica a terra. Le perdite furono assai dolorose. Con l'avvento dei motori da 450\u00a0CV (331\u00a0kW o 444\u00a0hp), con i Caproni Ca.33 furono attaccate le basi ed i porti pi\u00f9 lontani. Il 17 maggio venne attaccato il porto di Pola, base della flotta austriaca. Fino ad allora compito dei dirigibili, vennero effettuate anche incursioni notturne.\nDal 17 marzo la 13\u00aa Squadriglia da ricognizione e combattimento (che dal 15 aprile diventa 34\u00aa Squadriglia) dotata di 6 Farman 14 con motore Fiat A.10 inizia i voli di guerra a Valona.\nIl 4 aprile 1916 il dirigibile V2 dell'Aeroporto di Ferrara-San Luca bombarda il nodo ferroviario di Nabresina alle ore 2.00 dove sganci\u00f2, da 1950 metri di quota, 600\u00a0kg di bombe.\nIl 7 aprile la 1\u00aa Squadriglia caccia con il Tenente Francesco Baracca su Nieuport 11 attacca un Hansa-Brandenburg C.I costringendolo all'atterraggio ed il volontario Luigi Olivari, il capitano Domenico Bolognesi ed il Cap. Tacchini ne abbattono un altro realizzando le prime vittorie certe dell'aviazione italiana in quanto i nemici vengono catturati.\nIl 1\u00ba agosto un Caproni Ca.33 della 1\u00aa Squadriglia Caproni, 3 Ca.33 della 4\u00aa Squadriglia, 3 Ca della 6\u00aa Squadriglia, un Ca della 7\u00aa Squadriglia, 4 Ca. della 8\u00aa Squadriglia e 3 Ca. della 10\u00aa Squadriglia da bombardamento \"Caproni\" bombardano il silurificio di Fiume ma dopo lo sgancio delle bombe un Ca della 4\u00aa viene attaccato dall'idrovolante Lohner L dell'asso Goffredo de Banfield ed \u00e8 costretto ad un atterraggio di emergenza in territorio austriaco.\nNell'ambito della Sesta battaglia dell'Isonzo il 9 agosto un Ca. della 3\u00aa Squadriglia e 3 Ca. della 6\u00aa Squadriglia bombardano Dornberg e Prva\u010dina.\nAl 1\u00ba settembre 1916 l'aviazione aveva 369 piloti, 162 osservatori, 123 mitraglieri, 43 Caproni, 121 Farman, 28 Voisin, 38 Caudron G.3 e 7 Caudron G.4 bimotori, 63 Nieuport, 16 Aviatik, 12 FBA Type H per un totale di 328 aerei in 7 Gruppi per 42 squadriglie.\nIl 13 settembre due Ca. della 1\u00aa Squadriglia Caproni, 4 della 3\u00aa Squadriglia e 4 della 7\u00aa Squadriglia bombardano di notte il Cantiere navale di Trieste. \nNel 1916 la supremazia aerea austriaca era netta dovuta alla migliore qualit\u00e0 degli aerei e degli idrovolanti ad eccezione dei bombardieri Caproni che non avevano concorrenti.\nNel 1917 si accorparono le squadriglie di bombardieri nel Raggruppamento Bombardamento, il quale comprendeva il 4\u00ba, l'11\u00ba ed il 14\u00ba Gruppo, con dodici squadriglie, al comando del Tenente Colonnello Egidio Carta, dipendente dell'Ufficio Servizi del Colonnello Riccardo Moizo. Pi\u00f9 tardi invece il Raggruppamento Bombardamento fu affiancato a quello da caccia sotto un Comando Aeronautica del Colonnello Ernesto La Polla, e da squadriglie di osservazione. \nAl 1\u00ba gennaio per la Campagna di Albania era presente l'VIII Gruppo (poi 8\u00ba Gruppo di Volo) con l'11\u00aa Squadriglia Caproni, la 34^ Farman e la Sezione Nieuport ed al 1\u00ba maggio in Macedonia la 47\u00aa Squadriglia ed una sezione dell'83^ e nella colonia della Libia la 12\u00aa e la 104\u00aa Squadriglia e due sezioni.\nIn maggio ebbe luogo la Decima battaglia dell'Isonzo nella quale si ebbero grandi scontri nei cieli nei quali gli austriaci non riuscirono ad opporre resistenza alla presenza dell'aviazione italiana che effettua grandi azioni di massa.\nIn giugno nell'ambito della Battaglia del monte Ortigara si verificano intensi scontri aerei nei quali gli austriaci subiscono grandi perdite dovute ai nuovi SPAD S.VII e Nieuport 17 che forniscono la superiorit\u00e0 aerea rispetto alla caccia austriaca meno dotata.\nIl 2 agosto la 2\u00aa Squadriglia bombarda l'arsenale di Pola, la 6\u00aa Squadriglia con 4 Ca attacca obiettivi militari su Pola e l'8\u00aa Squadriglia con 4 Ca, partecipa al bombardamento notturno di Pola con l'osservatore Gabriele D'Annunzio che torna anche il 3 e 9 agosto con Luigi Gori e Maurizio Pagliano.\nLa 3\u00aa Squadriglia il 3 agosto con un Ca. lancia 8 bombe sull'Arsenale di Pola provocando un incendio ed il 4 agosto con 2 Ca. torna a bombardarlo, la 7\u00aa Squadriglia il 3 agosto con 3 Ca. bombarda di notte il Cantiere navale di Pola e la 13\u00aa Squadriglia con i Caproni Ca. 33\u00a0450 hp il 3, 4 e 9 agosto partecipa all'attacco di Pola.\nLa 10\u00aa Squadriglia il 6 agosto bombarda di notte installazioni militari di Pola.\nDalla met\u00e0 di agosto, nell'ambito dell'Undicesima battaglia dell'Isonzo, vi fu un grande impiego di aerei anche in grosse formazioni, in condizione di superiorit\u00e0 aerea per l'aviazione italiana che inviava in volo oltre 200 velivoli al giorno.\nDopo la Battaglia di Caporetto il 20 novembre l'aviazione italiana disponeva per l'esercito di 59 squadriglie e 2 Sezioni dotate di 378 aerei (59 Caproni, 9 Farman, 5 Caudron, 59 SAML S.2, 1 Savoia-Pomilio SP.2, 55 Savoia-Pomilio SP.3, 19 Savoia-Pomilio SP.4, 28 Pomilio PC, 6 SIA 7b, 31 Nieuport 11, 36 SPAD S.VII 140, 34 Hanriot HD.1 e 36 vari) per 457 piloti, 284 osservatori e 152 mitraglieri oltre ai 119 piloti di Marina.\nA fine anno l'aviazione della Marina, che dopo Caporetto aveva dovuto lasciare la stazione di Grado, dispone di 34 idrovolanti nella laguna di Venezia, 7 all'idroscalo di Porto Corsini, 4 ad Ancona, 11 a Varano (Ancona), 22 a Brindisi, 6 ad Otranto, 4 a Santa Maria di Leuca, 24 a Valona ed 8 a bordo dell'Europa (nave appoggio idrovolanti) in aggiunta ai 103 distribuiti nelle stazioni a difesa del traffico a Sanremo, Porto Maurizio, Varazze, Rapallo, La Spezia, Campiglia, Piombino, Civitavecchia, Ponza, Napoli, Sapri, Milazzo, Catania, Siracusa e Palermo.\nL'Ispettorato per la difesa del Traffico Nazionale dal 17 febbraio 1917 fino alla fine dell'anno ha svolto 2.377 voli di guerra.\nIl 25 dicembre 1917 l'asso canadese Capitano William George Barker del No. 28 Squadron RAF britannico basato ad Istrana (Treviso) piomb\u00f2 da solo sul campo della 204\u00aa Jasta tedesca da ricognizione con il suo Camel B6313 lasciando lo scompiglio. Il giorno successivo i tedeschi organizzarono una pronta risposta e, alle 8:30 della mattina, 25 tra biposto DFW C.V e bimotori AEG G.IV, scortati a quota pi\u00f9 alta da 15 caccia tra Albatros D.III e Albatros D.V, piombarono sull'Aeroporto di Istrana, dove erano il 6\u00ba Gruppo caccia ed il 10\u00ba Gruppo italiani. Nella Battaglia di Istrana 15 caccia italiani Hanriot HD.1 riuscirono a decollare, abbattendo con l'aiuto di 3 Sopwith Camel britannici 11 aerei tedeschi senza riportare perdite conseguendo una netta vittoria.\nIl 1\u00ba marzo 1918 si chiude l'Ufficio Servizi Aeronautici e nasce il Comando Superiore di Aeronautica comandato dal Maggior generale Luigi Bongiovanni.\nAlla stessa data l'Italia vede schierato sul fronte occidentale in Francia il XVIII Gruppo (poi 18\u00ba Gruppo caccia) con la 3\u00aa Squadriglia Caproni, la 14\u00aa Squadriglia e 15\u00aa Squadriglia da bombardamento Caproni.\nL'onorevole Eugenio Chiesa, per la sua grande autorit\u00e0 e dirittura morale, fu nominato Commissario Generale per il Corpo Aeronautico nel governo Orlando, dal 1\u00ba novembre 1917 al 14 dicembre 1918. Non accett\u00f2 l'incarico di \"ministro\" ma quello di \"Commissario Generale d'Aeronautica\", all'interno del Ministero per le Armi e Munizioni per non giurare fedelt\u00e0 al re.\nTale Commissariato aveva il compito di coordinare e presiedere alla mobilitazione industriale ed alla produzione di aeroplani e motori.\nPresto i risultati di tale impegno dettero i loro frutti.\nIl 10 aprile al fronte l'Italia schierava 232 caccia, 66 bombardieri e 205 ricognitori oltre ai rinforzi dalla Francia con 20 ricognitori e dall'Inghilterra con 54 caccia e 26 ricognitori.\nNel mese di giugno, nell'ambito della Battaglia del solstizio, l'aviazione italiana in zona di guerra disponeva di 65 squadriglie e 9 Sezioni con 647 aerei per 770 piloti, 474 osservatori, 176 mitraglieri, 916 motoristi e 477 montatori e fu vittoriosa nei cieli in modo netto parimenti alle truppe di terra.\nNel mese di ottobre, l'Italia disponeva di 58 bombardieri e di 210 caccia, comprese le quattro squadriglie della Marina con i biplani Ca.44 (Ca.5), da 600\u00a0CV, ed i grandi triplani Ca.40 (Ca.4) da 1\u00a0200\u00a0CV, con un carico bellico di 3.000\u00a0kg., per un peso totale di 6.500\u00a0kg.\nL'Italia schier\u00f2 almeno 60 dirigibili, seconda solo alla Germania, sia per numero che per intensit\u00e0 di impiego. Dieci dirigibili andarono perduti in combattimento e quattro in incidenti.\nI bombardieri effettuarono numerose incursioni e anche i caccia ottennero la superiorit\u00e0 aerea durante l'offensiva finale sui cieli dei combattimenti. Quasi tutti i caccia italiani erano di progettazione francese, tranne l'Ansaldo A.1 Balilla, agile biplano, il quale per\u00f2 giunse troppo tardi nel conflitto per essere utilizzato concretamente.\nNel 1918 arriv\u00f2 anche il velocissimo S.V.A., progettato dagli ufficiali ingegneri Umberto Savoja e Rodolfo Verduzio per l'Ansaldo. Eccezionale nella salita e per la velocit\u00e0, era reputato poco maneggevole e agli inizi venne adottato per la ricognizione, nella quale si dimostr\u00f2 eccezionale. Fu anche usato come cacciabombardiere d'appoggio tattico alla Cavalleria. Il 9 agosto lo SVA fu protagonista del celebre volo su Vienna. 11 SVA della 87\u00aa Squadriglia Aeroplani partirono da San Pelagio, una localit\u00e0 nei pressi di Padova, di cui tre furono costretti al rientro, mentre gli altri attraversavano le Alpi sulla rotta Udine-Klagenfurt, alla quota di 3\u00a0500 metri. L'aereo del Tenente Sarti era costretto ad atterrare in vista della meta, gli altri sette giunsero su Vienna, compreso Gabriele D'Annunzio, sullo SVA numero 10 pilotato dal Capitano Natale Palli.\nAl 4 novembre 1918 erano al fronte 25 Gruppi. Gli italiani disponevano di 84 squadriglie di cui al fronte 64 pi\u00f9 6 Sezioni con 1055 aerei, quelle oltremare e le 20 squadriglie e 6 Sezioni da Difesa.\nInoltre il servizio Aeronautico della Marina disponeva di 103 aerei e 241 idrovolanti in Adriatico e 5 aerei e 140 idrovolanti nelle squadriglie di difesa del traffico. Complessivamente quattro squadriglie con i biplani Ca.44 (Ca.5), da 600 CV, ed i grandi triplani Ca.40 (Ca.4) da 1.200 CV, con un carico bellico di 3\u00a0000\u00a0kg, per un peso totale di 6\u00a0500\u00a0kg.\nNella guerra l'aviazione aveva abbattuto oltre 600 aerei nemici.\nGli aviatori caduti in voli di guerra, in incidenti di volo o in addestramento erano stati 1784, con la concessione di 24 Medaglie d'oro al valor militare, 1.890 d'argento e 1.312 di bronzo.\nUn terzo dei caduti sono dovuti per azione nemica ed i due terzi per incidenti di volo.\nLo sforzo bellico italiano aveva prodotto 12.000 aeroplani e pi\u00f9 di 24.000 motori, superata da Francia, Germania e Regno Unito, seguita da Russia, Austria e Stati Uniti d'America. Tornata la pace, si guard\u00f2 all'impiego civile dell'aereo e anche molti piloti militari si rivolsero verso quest'ambito. Come sottolineato in ambito storiografico (specie da Giorgio Rochat) \"l'italietta liberale\", tanto vituperata negli anni '20, era riuscita a costruire quasi dal nulla una grande forza aerea, ad equipaggiarla in maniera adeguata (ed in alcuni settori anche d'avanguardia) e ad ottenere, tra il 1917 e il 1918, la supremazia e il dominio dell'aria sopra il fronte italiano; classificandosi come 4\u00b0 potenza aerea mondiale. Oltre tutto producendo pi\u00f9 aeroplani nel periodo 1915-1918 di quanti non furono costruiti nel periodo 1940-1943, malgrado nel 1915 l'industria aeronautica italiana fosse tutta da inventare. Questo risultato era tanto pi\u00f9 notevole perch\u00e9 certificava la capacit\u00e0 della dirigenza politica e militare italiana di cambiare idea e di rivalutare un'arma che, ancora nel 1914, considerava con un certo interesse, ma senza darle alcuna importanza. In particolare l'aereo, oltre a conquistare una indubbia importanza dal punto di vista propagandistico, inizi\u00f2 ad essere visto come un insostituibile mezzo da ricognizione per la stragrande maggioranza degli ufficiali superiori dell'esercito (sovente per formazione artiglieri), mentre la politica si attiv\u00f2 per aumentare la quantit\u00e0 e la qualit\u00e0 dei mezzi aerei italiani, anche a discapito delle nascenti industrie aeronautiche, costrette a produrre quello che serviva (anche su licenza) e non quello che volevano produrre. Non mancarono per\u00f2 (come in tutte le nazioni belligeranti) anche dei contratti assai svantaggiosi per l'esercito e che si risolsero in fallimenti costosi a livello economico.\nIl primo dopoguerra.\nDei 78.624 tra ufficiali, sottufficiali, truppa ed impiegati civili in forza nel novembre 1918 nel febbraio 1919 erano rimasti 14 gruppi su 35 squadriglie e 5 sezioni e nel successivo mese di marzo vengono chiuse altre 5 squadriglie.\nNel 1920 si ricorda il notevole raid Roma-Tokyo compiuto da due SVA, pilotati da Arturo Ferrarin e Guido Masiero. L'impresa era stata pensata da D'Annunzio, che non partecip\u00f2. Parteciparono cinque Caproni e sette SVA, tra i quali quelli di Ferrarin e Masiero che fungevano unicamente da staffette, con aerei usati, ma che furono gli unici ad arrivare, entrando nella Storia dell'Aviazione.\nIl Regio Decreto n\u00ba 451 del 20 aprile 1920 istituisce l'\"Arma Aeronautica dell'Esercito\" al posto del Corpo Aeronautico dell'Esercito ed il Regio Decreto n\u00ba 1438 del 30 settembre 1920 cre\u00f2 la \"Forza Aerea della Regia Marina\" al posto del Servizio Aeronautico della Marina.\nLa riconquista della Libia (1922-1932) vide protagonisti gli Ansaldo SVA ed i Caproni Ca.33-Ca.36, sostituiti col tempo dai nuovi IMAM Ro.1 e Caproni Ca.73 e Ca.101 che, oltre alle azioni di bombardamento e ricognizione (assente la caccia in quanto mancava un'aviazione avversaria), si occupavano anche del rifornimento delle truppe per i generi di prima necessit\u00e0. Nel febbraio del 1922, il X Battaglione \u00c0scari Eritrei venne assediato dai ribelli ad el-Azizia (Tripolitania italiana) e la sola possibilit\u00e0 di collegamento era quella aerea. 5 Caproni Ca.36 e qualche monomotore Ansaldo S.V.A. trasportarono per due mesi truppe fresche all'andata ed evacuavano feriti e personale civile al ritorno, compiendo cos\u00ec il primo ponte aereo della storia .\nIn patria il Corpo venne organizzato in Raggruppamenti: bombardamento-ricognizione, caccia e dirigibili. Gli aerei disponibili erano 273, mentre l'aviazione di Marina contava su 54 idrovolanti. Nel suo primo gabinetto (31 ottobre 1922) il capo del governo Benito Mussolini nomin\u00f2 due direttori generali: il maggior generale Giulio Douhet, per l'Aeronautica militare, e il tenente colonnello Arturo Mercanti per l'Aviazione civile.\nDopo l'istituzione, il 24 gennaio 1923, di un Commissariato per l'Aeronautica o Comando Generale dell'Aeronautica, venne istituita la Regia Aeronautica con il Regio decreto 28 marzo 1923 n. 645: ad essa erano affidate tutte le forze aeree militari dell'esercito, del Regno e delle colonie, mentre la Forza aerea della Marina rest\u00f2 autonoma fino al 1931. Nel 1925 nacque il ministero dell'Aeronautica.\nPiloti famosi.\nI piloti con almeno cinque vittorie confermate erano classificati \"Assi\". Gli Assi italiani furono 40, tra questi i primi sono:"}
{"id": "1291480", "revid": "1632387", "url": "https://it.wikipedia.org/wiki?curid=1291480", "title": "Aguaviva (gruppo musicale)", "text": "Los Aguaviva \u00e8 un gruppo musicale spagnolo, conosciuto negli anni settanta.\nStoria.\nDopo aver ottenuto un certo successo anche in Italia nel 1970 con \"Poetas andaluces\" (contenuta nell'album pubblicato nella penisola \"...quella che sgorga e scorre naturalmente\"), hanno partecipato al Festival di Sanremo 1971 con \"13 storia d'oggi\", in abbinamento con Al Bano, e al Festival di Sanremo 1972 con \"Ciao amico ciao\"."}
{"id": "1291481", "revid": "436907", "url": "https://it.wikipedia.org/wiki?curid=1291481", "title": "Anoraknophobia", "text": "Anoraknophobia \u00e8 il dodicesimo album in studio del gruppo musicale britannico Marillion, pubblicato il 7 maggio 2001 dalla Intact Records."}
{"id": "1291492", "revid": "233078", "url": "https://it.wikipedia.org/wiki?curid=1291492", "title": "Giornale del Popolo", "text": "Il Giornale del Popolo era un quotidiano in lingua italiana del Canton Ticino (Svizzera), fondato nel 1926 dall'allora Vescovo Mons. Aurelio Bacciarini.\nStoria.\nDiretto fin dalla sua fondazione e per molti anni da don Alfredo Leber (1926-1983), tra i direttori pi\u00f9 longevi nella storia del giornalismo, il foglio si preoccup\u00f2 di diffondere i dettami della Chiesa cattolica con un'attenzione particolare alla sfera morale, ampliando nel tempo la panoramica dei temi trattati (moda, sport, tempo libero, spettacoli). La tiratura pass\u00f2 dalle iniziali 2'500 copie a 4'000 nel giro di pochi mesi, a 8'000 dopo il 1945, a quasi 19'000 nel 1975, diventando il quotidiano pi\u00f9 diffuso nel Cantone Ticino. \nLa sede del quotidiano era a Massagno, dove erano presenti anche buona parte della redazione e dei servizi amministrativi. Aveva una tiratura di 10'041 copie e, con un lettorato di 35'000 lettori (dati al 2018), era il quarto quotidiano pi\u00f9 letto della Svizzera italiana. Nel 2004 il 51% del giornale era di propriet\u00e0 della Diocesi di Lugano, mentre il 49% era di propriet\u00e0 della Societ\u00e0 Editrice Corriere del Ticino. Il fallimento \u00e8 stato decretato il 5 giugno 2018, un mese circa dopo il fallimento di Publicitas AG - avvenuto venerd\u00ec 11 maggio 2018 - che ne gestiva gli annunci pubblicitari.\nL'ultimo numero stampato \u00e8 uscito venerd\u00ec 18 maggio 2018 quasi completamente in bianco, accompagnato da uno scritto del Vescovo di Lugano Monsignor Valerio Lazzeri ed un messaggio in prima pagina della direttrice Alessandra Zumthor: \"\u00abCare lettrici e cari lettori, dopo l\u2019annuncio shock del nostro editore non me la sono sentita di chiedere ai colleghi di scrivere i loro articoli. Ci scusiamo, ma pensiamo che possiate capirci\u00bb\". La diocesi di Lugano istitu\u00ec l'Associazione solidariet\u00e0 giornalisti e operatori dei media, per la raccolta di fondi a sostegno dei giornalisti rimasti disoccupati e dei loro famigliari.\nNel 2018 l'Archivio di Stato del Cantone Ticino acquisita il fondo fotografico del \"Giornale del Popolo\" con la sua documentazione prodotta dagli anni Cinquanta al 2018 sulla cronaca cantonale, regionale e sportiva e un'attenzione alla vita cattolica ticinese."}
{"id": "1291502", "revid": "17204", "url": "https://it.wikipedia.org/wiki?curid=1291502", "title": "Zerg", "text": ""}
{"id": "1291506", "revid": "729019", "url": "https://it.wikipedia.org/wiki?curid=1291506", "title": "Ansaldo A.1", "text": "LAnsaldo A.1, successivamente soprannominato Balilla, era un caccia e ricognitore biplano monoposto prodotto dall'azienda italiana Ansaldo negli anni dieci del XX secolo ed utilizzato principalmente dal Corpo Aeronautico Militare, componente aerea del Regio Esercito, durante la prima guerra mondiale.\nStoria del progetto.\nPrimo caccia di progettazione italiana ad entrare in servizio nel corso della prima guerra mondiale, l'A.1 venne portato in volo per la prima volta il 19 marzo del 1917, ma rimase a terra per miglioramenti e modifiche per risolvere le problematiche riscontrate in volo.\nNel novembre dello stesso anno venne sottoposto ad una prolungata serie di collaudi da parte di una commissione composta, tra gli altri, da alcuni dei principali assi dell'aviazione italiana: Francesco Baracca, Fulco Ruffo di Calabria e Pier Ruggero Piccio.\nI risultati delle prove di volo testimoniavano di un velivolo dalle buone doti velocistiche. ma carente in quanto a maneggevolezza, che non venne adottato per i reparti del Corpo Aeronautico Militare.\nL'Ansaldo decise di apportare alcune modifiche alla struttura del velivolo che venne ripresentato, nel marzo del 1918 con una diversa conformazione dell'ala ed un nuovo motore. Le migliorie apportate convinsero le autorit\u00e0 militari ad acquistare il Balilla (dal nomignolo del patriota genovese Giovan Battista Perasso): prima della conclusione del conflitto furono 166 gli esemplari consegnati (prevalentemente destinati alla difesa territoriale).\nNell'immediato dopoguerra l'Ansaldo, che aveva investito cospicui capitali nella realizzazione degli impianti, cerc\u00f2 acquirenti per l'A.1 anche all'estero, trovando nelle autorit\u00e0 polacche un interlocutore interessato e nella necessit\u00e0 di reperire con urgenza velivoli adatti al combattimento. Nell'estate del 1919 una commissione polacca ordin\u00f2 la realizzazione di 10 esemplari (dei quali il primo venne consegnato nel gennaio dell'anno successivo) cui fecero seguito altre 25 macchine; venne inoltre acquistata la licenza per la realizzazione del velivolo presso l'azienda Plage i La\u015bkiewicz di Lublino: era prevista la realizzazione di 100 velivoli, ma la produzione venne sospesa al raggiungimento della cinquantasettesima unit\u00e0 in ragione degli scarsi risultati operativi connessi a problemi di carattere meccanico (sia alla cellula che ai propulsori).\nUna fornitura di trenta velivoli venne disposta dalle forze controrivoluzionarie russe, che ne ricevettero diciotto nel mese di aprile del 1922; di questi esemplari dodici risultano essere caduti in mano alle forze Sovietiche ed impiegati fino alla met\u00e0 del 1928.\nL'ultimo acquirente del Balilla fu l'aviazione lettone, che acquist\u00f2 tredici esemplari nel corso del 1921, mantenendoli successivamente in servizio fino all'inizio degli anni trenta.\nTecnica.\nL'Ansaldo A.1 era un biplano dalla struttura in legno; la fusoliera riproponeva la sezione triangolare gi\u00e0 sperimentata con successo sui velivoli della famiglia degli S.V.A..\nLe due ali, della medesima apertura, erano posizionate parallelamente e collegate tra loro con doppio montante interalare per ciascuna semiala. Nella versione di produzione in serie (A.1bis) la superficie delle ali venne ampliata, mediante l'incremento dell'apertura, al fine di ridurre il valore del carico alare e far acquisire al velivolo la maneggevolezza di cui era risultato carente nelle prime prove valutative. L'impennaggio era un classico monoderiva abbinato a piani orizzontali controventati mentre il carrello era di tipo fisso, ricavato da una semplice struttura tubolare posizionata sotto la fusoliera, con le due ruote anteriori collegate da un asse rigido ed abbinato, posteriormente, ad un pattino d'appoggio ammortizzato.\nIl motore era uno SPA 6A, a sei cilindri in linea raffreddato a liquido, in grado di sviluppare la potenza di 220 CV ed azionava un'elica bipala in legno a passo fisso.\nL'armamento era costituito da due mitragliatrici FIAT-Revelli Mod. 1914 calibro 6,5\u00a0mm oppure (nei modelli esportati) da due Vickers calibro .30\u00a0in sparanti, mediante sincronizzatore, attraverso il disco dell'elica.\nImpiego operativo.\nItalia.\nFu adottato da alcune squadriglie della Corpo Aeronautico Militare, componente aerea del Regio Esercito, entrato in servizio nelle ultime settimane della prima guerra mondiale senza mai rivestire un ruolo particolarmente significativo. \nA met\u00e0 agosto 1918 arrivano 2 esemplari alla 70\u00aa Squadriglia caccia e l'8 ottobre Leopoldo Eleuteri abbatte un Albatros D.III.\nIl 31 ottobre successivo arriva aggregata una sezione con 6 piloti alla 91\u00aa Squadriglia.\nAl 4 novembre 1918 un esemplare era in linea nella 82\u00aa Squadriglia.\nNell'immediato dopoguerra la riduzione dei reparti operativi comport\u00f2 la fine del servizio per molti apparecchi che vennero destinati allo stoccaggio.\nCon la costituzione della Regia Aeronautica l'A.1 venne impiegato nelle scuole civili e militari quale addestratore avanzato. Alla fine degli anni venti veniva impiegato alla Scuola di pilotaggio della Compagnia Nazionale Aeronautica sull'aeroporto del Littorio (oggi Aeroporto dell'Urbe), nella terza ed ultima fase, di volo acrobatico, per il conseguimento del brevetto di pilota militare. La prima fase veniva impartita sui SAML/Aviatik B.I (od i suoi derivati SAML S.1 ed S.2, costruiti dalla Societ\u00e0 Anonima Meccanica Lombarda), mentre la seconda su Ansaldo S.V.A.10.\nAll'estero.\nL'impiego nei reparti della polacca Si\u0142y Powietrzne vide gli A.1 partecipare a diversi conflitti: all'epoca la Polonia, recentemente ricostituita dopo la guerra (talvolta indicata nella storiografia come Seconda Repubblica di Polonia), era impegnata in una numerosa serie di conflitti (guerra polacco-ucraina, guerra sovietico-polacca e guerra polacco-lituana). I risultati operativi non furono di particolare rilievo e quasi tutti i velivoli furono distrutti o caddero tra le mani del nemico (in particolare delle forze Sovietiche), tra cui la Rabo\u010de-Krest'janskij Krasnyj vozdu\u0161nyj flot; la medesima sorte tocc\u00f2, come detto, agli esemplari acquistati dall'Armata Bianca. Al termine dei due conflitti i velivoli catturati agli avversari ed altri trenta ordinati direttamente all'Ansaldo vennero utilizzati dalla VVS nei propri reparti da caccia, per rimanervi fino agli ultimi anni del decennio.\nNel corso del 1919 l'Ansaldo organizz\u00f2 anche una serie di dimostrazioni sul territorio statunitense, al fine di trovare acquirenti anche oltre oceano. Durante una di queste manifestazioni si verific\u00f2 un incidente nel quale trov\u00f2 la morte Giovanni Pirelli (figlio del famoso industriale Giovanni Battista). Il risultato di questa missione commerciale non fu particolarmente positivo e, sebbene alcuni velivoli siano stati venduti a privati (che li impiegarono prevalentemente in competizioni aeronautiche in virt\u00f9 delle loro doti velocistiche, talvolta dotati di motori Curtiss), non si ebbe alcun riscontro in termini di contratti.\nMaggior fortuna avrebbero avuto missioni commerciali rivolte ai paesi dell'America Latina: secondo una delle fonti reperite, due furono gli esemplari acquistati dall'Uruguay e dal Per\u00f9, mentre diversi sarebbero stati acquistati dal Messico.\nInfine la Grecia, all'epoca impegnata nella guerra contro la Turchia, risulterebbe aver impiegato otto esemplari catturati su una nave da trasporto italiana destinata alla Turchia.\nEsemplari attualmente esistenti.\nSono solo due gli esemplari originali arrivati integri ai nostri giorni, il primo, matricola A1 16552, utilizzato durante la guerra da Natale Palli ed ora in esposizione presso il Museo dell'aeronautica Gianni Caproni di Trento.\nIl secondo, matricola A1 16553, appartenuto ad Antonio Locatelli, fino al febbraio 2006 conservato al Museo Storico di Bergamo nella sala a lui dedicata e da allora esposto al Museo del Falegname Tino Sana di Almenno San Bartolomeo.\nOltre ai due citati presso l'Old Rhinebeck Aerodrome, sito in Rhinebeck, NY, \u00e8 custodita una replica realizzata, intorno ad un motore originale Isotta Fraschini V.4, a partire dal 1992 da Andy Keefe."}
{"id": "1291508", "revid": "1173183", "url": "https://it.wikipedia.org/wiki?curid=1291508", "title": "Ron", "text": "Tra i principali cantautori della sua generazione, durante la sua carriera ha ricevuto numerosi riconoscimenti, tra cui due Premi Lunezia, il Venice Music Awards, il Premio della Critica \"Mia Martini\" e il Premio \"Bindi\". Nel 1996, in coppia con Tosca, ha vinto il Festival di Sanremo con il brano \"Vorrei incontrarti fra cent'anni\" .\nBiografia.\nGli inizi.\nRosalino Cellamare nasce a Dorno (Pavia) e cresce a Garlasco, a pochi chilometri di distanza, in una famiglia di origini pugliesi (il nonno paterno proviene da Trani); il padre Savino commercia olio d'oliva, mentre il fratello maggiore Italo \u00e8 un pianista (che in seguito suoner\u00e0 anche in alcuni suoi dischi, ad esempio nell'album \"Dal nostro livello\") e lo introduce alla musica.\nPrende lezioni di canto dalla professoressa Adele Bartoli, che lo iscrive fin da giovanissimo a svariati concorsi canori: il primo di una certa rilevanza \u00e8, nel 1967, la quarta edizione della \"Fiera della Canzone Italiana\" di Milano (organizzata dal maestro Angelo Camis).\nIn uno di questi concorsi (in cui canta \"24 mila baci\" di Adriano Celentano) viene notato da un talent-scout della RCA Italiana. Si reca a Roma con il padre, che firma il contratto (in quanto Rosalino \u00e8 ancora minorenne) per la It di Vincenzo Micocci, distribuita dalla RCA. In quell'occasione, negli studi della casa discografica, conosce Lucio Dalla e Renato Zero.\nAnni 1970.\nNel 1969 partecipa, senza ancora avere inciso un disco, al Cantagiovani, una manifestazione musicale itinerante organizzata dalla RCA, in cui si esibisce con altri artisti dell'etichetta come Gabriella Ferri, Ugolino, i Bertas, Christy e altri.\nIl debutto discografico avviene solo con il nome di battesimo, Rosalino, a 16 anni al Festival di Sanremo nel 1970 in coppia con Nada cantando \"Pa' diglielo a Ma':\" avrebbe dovuto presentare \"Occhi di Ragazza\" - in coppia con Sandie Shaw - ma la canzone venne ritenuta \u201cnon idonea\u201d dalla commissione del Festival (fu incisa poco dopo da Gianni Morandi riscuotendo grande successo).\nL'anno successivo presenta a Un disco per l'estate una canzone scritta da Paola Pallottino e Lucio Dalla, \"Il gigante e la bambina\", che tratta il tema della violenza sui minori, subendo anche la censura di una parola (\"viso di creatura\" al posto di \"petto di creatura\") e di una strofa (\"\u201cil gigante adesso \u00e8 in piedi con la sua spada d'amore e piangendo taglia il fiore prima che sia calpestato\u201d\" divenne \"\u201cma nessuno pu\u00f2 svegliarla dal suo sonno tanto lieve il gigante \u00e8 una montagna la bambina adesso \u00e8 neve\u201d).\" La canzone ha successo.\nNello stesso anno scrive insieme a Lucio Dalla la colonna sonora del film \"La mortadella\" di Mario Monicelli del 1971 (con Sophia Loren, Gigi Proietti, Susan Sarandon e Danny DeVito): alcuni dei brani, tra cui \"La storia di Maddalena\", vengono incisi dalla stessa Sophia Loren, mentre Lucio Dalla user\u00e0 poi l'introduzione strumentale della canzone in \"L'auto targata \u00abTO\u00bb\", (nell'album \"Il giorno aveva cinque teste)\".\nAlla fine del 1971, durante un viaggio in nave verso la Sicilia, scrive \"Piazza Grande\" insieme a Lucio Dalla per la musica e a Gianfranco Baldazzi e Sergio Bardotti per il testo; la canzone viene presentata dallo stesso Dalla al Festival di Sanremo 1972 (arrivando al 4\u00ba posto), e diventando un evergreen del cantautore bolognese (inciso anche in portoghese dalla cantante Amalia Rodriguez, nota come \u201cLa regina del Fado\u201d). Ron era nella formazione (che comprendeva ben quattro chitarristi) che accompagnava Lucio Dalla sul palco del festival e, per l\u2019emozione, sbagli\u00f2 l\u2019attacco della canzone, tanto che si dovettero fermare con tutta l\u2019orchestra e ripartire.\nNello stesso anno Ron partecipa a Un disco per l'estate con il brano \"Storia di due amici\" (testo di Umberto Donato, paroliere calabrese di Pizzo) e scrive \"Oggi, domani, sempre\" per Vanna Brosio, sigla del programma televisivo \"Adesso musica\".\nNel 1972 incide la versione italiana di \"Father and Son\" di Cat Stevens (\"Figlio mio, padre mio\").\nNel febbraio 1973 pubblica il suo primo album, usando da qui in poi anche il cognome: \"Il bosco degli amanti\" (titolo preso dall'omonimo brano con testo di Umberto Donato) che include \"Principessa\". A novembre esce un nuovo album, \"Dal nostro livello,\" che contiene \"Era la terra mia\" e \"I bimbi neri non san di liquerizia\", con canzoni tratte dai temi di alcuni alunni figli di emigrati di una scuola elementare di Cinisello Balsamo, musicati da Ron e adattati per i testi da Gianfranco Baldazzi. Il progetto diventa un tour prodotto dal Piccolo Teatro di Milano e replicato per una ventina di date.\nNel 1975 pubblica il suo terzo album, \"Esperienze\" che, come i due precedenti, vede Ron autore delle musiche e Gianfranco Baldazzi dei testi.\nNel 1976 Ron pubblica il brano \"Evviva il grande amore\" (testo di Mogol e musica di Gigi Rizzi, chitarre e cori di Ivan Graziani; pubblicata anche nel 2008 nell\u2019album \"Quando sar\u00f2 capace d\u2019amare\") e interrompe quasi del tutto la sua carriera di cantante per dedicarsi al cinema. Tra il 1975 e il 1979, infatti, interpreta i film \"Lezioni private\" di Vittorio De Sisti, \"L'Agnese va a morire\" di Giuliano Montaldo, \"In nome del Papa Re\" di Luigi Magni e \"Turi e i paladini\" di Angelo D'Alessandro, apparendo anche in singoli episodi di un paio di serie televisive, girate per la TV inglese e francese.\nNel 1977, con Lucio Dalla, Teresa De Sio, Claudio Lolli, e altri, partecipa all'opera rock \"L'Eliogabalo - Operetta Irrealista\", album dell'autore teatrale Emilio Locurcio.\nDopo il passaggio alla Spaghetti Records di Alessandro Colombini (produttore in quel periodo di Dalla, Bennato e PFM), nel 1978 torna in sala d'incisione e, con il 45 giri \"Occhi verdi mari calmi\", partecipa all'edizione di quell'anno del Festivalbar, con risultati modesti (pur anticipando le sonorit\u00e0 sviluppate nei dischi seguenti).\nIl 20 dicembre del 1978 partecipa come musicista e solista al live@RTSI di Lucio Dalla, concerto per la Tv Svizzera RTSI (da cui viene tratto un cofanetto CD+DVD pubblicato nel 2001).\nDopo queste prime esperienze discografiche Ron comincia a lavorare in studio sentendo il bisogno di cercare una propria identit\u00e0 artistica, non riconoscendosi nei cantautori cosiddetti \"impegnati\". I suoi modelli sono, infatti, David Bowie, Lou Reed, Cat Stevens, James Taylor, e inizia a curare da musicista e arrangiatore i lavori dei suoi colleghi diventando per definizione un \"music maker\" e facendosi notare a tal punto che nel 1979 Lucio Dalla e Francesco De Gregori lo chiamano, in qualit\u00e0 di chitarrista e curatore degli arrangiamenti del loro tour \"Banana Republic\", che raccoglier\u00e0 centinaia di migliaia di spettatori nei pi\u00f9 grandi stadi d'Italia e dal quale verranno tratti un disco e un film. Durante questi concerti, viene data la possibilit\u00e0 a Ron di esibirsi come solista in \"I ragazzi italiani\" e \"Come va;\" per l'occasione scrive la musica del brano \"Cosa sar\u00e0\" (testo di Dalla e De Gregori, che la canteranno sul palco), inserita poi sul retro del 45 giri Ma come fanno i marinai.\nL'esperienza avuta in questo importantissimo evento avr\u00e0 un impatto fondamentale sul suo album successivo, che aprir\u00e0 uno dei capitoli pi\u00f9 importanti nella carriera dell\u2019artista.\nAnni 1980.\nNel 1980 esce l'album \"Una citt\u00e0 per cantare\", che contiene la canzone omonima, versione italiana del brano \"The Road\" del cantautore statunitense Danny O' Keefe, gi\u00e0 incisa nel 1977 dal californiano Jackson Browne, e altri brani scritti con Dalla (\"Io ti cercher\u00f2\", \"Nuvole\", \"Tutti i cuori viaggianti\", tra i titoli), tranne \"Nel deserto\" (con testo di De Gregori) e \"Mannaggia alla musica\" (interamente di De Gregori); nel disco suonano con Ron, tra gli altri, Ricky Portera, Shel Shapiro, e la PFM al gran completo. \u00c8 il suo primo grande successo e in cui compare con lo pseudonimo \"Ron\".\nSempre nel 1980 pubblica un \"Q-Disc\" dal titolo \"Q Concert\", con Goran Kuzminac e Ivan Graziani, contenente tre loro canzoni e l'inedito scritto e cantato insieme, ovvero \"Canzone senza inganni,\" a cui fa seguito una tourn\u00e9e dei tre artisti.\nCon pi\u00f9 consapevolezza e spronato dall\u2019amico Lucio Dalla, Ron comincia a scrivere alcuni testi che finiscono nell'album \"Al centro della musica\" (1981), che ripete il successo del disco precedente: tra le canzoni, \"Si andava via\" (testo scritto dal cantautore Renzo Zenobi) e \"Una freccia in fondo al cuore\".\nIl 1982 \u00e8 l'anno della vittoria al Festivalbar con \"Anima\", contenuta nel disco \"Guarda chi si vede\", registrato dopo un viaggio di due mesi negli USA voluto dalla RCA, dove Ron ha modo di incontrare artisti del calibro di Lou Reed, Paul Anka e Hall&amp;Oates.\nSempre del 1982 \u00e8 l'album \"Tutti cuori viaggianti\", contenente \"Hai capito o no?\", versione italiana di \"I Can't Go for That (No Can Do)\" del duo Daryl Hall &amp; John Oates. Il disco (a cui partecipano gli Stadio, Lucio Dalla e Gianni Morandi) viene registrato dal vivo in studio, di fronte a un pubblico di soli ammiratori e giornalisti. Prende parte al progetto benefico \"La terra \u00e8 gialla e il cielo blu\" a favore dell\u2019AIRC, LP da collezione (con copertina del pittore Aligi Sassu) con 14 protagonisti della hit parade italiana.\nNel 1983 esce \"Calypso\", che include \"Sogno\" e \"Per questa notte che cade gi\u00f9,\" prodotto da Mauro Malavasi con la partecipazione del chitarrista Jimmy Villotti, e di due componenti degli Stadio (Ricky Portera e Fabio Liberatori).\nNel 1984 grande successo per il singolo \"Joe Temerario\" (contenuto nella raccolta \"I grandi successi di Ron\" (Sigla Quattro)) sigla di \"Domenica In\" e usato da Mario Monicelli nella sua pellicola \"Speriamo che sia femmina\", nella quale Ron compare anche nella parte di se stesso.\nPartecipa con il nome di Rosalino Cellamare all'album d'esordio di Luca Carboni \"...intanto Dustin Hoffman non sbaglia un film\".\nNello stesso anno, esce il fotolibro \"Ron si racconta\" curato da Claudio Gallo, Clay Logan, con testi di Gianfranco Baldazzi, in cui sono presenti fotografie del periodo americano, con Paul Anka e Lou Reed.\nL'album successivo, del 1985, si intitola semplicemente \"Ron\", e contiene le intense \"Teresa e Michele\", \"Parliamo un po' di te,\" \"Caterina\" (nel quale duetta con l'esordiente Angela Baraldi) e \"Beati Noi\". Tra i musicisti, anche Lucio Dalla (accreditato con lo pseudonimo di Domenico Sputo) e Gaetano Curreri (Stadio).\n\u00c8 tra gli artisti del progetto benefico \"MusicaItalia per l'Etiopia\", incidendo con molti colleghi italiani la canzone \"Volare (Nel blu dipinto di blu)\" i cui proventi sono devoluti alla popolazione dello stato africano.\nNell'anno 1986 esce \"\u00c8 l'Italia che va\" (trainato dal successo del singolo omonimo, sigla finale del gioco televisivo a premi \u201cPentatlon\u201d condotto da Mike Bongiorno, e da \"Padrone del tuo cuore\").\nNel 1988, \"Il mondo avr\u00e0 una grande anima\", suo secondo album dal vivo, con due inediti, l'omonimo presentato a Sanremo - ispirato dalla prodezza del giovane aviatore tedesco Mathias Rust, che, eludendo qualsiasi sistema di sorveglianza, nel 1987, in piena guerra fredda, atterr\u00f2 con il suo piccolo aereo da turismo nella Piazza Rossa di Mosca \u2013 e l'altro, \"Helena\", cantato in inglese, sigla delle 22 puntate della fiction omonima interpretata dall'attrice Paola Onofri.\nPer il progetto-evento \"DallaMorandi\", Ron scrive le musiche di \"Amore Piccolino\" e \"Disperati complici\" che Gianni Morandi canter\u00e0 nel disco e durante il successivo tour.\nNello stesso anno scrive per Loretta Goggi il brano \"Il mio uomo\", sigla finale del programma \"Via Teulada 66\" che vinse il \"Premio Regia Televisiva\" come miglior canzone nel 1989. \nNel 1989 si dedica, in qualit\u00e0 di produttore, musicista, arrangiatore e autore, a un giovane esordiente Biagio Antonacci - conosciuto a Garlasco, dove lo stesso prestava servizio militare nella locale stazione dei Carabinieri - e al suo primo album: \"Sono cose che capitano\" dove Ron duetta anche nella canzone che d\u00e0 il titolo all'album.\nCompone la colonna sonora del film \"La cintura,\" tratto da un testo teatrale di Alberto Moravia.\nAnni 1990.\nNel 1990 scrive la hit \"Attenti al lupo\", inizialmente intitolata \"La casetta\", incisa da Lucio Dalla per l'album \"Cambio\" vendendo un milione e mezzo di copie.\nCon la produzione di Roberto Dan\u00e8 inizia un altro capitolo della carriera di Ron, segnato dalla firma di un contratto discografico con la WEA. Il cantautore \u00e8 pronto ad affrontare gli anni 1990 con un disco intitolato \"Apri le braccia e poi vola\", lanciato dai singoli \"Un momento anche per te\" e \"Le ragazze,\" destinati ad avere un buon successo commerciale.\nNel 1992 pubblica \"Le foglie e il vento\", album molto ispirato, supportato dall\u2019attenta produzione di Dan\u00e8 e da Greg Walsh, arrangiatore di fama internazionale, che riscuote ancora una volta un enorme successo. Molti i brani scelti come singoli, tra i quali \"Non abbiam bisogno di parole\" (che diventa una delle sue canzoni pi\u00f9 famose) \"Dentro ai tuoi occhi o mai pi\u00f9\" e \"A un passo dai miei sogni\". Due anni dopo \u00e8 la volta di \"Angelo (ancora Dan\u00e8, ancora Walsh)\", con i singoli \"Sono uguale a te\", \"Tutti quanti abbiamo un angelo\" e \"Il sole e la luna\".\nNel 1995 Ron realizza un altro sogno aprendo, nella sua Garlasco - all\u2019interno di una antica fabbrica di cioccolata - un proprio studio di registrazione, l\"Angelo Studio\", attualmente punto di riferimento di produzioni italiane e internazionali molto importanti.\nNel 1996 vince il Festival di Sanremo con \"Vorrei incontrarti fra cent'anni\" cantata in coppia con Tosca, aggiudicandosi anche il Premio Volare (migliore composizione e miglior testo). Per l'occasione esce una nuova raccolta con alcuni dei suoi brani rivisitati con nuovi arrangiamenti, e con \"Ferite e lacrime\", (versione italiana di \"You\" un successo dei Ten Sharp del 1992) singolo scelto per la stagione estiva. Nel dicembre del 1996, Ron partecipa al quarto Concerto di Natale in Vaticano con il brano \"Natale tutto l'anno,\" contenuto nel CD \"Chistmas in Rome.\"\nNel corso del 1997 esce l'album \"Stelle\" e nel 1998 torna a Sanremo con il brano \"Un porto nel vento,\" inserito nella ristampa sanremese del cd.\nNel 1998 esce il libro \"Ron: musica! Un ritratto artistico di Ron\" scritto da Dina Risolo (edizioni Tarab).\n\u00c8 del 1999 il 14\u00ba album di Ron: \"Adesso\", scritto interamente in una baita di Livigno.\nAnni 2000.\nIl 27 febbraio 2000, Ron festeggia i 30 anni di carriera con l'uscita di \"70/00 -\" doppio album contenente 13 suoi grandi successi in duetto con Gianni Morandi, Biagio Antonacci, Tosca, Lucio Dalla, Luna e Jackson Browne, oltre a 3 brani inediti (\"Noi\", che diventer\u00e0 anche un videoclip con Ornella Muti; \"Non \u00e8 finito il tempo\" e \"Laggi\u00f9\") - e con una trasmissione televisiva \"Una citt\u00e0 per cantare,\" registrata all\u2019Auditorium della Rai di Napoli e a lui interamente dedicata. Il duetto con Jackson Browne (\"Una citt\u00e0 per cantare/The road\", cantata in parte in italiano ed in parte in inglese) viene registrato dal vivo nella splendida Piazza Ducale di Vigevano (PV). Il video della performance \u00e8 tuttora inedito.\n2001: Ron crea la sua etichetta indipendente: Le Foglie e il Vento.\nNel 2001 incide la hit \"Sei volata via\" (tra le canzoni pi\u00f9 trasmesse in radio quell\u2019anno), uscita dalla penna di Jovanotti. Nell'album pubblicato a breve distanza, intitolato \"Cuori di vetro\", sono incluse canzoni scritte in collaborazione con Francesco De Gregori, Renzo Zenobi, Renato Zero, Gianluca Grignani e Carmen Consoli.\nNel 2002 Pino Daniele lo invita ad una serie di concerti con lo stesso Pino Daniele, Francesco De Gregori e Fiorella Mannoia: \"i Fab Four\", come verranno definiti, danno vita ad un tour che li porter\u00e0 ad esibirsi insieme in alcuni dei luoghi pi\u00f9 suggestivi d\u2019Italia - davanti ad un pubblico di circa 250.000 persone - e pubblicano un CD doppio ed un DVD dell'evento, subito ai primi posti delle classifiche.\nAlla fine del 2002, la Rai lo rivuole protagonista di uno show in prima serata. Nasce cos\u00ec \"Amici Miei\", spettacolo che, ancora una volta, ruota attorno alle canzoni di Ron e dei suoi amici coinvolti nell\u2019album \"Cuori di vetro\".\nEsce nel febbraio del 2004 \"Le voci del mondo\", concept album ispirato all'omonimo romanzo di Robert Schneider con musiche di Ron e testi di Alfredo Rapetti (in arte Cheope).\nIl 9 Settembre 2004 \u00e8 tra i protagonisti del concerto/tributo a Lucio Battisti - dove canta \"I giardini di marzo\" - e del conseguente album (pubblicato da BMG Ricordi e CAM Edizioni Musicali, per TV Sorrisi e Canzoni).\nNel gennaio del 2005 - in analogia tra vino e musica, capaci di unire, consolare e rallegrare - Ron presenta al pubblico la sua etichetta vinicola, Fracent'anni, che \u00e8 anche il nome di un buon rosso e bianco.\nAd ottobre del 2005, esce, in allegato al Corriere della Sera, l'album \"Ma quando dici amore\", contenente 13 duetti con 14 grandi artisti della musica italiana e internazionale (Anggun, Claudio Baglioni, Samuele Bersani, Loredana Bert\u00e8, Luca Carboni, Carmen Consoli, Lucio Dalla, Elisa, Jovanotti, Mario Lavezzi, Nicky Nicolai e Stefano Di Battista, Raf, Tosca) e una traccia rom con Renato Zero \"(vedi sotto)\". L'intero ricavato della vendita dell'album, viene devoluto all'AISLA, associazione italiana sclerosi laterale amiotrofica, di cui Ron \u00e8 testimonial e parte del consiglio direttivo dell\u2019Associazione (presidente \u00e8 il suo caro amico Mario Melazzini). Per dare ancora maggiore visibilit\u00e0 al progetto, nel 2006 torna al Festival di Sanremo con il brano \"L'uomo delle stelle\".\nNel maggio del 2007 esce il singolo \"L'amore \u00e8 una bombola di gas\" e comincia una lunga serie di concerti che lo porta da un capo all'altro della penisola. \u00c8 sempre dello stesso anno, la collaborazione con Ivana Spagna e Tristan B - artista maltese - per l'album di quest'ultimo.\nNell'ottobre del 2007 esce l'album \"Rosalino Cellamare: RON in concerto\", registrato dal vivo con l'accompagnamento dell'Orchestra Toscana Jazz. L'album, trainato dall'unico inedito \"Canzone dell'acqua\" (testo di Renzo Zenobi) \u00e8 anche un DVD che contiene un\u2019intervista di Natasha Stefanenko a Ron durante una passeggiata in giro per Garlasco, cittadina dove tutt\u2019oggi vive.\n\u00c8 del maggio del 2008 l'album di inediti \"Quando sar\u00f2 capace d'amare\", che prende il titolo da una canzone di Giorgio Gaber del 1994. L'album contiene 10 canzoni scritte con importanti collaboratori come Neffa, Renzo Zenobi, Kaball\u00e0 e suonate con Lucio Dalla e Alex Britti.\nRon ha sempre amato recitare, cos\u00ec, all\u2019inizio del 2009, porta in scena \"L'altra parte di Ron\" (prodotto da F&amp;P Group, regia di Stefano Genovese) nella doppia veste di cantante ed attore, protagonista assoluto. Da solo sul palco, nei concerti teatrali interpreta tutti i personaggi che sono stati negli anni protagonisti della sua vita diventando il punto di partenza di percorsi musicali, di riflessioni e racconti. Ron canta, discute, riflette su se stesso, il tutto messo in scena come un riflesso allo specchio della sua memoria: il collega musicista, l\u2019amico d\u2019infanzia, la mamma, il vicino di casa; il tutto condito dalle emozioni che ha regalato ai suoi fan in 40 anni di musica.\nNell'aprile 2009 ha partecipato all'incisione del brano \"Domani 21/04.2009\" di Mauro Pagani, con i proventi devoluti alle popolazioni colpite dal terremoto dell'Aquila. Nello stesso anno partecipa all'album di Claudio Baglioni \"Q.P.G.A.\", cantando nel brano \"Mia libert\u00e0\".\nAnni 2010.\nIn occasione dei suoi 40 anni di carriera, esce il libro \"Ron si racconta, la gioia di fare musica\" scritto da Andrea Pedrinelli (edizioni Ancora).\nNello stesso anno, Ron realizza un altro grande sogno: apre a Garlasco il laboratorio musicale \u201cUna citt\u00e0 per cantare\u201d, punto di riferimento per chi abbia voglia di scoprire il proprio talento nell'ambito delle discipline musicali.\nApre il volume 2 della collana \"Capo Verde, terra d'amore\" prodotta per il World Food Programme delle Nazioni Unite da Alberto Zeppieri, duettando con Ces\u00e1ria \u00c9vora in \"La voce dell'amore\"; partecipa all'incisione dell'album \"\u00c8 gi\u00e0 domenica\" degli Statuto duettando con Oscar Giammarinaro, leader della band, nel brano \"Una citt\u00e0 per cantare\", a cui la band torinese ha voluto rendere omaggio; l'11 febbraio 2011 continua la sua collaborazione con gli Statuto partecipando alla registrazione del live \"Undici\", durante un concerto all'Hiroshima mon amour. Nell'autunno 2011 ha partecipato come tutor al talent show Star Academy.\nIl 29 gennaio del 2013 pubblica \"Way Out\" un album che raccoglie 12 cover di cantautori angloamericani come John Mayer, David Gray, K'naan, Ben Howard, Damien Rice, Jamie Cullum, Amos Lee, Michael Kiwanuka, The Weepies, Alexi Murdoch, The Boy Who Trapped The Sun e Badly Drawn Boy. L'album \u00e8 stato registrato a Garlasco, in presa diretta, presso la sua abitazione.\nHa partecipato al Festival di Sanremo 2014 con le canzoni \"Sing in the Rain\", scritta a quattro mani con il gi\u00e0 citato Mattia Del Forno, e\" Un abbraccio unico\", eliminata alla prima serata. Per la quarta serata dedicata ai cantautori canta \"Cara\" di Lucio Dalla. Nel febbraio 2014 esce l'album \"Un abbraccio unico\", prodotto da Roberto Vernetti e che vede la collaborazione con Mattia Del Forno in diversi brani.\nIl 13 ottobre 2015 esce la sua autobiografia \"Chiss\u00e0 se lo sai (Tutta una vita per cercare me)\", edita da Piemme, scritta con la collaborazione di Stefano Genovese.\nL'11 marzo 2016 esce l'album doppio \"La forza di dire s\u00ec\". Come il precedente \"Ma quando dici amore\" del 2005, \u00e8 finalizzato alla raccolta di fondi a favore della AISLA, associazione che si occupa di ricerca contro la sclerosi laterale amiotrofica. Vi partecipano 26 artisti italiani interpretando in duo con Ron numerosi successi che abbracciano l'intero arco della sua carriera di cantautore.\nNel febbraio 2017 partecipa al sessantasettesimo Festival di Sanremo con il brano \"L'ottava meraviglia\", venendo eliminato durante la semifinale. Il brano, assieme all'inedito \"Ai confini del mondo\", viene incluso in una riedizione dell'album \"La forza di dire s\u00ec\" pubblicato l'anno prima.\nIl 15 dicembre 2017 durante il programma Sar\u00e0 Sanremo viene annunciata la sua partecipazione al Festival di Sanremo 2018 con il brano \"Almeno pensami,\" scritto da Lucio Dalla ed inserito nell\u2019album \u201c\"Lucio!\"\u201d nel quale Ron omaggia il cantautore bolognese con alcuni tra i suoi brani pi\u00f9 famosi. Ron riscuote un buon successo, rimanendo durante tutte le serate nella fascia alta della classifica provvisoria, arrivando in finale al quarto posto e ottenendo anche il Premio della Critica del Festival della canzone italiana \"Mia Martini\" risultando il pi\u00f9 votato precedendo le interpretazioni del trio Ornella Vanoni/Bungaro/Pacifico e di Max Gazz\u00e8.\nIl 31 agosto 2018 \u00e8 protagonista del programma televisivo Lucio! trasmesso su Canale 5 insieme a Michelle Hunziker e tanti altri artisti per rendere omaggio a Lucio Dalla. Il concerto \u00e8 stato registrato il 2 giugno 2018 al Teatro Romano di Verona: da questo viene tratto un cd \"Lucio! Live\".\nNel febbraio 2019 accetta l'invito di Paolo Kessisoglu e - con altri artisti - incide \"C'\u00e8 da fare\" canzone per Genova (ed. Sony Music), in aiuto alle persone colpite dal crollo del Ponte Morandi.\nIl 23 dicembre 2019 si conclude a Bologna, dopo quasi 2 anni, il tour \"Lucio!\".\nAnni 2020.\nIl 9 gennaio 2020 esce al cinema \"Hammamet\", film dedicato agli ultimi sei mesi di vita di Bettino Craxi, interpretato da Pierfrancesco Favino, nella cui colonna sonora sono presenti due canzoni di Ron: \"Vorrei incontrarti fra cent'anni\" e \"Piazza Grande\".\nIl 28 maggio 2021 pubblica il singolo \"Abitante di un corpo celeste\" che anticipa l'uscita del suo nuovo album prevista per fine anno.\nIl 3 agosto 2021 annuncia che il disco uscir\u00e0 ad inizio 2022, in occasione dei 50 anni di carriera del cantante.\nIl 22 ottobre 2021 pubblica il secondo singolo intitolato \"Sono un figlio\"."}
{"id": "1291509", "revid": "339392", "url": "https://it.wikipedia.org/wiki?curid=1291509", "title": "Ekranas Panev\u0117\u017eys", "text": ""}
{"id": "1291510", "revid": "767487", "url": "https://it.wikipedia.org/wiki?curid=1291510", "title": "A Collection of Beatles Oldies (But Goldies!)", "text": "A Collection of Beatles Oldies (But Goldies!) \u00e8 una raccolta di singoli dei Beatles registrati e venduti tra il 1963 e il 1966. L'album \u00e8 stato pubblicato in Gran Bretagna e in Australia ma non negli Stati Uniti.\nIl disco.\nL'album in questione \u00e8 il risultato di un'iniziativa della Parlophone che, non avendo materiale nuovo da pubblicare alla fine del 1966, decise di pubblicare in un'unica raccolta i singoli fino ad allora di maggior successo dei fab four. La traccia \"Bad Boy\" non era mai uscita fino ad allora in Gran Bretagna, ma negli Stati Uniti era stata inclusa nell'album \"Beatles VI\".\nLa copertina, tratta da un dipinto di David Christian, divenne particolarmente celebre perch\u00e9 conterrebbe i primi indizi che poi daranno vita alla nascita della leggenda della morte di Paul McCartney. Nello specifico, la strada che percorre l'auto in copertina sembra proprio puntare dritto alla testa della figura seduta in primo piano, e quindi rimandare all'incidente stradale (con ferite mortali alla testa) di cui sarebbe stato vittima Paul McCartney.\nL'album in Gran Bretagna non and\u00f2 oltre la sesta posizione, forse perch\u00e9 la maggior parte degli acquirenti possedeva gi\u00e0 i singoli in questione. Tuttavia l'album continu\u00f2 a vendere molto bene per tutti i successivi trent'anni fino a quando venne ritirato dal commercio. Nonostante ci\u00f2 l'album non \u00e8 stato mai ristampato su CD.\nTracce.\nTutte le canzoni hanno come autori John Lennon e Paul McCartney, eccetto dove indicato."}
{"id": "1291511", "revid": "194571", "url": "https://it.wikipedia.org/wiki?curid=1291511", "title": "Idrossilapatite", "text": ""}
{"id": "1291514", "revid": "7336", "url": "https://it.wikipedia.org/wiki?curid=1291514", "title": "Parco regionale Gessi bolognesi e calanchi dell'Abbadessa", "text": ""}
{"id": "1291516", "revid": "767487", "url": "https://it.wikipedia.org/wiki?curid=1291516", "title": "Strade provinciali della provincia di Ancona", "text": "Questo \u00e8 un elenco delle strade provinciali presenti sul territorio della provincia di Ancona, e di competenza della provincia stessa:"}
{"id": "1291517", "revid": "436907", "url": "https://it.wikipedia.org/wiki?curid=1291517", "title": "This Love (Maroon 5)", "text": "This Love \u00e8 un singolo del gruppo musicale statunitense Maroon 5, pubblicato il 27 gennaio 2004 come secondo estratto dal primo album in studio \"Songs About Jane\".\nIl brano ha rappresentato il primo vero successo commerciale del gruppo, posizionandosi in cima a diverse classifiche di tutto il mondo, vincendo inoltre un Grammy Award alla miglior performance pop vocale di un duo o gruppo nel 2005. Il gruppo ha suonato questa canzone al \"The Tonight Show\" condotto da Jay Leno nel 2007.\nVideo musicale.\nIl video unisce filmati di performance della band in un cortile in un palcoscenico messicano e scene di Adam Levine che si separa con una donna. Secondo Levine, il concetto che sta dietro il video musicale \u00e8 basato su Prince.\nAltre scene del video mostrano Levine e la allora fidanzata Kelly McKee protagonisti di una scena erotica, nonostante siano state impiegate inquadrature creative per non mostrare alcuna parte intima dei due. Esiste un'altra versione del video nella quale, grazie all'aiuto di alcuni effetti speciali, ci sono dei fiori che coprono le parti nude dei due, creato per i mercati pi\u00f9 conservatori. Quando gli \u00e8 stata chiesta la sua opinione in proposito, Adam Levine ha commentato: \u00abCi\u00f2 \u00e8 ridicolo\u00bb. Il bassista Madden ha detto che \u00e8 \u00abuna reazione assurda ed esagerata\u00bb.\nTracce.\nTesti e musiche di Adam Levine e Jesse Carmichael."}
{"id": "1291519", "revid": "767487", "url": "https://it.wikipedia.org/wiki?curid=1291519", "title": "Jack Ragland", "text": "Carriera.\nVinse la medaglia d'oro con la nazionale di pallacanestro degli Stati Uniti alle Olimpiadi di Berlino 1936, giocando due gare.\nGioc\u00f2 4 anni nella AAU con i Globe Refiners, con cui vinse il titolo nel 1936, e con i Phillips 66ers."}
{"id": "1291520", "revid": "101260", "url": "https://it.wikipedia.org/wiki?curid=1291520", "title": "Cupralluminio", "text": ""}
{"id": "1291528", "revid": "767487", "url": "https://it.wikipedia.org/wiki?curid=1291528", "title": "Willard Schmidt", "text": "Carriera.\nHa vinto la medaglia d'oro con la nazionale di pallacanestro degli Stati Uniti alle Olimpiadi di Berlino 1936, giocando una gara."}
{"id": "1291530", "revid": "1418004", "url": "https://it.wikipedia.org/wiki?curid=1291530", "title": "Premio Goethe", "text": "Il premio Goethe \u00e8 un premio letterario che viene conferito a Francoforte sul Meno (citt\u00e0 natale di Johann Wolfgang von Goethe) dal 1927.\nLa consegna avviene nella Paulskirche (Chiesa di San Paolo), il giorno della nascita di Goethe (28 agosto), dal borgomastro (sindaco) della citt\u00e0. Fino al 1949 la periodicit\u00e0 del premio era annuale; da quella data viene assegnato ogni tre anni. La scelta del vincitore \u00e8 fatta da un'apposita commissione tra le persone distintesi nella cultura a livello internazionale. Il premio consiste in un attestato su pergamena artisticamente realizzato e in un assegno di 50.000 euro."}
{"id": "1291532", "revid": "767487", "url": "https://it.wikipedia.org/wiki?curid=1291532", "title": "Carl Shy", "text": "Carriera.\nHa vinto la medaglia d'oro con la nazionale di pallacanestro degli Stati Uniti alle Olimpiadi di Berlino 1936, giocando tre gare."}
{"id": "1291536", "revid": "767487", "url": "https://it.wikipedia.org/wiki?curid=1291536", "title": "Duane Swanson", "text": "Carriera.\nHa vinto la medaglia d'oro con la nazionale di pallacanestro degli Stati Uniti alle Olimpiadi di Berlino 1936, giocando due gare.\nGioc\u00f2 per una stagione nella NBL, disputando complessivamente 11 partite con 1,2 punti di media."}
{"id": "1291537", "revid": "80339", "url": "https://it.wikipedia.org/wiki?curid=1291537", "title": "Organismo termofilo", "text": "Con il termine termofilo si indica un insieme di organismi, appartenenti alla pi\u00f9 ampia classe degli estremofili, che vivono e si moltiplicano a temperature relativamente elevate, ovvero oltre i 45 \u00b0C e fino ai 122 \u00b0C. Molti termofili rientrano nel regno degli archea. Una ipotesi \u00e8 che i batteri termofili siano stati tra le primissime forme di batteri.\nHabitat e generalit\u00e0.\nL'habitat ideale dei termofili \u00e8 rappresentato dalle regioni della Terra caratterizzate da attivit\u00e0 geotermale come nel caso delle acque termali e delle foci idrotermali delle profondit\u00e0 marine, nonch\u00e9 laddove sia presente materia organica in decomposizione come nel caso dei pantani torbosi e del compost.\nI termofili possono essere sia \"obbligati\" che \"facoltativi\": i termofili obbligati richiedono necessariamente temperature elevate per poter crescere, mentre i termofili facoltativi possono svilupparsi sia ad alte temperature che a valori inferiori di temperatura. Gli ipertermofili sono un caso particolare di termofili estremi i cui valori ottimali di temperatura sono oltre 80 \u00b0C e in alcuni casi prosperano oltre i 100 \u00b0C, come il \"Pyrolobus fumarii\" che per riprodursi richiede temperature di 105 \u00b0C e smette di moltiplicarsi ad una temperatura inferiore ai 90 \u00b0C \nSecondo alcuni biologi, i microrganismi termofili somiglierebbero pi\u00f9 di qualsiasi altro essere vivente attuale agli antenati comuni di tutte le moderne cellule, ovvero sarebbero gli \"ultimi antenati comuni universali\" (LUCA). Tuttavia al riguardo non c'\u00e8 unanimit\u00e0 in ambito scientifico.\nImportanza dei termofili.\nFurono isolati per la prima volta negli anni sessanta da Thomas D. Brock, a quei tempi professore all'Universit\u00e0 del Wisconsin, durante una ricerca nelle sorgenti idrotermali del Parco nazionale di Yellowstone.\nCome prerequisito per la loro sopravvivenza, i termofili possiedono enzimi in grado di esplicare la loro funzione a elevate temperature. Alcuni di questi enzimi vengono sfruttati in biologia molecolare (ad esempio le DNA polimerasi termostabili per la PCR). La Taq \u00e8 la DNA polimerasi termostabile pi\u00f9 comunemente utilizzata e deve il suo nome al \"Thermus aquaticus\", microrganismo dal quale venne originariamente isolata. Altri enzimi sono utilizzati per la produzione di prodotti per la pulizia. \"Streptococcus thermophilus\" e \"Lactobacillus bulgaricus\" sono importanti termofili utilizzati dall'industria alimentare per produrre derivati fermentati del latte quale lo yogurt.\nGrazie ad un altro termofilo \u00e8 stato possibile incrementare le ciclodestrine, prodotte a partire dall'amido di mais, usate per gli aromi e per i sapori alimentari, ma anche nel campo farmacologico.\nLo studio delle proteine caratteristiche degli organismi termofili ha dato un importante contributo nella comprensione del meccanismo di ripiegamento proteico, grazie al fatto che tali proteine devono essere stabili a temperature che normalmente causerebbero la denaturazione. Quindi, capire come le proteine dei termofili siano evolute per divenire termostabili permette di ricavare informazioni sulla modulazione funzionale dei processi di ripiegamento."}
{"id": "1291538", "revid": "78273", "url": "https://it.wikipedia.org/wiki?curid=1291538", "title": "Termofili", "text": ""}
{"id": "1291540", "revid": "300067", "url": "https://it.wikipedia.org/wiki?curid=1291540", "title": "Bill Wheatley", "text": "Carriera.\nHa vinto la medaglia d'oro con la nazionale di pallacanestro degli Stati Uniti alle Olimpiadi di Berlino 1936, giocando due gare."}
{"id": "1291550", "revid": "101260", "url": "https://it.wikipedia.org/wiki?curid=1291550", "title": "B\u00fcsingen", "text": ""}
{"id": "1291551", "revid": "767487", "url": "https://it.wikipedia.org/wiki?curid=1291551", "title": "Noi tre (film)", "text": "Noi tre \u00e8 un film del 1984 diretto da Pupi Avati.\nTrama.\n1770. Il quattordicenne Mozart compie un viaggio a Bologna per sostenere un esame all'Accademia dei Filarmonici. Il giovane Mozart \u00e8 accompagnato dal padre Leopold e viene ospitato dai conti Pallavicini. \"Amad\u00e8\", come viene chiamato familiarmente da tutti, \u00e8 per\u00f2 interessato anche alla natura e a tutto ci\u00f2 che lo circonda: fa amicizia (dopo una iniziale diffidenza) con il figlio del conte e si innamora di una quindicenne abitante nelle vicinanze. Questa libert\u00e0 \u00e8 destinata per\u00f2 a durare poco: l'esame \u00e8 ormai prossimo e in caso di esito positivo Mozart riprender\u00e0 il suo viaggio.\nProduzione.\nFilm \"minore\" e misconosciuto del regista bolognese, \u00e8 stato interpretato da Lino Capolicchio, Gianni Cavina, Carlo Delle Piane e Ida Di Benedetto nonch\u00e9 dai giovanissimi \"noi tre\" Christopher Davidson, Dario Parisini e Barbara Rabeschini."}
{"id": "1291554", "revid": "547992", "url": "https://it.wikipedia.org/wiki?curid=1291554", "title": "Loredana Martinez", "text": " \nBiografia.\nIl padre Corrado Martinez era direttore d'orchestra e musicologo. Loredana Martinez \u00e8 inoltre pronipote di Bernardo Geraci, compositore siciliano dell\"800.\nLaureata a Roma con il massimo dei voti in filosofia e pedagogia, ha conseguito con 110 e lode il diploma superiore di giornalismo presso l'Universit\u00e0 degli Studi di Palermo e il diploma d'arte drammatica presso l'Accademia di Stato \"Silvio D'Amico\" di Roma. Ha debuttato come attrice a sedici anni. Ha vinto il Premio \"Adelaide Ristori\" e il Premio \"Noce d'Oro\" come migliore attrice protagonista per l\"'Ivona Principessa di Borgona\" di W. Gomrowcz, regia di Armando Pugliese. Ha insegnato al Conservatorio \"Verdi\" di Milano, ed attualmente \u00e8 docente presso il Conservatorio Santa Cecilia di Roma."}
{"id": "1291555", "revid": "767487", "url": "https://it.wikipedia.org/wiki?curid=1291555", "title": "London (film 2005)", "text": "London \u00e8 un film del 2005 scritto e diretto da Hunter Richards.\nTrama.\nNew York. Syd \u00e8 distrutto dalla fine della sua relazione durata due anni con la sexy e affascinante London e affoga la sua disperazione nell'uso di droghe e alcool. \nUna sera, mentre \u00e8 al bar, per caso viene a sapere che hanno organizzato una festa di addio per London che sta per trasferirsi, festa a cui lui non \u00e8 stato invitato. Allora si autoinvita, trascinando con s\u00e9 Bateman, uno spacciatore di droga che aveva incontrato al bar. I due uomini, arrivati in anticipo, si chiudono in bagno e qui si imbottiscono di alcool e droga, con la partecipazione a turno anche di due ragazze. I due iniziano a parlare a lungo tra loro: entrambi sono in crisi per gli stessi motivi e si confessano a vicenda. Bateman lo informa di tutte le sue esperienze sado-maso, fino ad arrivare al motivo reale che l'ha spinto su quella strada, ossia la sua impotenza: la moglie gli ha detto in faccia che il sostituto era pi\u00f9 virile di lui, perch\u00e9 anche se innamorato non riesce ad avere rapporti con la donna che ama e che lo ama, e questo \u00e8 causa di una frustrazione estrema che lo porta all'esasperazione verbale verso Syd. Syd a sua volta arriva al nodo per cui \u00e8 avvenuta la sua crisi personale: non essere mai riuscito a dire \"ti amo\" alla sua donna. Insomma la crisi di due uomini, con tanto di autoanalisi ed un finale di speranza: Syd finalmente trova il coraggio per scendere al piano inferiore e parlare con London. Escono dalla festa dopo una rissa, e in macchina lui si scusa con lei per tutte le sue mancanze e ammette i suoi errori. Passano la notte insieme ma al mattino lei deve partire.\nProduzione.\n\u00c8 stato prodotto dalle societ\u00e0 Destination Films, National Film and Television School e Silver Nitrate.\nCast.\nIl cast \u00e8 composto da: Chris Evans, Jessica Biel e Jason Statham che avevano gi\u00e0 recitato insieme nel film del 2004 \"Cellular\". Inoltre sono presenti: Joy Bryant, Kelli Garner, Isla Fisher, Louis C.K., Dane Cook, Lina Esco, Jeff Wolfe, Paula Patton, Kat Dennings, Sophie Monk.\nLuoghi.\nIl film \u00e8 stato interamente girato a New York."}
{"id": "1291556", "revid": "1305772", "url": "https://it.wikipedia.org/wiki?curid=1291556", "title": "Guerra russo-turca", "text": "Con l'espressione Guerra russo-turca s'intende uno dei seguenti conflitti che videro opposto l'Impero russo a quello ottomano:"}
{"id": "1291558", "revid": "1573940", "url": "https://it.wikipedia.org/wiki?curid=1291558", "title": "Sh\u014dgo Suzuki", "text": "Ha cominciato la sua carriera come voce per le pubblicit\u00e0 e per i documentari. Ha debuttato come doppiatore (seiy\u016b in giapponese) per la casa produttrice di videogiochi Square Enix, dando voce a Vincent Valentine nel film \"."}
{"id": "1291559", "revid": "599013", "url": "https://it.wikipedia.org/wiki?curid=1291559", "title": "Tomasz Radzinski", "text": "Carriera.\nClub.\nGerminal Ekeren.\nDopo aver trascorso le giovanili in Germania nell'Osnabruck ed in Canada a 20 anni arriva ad Anversa per giocare con la maglia del Germinal Ekeren. In quattro anni il Germinal conquista due terzi posti, un sesto e un decimo posto. Nel 1996 vince una Coppa del Belgio. Nell'ultima stagione former\u00e0 una fortissima coppia d'attacco con il compagno belga Gunther Hofmans con cui realizzer\u00e0 34 reti: 19 ne realizza Radzinski e 15 Hofmans. Conquister\u00e0 il secondo posto nella classifica capocannonieri battuto solo dal croato Branko Strupar.\nAnderlecht.\nViene notato quindi dall'Anderlecht che lo acquista. Qui Tomasz dimostra tutto il suo talento gi\u00e0 nella prima stagione dove realizza un bottino di 15 reti in 22 giornate ma l'Anderlecht chiude terzo in campionato. Nel 1999 vince la Coppa di Lega belga. Nella seconda stagione contribuisce alla vittoria dell'Anderlecht in campionato realizzando 13 marcature in 22 incontri di Jupiler League. Nella stagione successiva vince un'altra Supercoppa del Belgio e conquista il campionato contribuendo in modo fondamentale alla conquista del titolo con 23 reti in 31 partite di campionato si guadagna meritatamente il titolo di capocannoniere della Jupiler League.\nInghilterra: Everton e Fulham.\nL' opta per il suo acquisto ma, pur giocando da titolare, Radzinski non si trova bene. Infatti realizza 6 goal in quasi 30 giornate di Premier League. Nella seconda stagione ai Blues raccoglie un bottino di 10 reti in 30 partite di campionato e nell'ultima sigla 8 reti in 34 partite. Dopo 91 partite di campionato e 25 reti l'Everton lo cede al Fulham. A Londra Radzinski gioca di pi\u00f9, ma segna di meno; infatti chiude tre stagioni con 11 reti in poco pi\u00f9 di 100 partite.\nGrecia: Skoda Xanth\u012b.\nNel 2007, dopo tre stagioni al Fulham, viene acquistato dai greci dello Skoda Xanth\u012b. In Grecia si dimostra come uno dei migliori attaccanti del campionato, realizzando 14 reti e concludendo al quarto posto nella classifica marcatori.\nIl ritorno in Belgio: Lierse.\nNel 2008 torna in Belgio, al Lierse SK. In tre stagioni mette a segno 39 reti in 86 presenze, contribuendo alla promozione in Pro League ottenuta nel 2010. Al termine della stagione 2010-2011 rimane svincolato.\nWaasland-Beveren.\nNel gennaio 2012 firma un contratto per sei mesi con il Waasland-Beveren. In sei mesi colleziona 9 presenze e mette a segno 7 reti.\nNazionale.\nNel 1995 debutta in Nazionale. Gioca la sua ultima partita con la maglia della Nazionale il 18 novembre 2009, partendo da titolare in Polonia-Canada (terminata 1-0), venendo sostituito al minuto 84 da Iain Hume. Con la nazionale ha collezionato un totale di 46 presenze e 10 reti."}
{"id": "1291560", "revid": "436907", "url": "https://it.wikipedia.org/wiki?curid=1291560", "title": "Marillion.com", "text": "marillion.com \u00e8 l'undicesimo album in studio del gruppo musicale britannico Marillion, pubblicato il 18 ottobre 1999 dalla Intact Records.\nDescrizione.\nTerminate le sessioni di registrazioni di \"Radiation\", i Marillion iniziarono a produrre sin da subito il loro album successivo. I due brani \"Tumble Down the Years\" e \"Interior Lulu\" erano gi\u00e0 pronti per \"Radiation\", ma vennero considerati incompleti e quindi pubblicati sul successivo \"marillion.com\".\nIl disco prende il titolo dall'omonimo sito internet della band; segnale che ormai questo media di comunicazione era un mezzo di trasporto dell'informazione primario sia per il gruppo che per l'intero mondo circostante. In seguito i Marillion faranno del proprio sito internet il principale mezzo di divulgazione della propria attivit\u00e0, arrivando a produrre i loro album grazie alla fase di preordine degli stessi.\nMusicalmente vi \u00e8 una sperimentazione verso nuovi generi come il trip hop del brano \"House\" o il genere propriamente alternative."}
{"id": "1291561", "revid": "729019", "url": "https://it.wikipedia.org/wiki?curid=1291561", "title": "Aeroporto di Amendola", "text": "LAeroporto di Amendola \u00e8 un aeroporto militare italiano situato in Puglia, a 15\u00a0km a nord est della citt\u00e0 di Foggia, lungo la Strada statale 89 Garganica, nella frazione di Amendola compresa tra San Giovanni Rotondo e Manfredonia dalla quale l'aeroporto dista 25\u00a0km. La struttura, intitolata alla memoria del tenente pilota Luigi Rovelli, medaglia d'oro al valore militare, \u00e8 dotata di una pista in asfalto lunga 2720\u00a0m. Con la sua ampiezza di 1050 ettari \u00e8 l'aeroporto militare pi\u00f9 grande d'Italia. L'aeroporto \u00e8 gestito dall'Aeronautica Militare ed in base al Decreto ministeriale del 25 gennaio 2008 pubblicato sulla Gazzetta Ufficiale del 7 marzo 2008 l'aeroporto \u00e8 classificato come MOB (Main Operating Base) del primo gruppo e come tale effettua esclusivamente attivit\u00e0 militari, non essendo aperto al traffico commerciale.\nL'aeroporto militare, che rientra nel territorio di San Giovanni Rotondo, \u00e8 sorto in un'area posta a notevole distanza dai centri urbani pi\u00f9 vicini; aspetto, quest'ultimo, che ha portato alla nascita di un piccolo agglomerato urbano (\"Villaggio Azzurro\") sorto per ospitare militari e dipendenti della base aeroportuale.\nStoria.\nL'aeroporto era gi\u00e0 operativo nella seconda guerra mondiale, prima per la Regia Aeronautica e poi per la Luftwaffe. Dopo l'8 settembre 1943 divenne base per la 15th Air Force statunitense, e nel 1944 era l'aeroporto militare pi\u00f9 grande d'Europa. Oggi \u00e8 la seconda base aerea pi\u00f9 grande d'Europa, seconda solo alla base americana di Ramstein, in Germania.\nLe unit\u00e0 statunitensi basate ad Amendola furono:\nL'aeroporto, oltre a ospitare i bombardieri pesanti che partivano per missioni a lungo raggio sul territorio tedesco, fu anche sede della Balkan Air Force, formata anche da velivoli della neonata Aeronautica Cobelligerante Italiana, che forniva supporto ai partigiani jugoslavi e greci.\nNegli anni cinquanta ha ospitato la Scuola di volo basico avanzato e il 15 marzo 1950 ricevette i primi de Havilland Vampire che furono i primi velivoli a reazione in dotazione all'Aeronautica Militare. Successivamente furono assegnati i North American F-86 Sabre.\nDal 1\u00ba luglio 1993 ospitava il 13\u00ba Gruppo caccia.\nLa base ospita il 32\u00ba Stormo dell'Aeronautica Militare, dal quale dipende il 28\u00ba Gruppo Velivoli Teleguidati, dotato di velivoli a pilotaggio remoto (UAV) MQ-1C ed MQ-9A. I Predator sono stati dispiegati operativamente in Iraq nel 2005, in Afghanistan (2006-2007) ed in Libia (2010-2011). Attualmente i Predator del 32\u00ba Stormo sono dispiegati in Kuwait a supporto delle operazioni contro l'ISIS ed a Gibuti in aiuto alle operazioni contro la pirateria in Corno d'Africa e Oceano Indiano.\nPer un programma di trasformazione e riorganizzazione dell'Aeronautica Militare Italiana, nell'arco di tempo di 7 mesi, il 32\u00ba Stormo muta il suo assetto:\nI significativi eventi si collocano nel quadro del lungo e complesso processo di trasformazione del 32\u00ba Stormo di Amendola (FG), sulla scorta di precise direttive della Forza Armata.\nAmendola \u00e8 stata la prima base in Europa a ricevere i velivoli di 5\u00aa generazione F-35 JSF (Joint Stirke Fighter): il 12 dicembre 2016 i primi due velivoli sono atterrati presso il 32\u00ba Stormo.\nCome accade con altri aeroporti militari, la base organizza degli \"open day\" per presentare al pubblico le attivit\u00e0 della forza armata e i mezzi in dotazione. Alla manifestazione partecipano anche rappresentanze delle aeronautiche militari straniere.\nCollegamenti esterni.\nInformazioni storiche ed attuali sull'aeroporto di Amendola"}
{"id": "1291564", "revid": "79642", "url": "https://it.wikipedia.org/wiki?curid=1291564", "title": "Guerra russo turca", "text": ""}
{"id": "1291569", "revid": "400694", "url": "https://it.wikipedia.org/wiki?curid=1291569", "title": "Natalie Horler", "text": "Conosciuta a livello internazionale come la cantante del gruppo eurodance tedesco Cascada. Il gruppo \u00e8 composto dalla Horler e dai due dj e producer DJ Manian e Yanou. DJ Manian e Horler hanno anche un altro progetto chiamato Siria (2004-2005, 2008-oggi).\nBiografia.\nNatalie Horler \u00e8 nata a Bonn in Germania da genitori inglesi il 23 settembre 1981. Suo padre \u00e8 un musicista jazz. Quando era giovane, ha registrato spesso nello studio casalingo di suo padre. Questa esperienza l'aiut\u00f2 a decidere di diventare una cantante. Oltre a cantare, ha seguito vari corsi di danza come stepdance, danza jazz, hip-hop e street dance.\nNatalie Horler ha iniziato la sua carriera musicale lavorando prima in bar e casin\u00f2 e in seguito in uno studio, registrando brani per diversi DJ. La sua canzone pi\u00f9 notevole \u00e8 \"Sometimes\" fatta per il gruppo dance 2 Vibez e pubblicata l'8 ottobre 2004. Pi\u00f9 tardi, nel 2004, ha costituito il gruppo Cascada con Yanou e DJ Manian (conosciuto per il suo grande successo con DJ Sammy e Dominique van Hulst, con il singolo \"Heaven\", uscito nel 2002), e ha iniziato un tour con i suoi ballerini.\nIl 21 febbraio 2006 Cascada pubblic\u00f2 l'album \"Everytime We Touch\" negli Stati Uniti e il brano pi\u00f9 famoso che \u00e8 stato finora pubblicata \u00e8 il singolo di debutto \"Everytime We Touch\". La canzone \u00e8 stata una hit mondiale, raggiungendo la decima posizione nella US Hot Billboard Chart, la seconda posizione nella UK Charts e raggiungendo la prima posizione nella Israel Charts per due settimane e in Irlanda per sei settimane. Il successo dell'album ha permesso loro di guadagnare un World Music Award, come World's Best Selling Artist tedesco.\nAltre canzoni molto conosciute sono \"Miracle\" e \"Bad Boy\" e le cover pi\u00f9 note sono \"Truly Madly Deeply\" e \"What Hurts The Most\" tutte realizzate con i Cascada. Il loro secondo album, \"Perfect Day\" fu pubblicato il 3 dicembre 2007 e si classific\u00f2 soddisfacentemente in tutta Europa, raggiungendo la nona posizione nella UK Album Charts. Il singolo \"What Hurts the Most\" fu un successo mondiale salendo al decimo posto nelle classifiche inglesi, mentre nelle classifiche svedesi raggiunse il quinto posto, e in Francia dove raggiunse il secondo posto, inoltre raggiunse il terzo posto nella Austria Singles Charts.\nNell'autunno del 2006, Natalie fece la prima apparizione in televisione come ospite dello show \"Back @ Ya\" su a Toronto (canale canadese via cavo che trasmette in tutto il Canada e in alcune zone degli Stati Uniti, specializzato nella messa in onda di video musicali di musica dance ed elettronica), pur essendo gi\u00e0 apparsa in televisione nello show \"Live with Regis and Kelly\" per promuovere l'album \"Everytime We Touch\".\nHa anche presentato \"The Clubland Top 50\", in esclusiva per il canale musicale 4Music e ha partecipato a innumerevoli trasmissioni televisive, soprattutto in Europa, in una delle quali ha promosso la versione inglese di Perfect Day, mentre in uno show su GMTV nel 2007 ha eseguito live la canzone \"Last Christmas\". Quando \u00e8 tornata il 28 luglio 2008 su GMTV, ha eseguito \"Because The Night\" dal vivo. Natalie \u00e8 ritornata negli studi di GMTV nel luglio 2009 per eseguire il suo nuovo singolo \"Evacuate The Dancefloor\".\nNatalie Horler \u00e8 apparsa nella versione tedesca dello show \"Star Search\" nel 2004 ed in \"Invader Zim\" nel 2001."}
{"id": "1291572", "revid": "436907", "url": "https://it.wikipedia.org/wiki?curid=1291572", "title": "Radiation", "text": "Radiation \u00e8 il decimo album in studio del gruppo musicale britannico Marillion, pubblicato il 21 settembre 1998 dalla Raw Power.\nDescrizione.\nLa copertina \u00e8 caratterizzata dal numero 10 riportato in colori diversi sia nel nome \"Marillion\" sia in quello di \"Radiation\". Da esso \u00e8 stato estratto come unico singolo \"These Chains\", sesta traccia dell'album.\nNel 2013 la Madfish ha pubblicato una nuova versione dell'album, intitolata \"Radiation 2013\" e contenente il mix originale del 1998 ed un nuovo missaggio del 2013 realizzato da Michael Hunter."}
{"id": "1291574", "revid": "1149807", "url": "https://it.wikipedia.org/wiki?curid=1291574", "title": "Poliziotto a 4 zampe", "text": "Poliziotto a 4 zampe (\"Katts and Dog\") \u00e8 una serie televisiva canadese di genere poliziesco, trasmessa dal 1988 al 1992.\nIn originale, nella produzione canadese, il nome del cane protagonista \u00e8 Rudy. Negli USA \u00e8 stato scelto di ribattezzare la serie Rin Tin Tin K-9 Cop e per questo il nome fu doppiato in Rinty. Anche in Italia il nome utilizzato \u00e8 Rinty.\nTrama.\nLa serie televisiva racconta la vita dell'agente dell'unit\u00e0 cinofila K-9 Hank Katts (Jesse Collins) e del suo compagno canino Rinty (Rudolph Van Holstein III) mentre combattono il crimine e le forze del male.\nIl pilot presenta Hank Katts come un giovane poliziotto appena uscito dall'accademia che viene assegnato all'unit\u00e0 cinofila suo malgrado e descrive il primo incontro, un po' burrascoso, fra Katts e Rinty. Katts infatti non vuole saperne di avere come compagno un cane, ma poi rimane colpito dalla fedelt\u00e0 e dal coraggio di Rinty e i due cominciano a forgiare il loro rapporto.\nLa cognata di Hank Maggie Davenport (Cali Timmins) e il nipote Stevie Katts (Andrew Bednarski) vengono a trovarlo e poco dopo si stabiliscono a vivere con lui.\nNelle stagioni successive, in seguito alla morte di Maggie, Stevie viene affidato allo zio Hank e poi adottato.\nEpisodi.\nLa serie si compone di 5 stagioni, trasmesse in Italia prima da Italia 1 e poi da Europa 7. Tra la terza e quarta stagione \u00e8 stato prodotto il film: \"Rin Tin Tin and the Paris Conspiracy\"."}
{"id": "1291579", "revid": "226458", "url": "https://it.wikipedia.org/wiki?curid=1291579", "title": "Episodi di Life as We Know It", "text": "Episodio Pilota.\nTrama.\nDino, Ben e Jonathan sono 3 amici che stanno affrontando il \"problema\" pi\u00f9 comune tipico della loro et\u00e0: il sesso. Dino ha gi\u00e0 una sorta di storiella con Jackie e sa perfettamente che con lei non \u00e8 solo sesso perch\u00e9 con lei sta benissimo; Ben \u00e8 attratto dalla signorina Young, la sua prof, mentre Jonathan ha un'attrazione per l'amica Deborah ma non sa se quello che vuole \u00e8 realmente stare con lei.\nBen presto si capir\u00e0 che i 3 amici, nonostante si affrontino spesso in sfide sessuali, sono in realt\u00e0 persone che danno pi\u00f9 peso ai loro sentimenti che al solo sesso. Dino soffrir\u00e0 molto perch\u00e9 avr\u00e0 una brutta lite con Jackie; Ben riesce ad avvicinarsi alla signorina Young e capisce che tra loro c'\u00e8 attrazione; Jonathan riceve l'ultimatum da Debora e accetta di essere il suo ragazzo. L'unica quindi ad essere single \u00e8 Sue, amica di Deborah e Jackie. Dino scopre che la madre tradisce suo padre con il coach Scott, suo coach di hockey, e non andr\u00e0 all'appuntamento riparatore con Jackie e scoppia in lacrime perch\u00e9 non sa come dirlo a suo padre.\nUna festa da sballo.\nTrama.\nDino \u00e8 molto arrabbiato con sua madre per quello che \u00e8 accaduto e viene a sapere che \u00e8 successo pi\u00f9 di una volta; intanto chiarisce con Jackie e organizza una serata solo per loro due ma Ben e Jonathan lo costringono ad organizzare una festa e quando Jackie lo viene a sapere ne organizza una a casa sua. Jonathan prosegue la sua storia con Deborah e pensa di avere un tumore al pene, ma \u00e8 solamente una vena ingrossata; Ben \u00e8 sempre attratto dalla signorina Young, attrazione corrisposta.\nDino fa di tutto per far riappacificare i suoi ma senza risultato; il divorzio tra i due sembra oramai prossimo; va poi alla festa di Jackie dove litiga con un ragazzo che la stava baciando e finalmente, dopo essere scoppiato in lacrime, rivela la causa del suo malessere a Ben e Jonathan.\nVoltare pagina.\nTrama.\nDino e Jackie si evitano totalmente, ma sar\u00e0 il ragazzo a tentare un riavvicinamento proponendole di venirla a vedere alla partita di calcio; prima della partita Dino conosce Zoe che oltre a offrirle una birra gli far\u00e0 perdere la partita di Jackie. La ragazza, dopo un piccolo bacio, scopre che ha bevuto e si arrabbia; la sera Dino va da Jackie per chiarirsi e spiegarle che i suoi strani comportamenti sono la conseguenza dell'aver visto sua madre col coach ma lei decide di mollarlo definitivamente. Intanto proseguono le relazioni tra Ben e la signorina Young e tra Jonathan e Deborah senza la mancanza di qualche alto e basso: Ben non riesce a trovare un posto per fare sesso con la sua insegnante e sta realizzando quando sia dura avere una relazione con un'insegnante mentre Jonathan scopre che Deborah non \u00e8 pi\u00f9 vergine e ci rimane male. Intanto tra i genitori di Dino \u00e8 sempre pi\u00f9 crisi: Annie si confessa con Mya (madre di Deborah) e tronca definitivamente con il coach mentre Micheal capisce che il suo lavoro ha portato via troppo tempo alla sua vita e quindi si licenzia; i due passano un week end insieme ma capiscono che non c'\u00e8 pi\u00f9 passione."}
{"id": "1291589", "revid": "819238", "url": "https://it.wikipedia.org/wiki?curid=1291589", "title": "Serres &amp; Battig", "text": "Il sistema Serres &amp; Battig \u00e8 un tipo di armamento utilizzato nella costruzione di linee ferroviarie e tranviarie. Alla fine dell'Ottocento fu impiegato in diverse linee tranviarie urbane dell'Impero austro-ungarico.\nLa sua caratteristica principale, rispetto al pi\u00f9 noto sistema Vignoles, era quello di non prevedere traversine. Il binario poggiava sopra sostegni in metallo, o in legno, i quali erano incassati nella ghiaia della massicciata ed erano posizionati lungo tutta la lunghezza della rotaia. Una sbarra di metallo, posta di traverso ogni 2,10 metri, avrebbe tenuto insieme i sostegni delle due rotaie.\nIl sistema apparentemente risultava pi\u00f9 costoso del Vignoles in sede d'impianto, in quanto era necessario scavare dei solchi larghi almeno 35 cm lungo tutto il percorso della ferrovia, ma la convinzione principale per i costruttori era quella di abbassarne la spesa di manutenzione, dovuta principalmente al ricambio delle traversine.\nIn Italia, un esempio di utilizzo in larga scala del sistema si vide sulla tranvia Brescia-Mantova-Ostiglia nel 1882. In questo caso, le speranze di ridurre le spese di manutenzione furono velleitarie: ben presto furono necessari lavori per mantenere paralleli i sostegni e i binari. Agli inizi del Novecento l'intera linea fu progressivamente dotata di rotaie Vignoles."}
{"id": "1291591", "revid": "1305772", "url": "https://it.wikipedia.org/wiki?curid=1291591", "title": "Clutching at Straws", "text": "Clutching at Straws \u00e8 il quarto album in studio del gruppo musicale britannico Marillion, pubblicato il 22 giugno 1987 dalla EMI.\nDescrizione.\nCome il precedente \"Misplaced Childhood\", anche questo \u00e8 un concept album ed \u00e8 inoltre l'ultimo album in studio con Fish. Il personaggio al centro dell'album \u00e8 \"Torch\" (presumibilmente il \"Jester\" delle copertine degli album precedenti), un uomo di 29 anni disoccupato, la cui vita \u00e8 in totale confusione. Egli cerca, soprattutto e senza successo, conforto nell'alcol per dimenticare un matrimonio fallito, essere un padre fannullone e la mancanza di successo commerciale come cantante in un gruppo musicale. Torch finisce quindi continuamente con l'ubriacarsi nei bar, in camere d'albergo e in strada, urlando e privo di redenzione o speranza.\nIl disco bonus della riedizione di \"Clutching at Straws\" del 1999 contiene versioni alternative e demo di brani con Fish alla voce che sarebbero stati inseriti nel successivo album in studio \"Seasons End\". Questi demo vennero prodotti nel corso delle sessioni di scrittura per quel che avrebbe dovuto essere il quinto potenziale album in studio con Fish. Un certo numero di concetti dei testi di queste demo, come ad esempio per il brano \"Voice in the Crowd\", vennero poi inseriti nell'album solista d'esordio di Fish dal titolo \"Vigil in a Wilderness of Mirrors\" del 1990.\nTracce.\nTesti di Derek William Dick, musiche dei Marillion."}
{"id": "1291593", "revid": "2153076", "url": "https://it.wikipedia.org/wiki?curid=1291593", "title": "Sunday Morning (Maroon 5)", "text": "Sunday Morning \u00e8 un singolo del gruppo musicale statunitense Maroon 5, pubblicato il 2 dicembre 2004 come quarto estratto dal primo album in studio \"Songs About Jane\".\nDescrizione.\nOttava traccia dell'album, \"Sunday Morning\" \u00e8 stato 31\u00b0 nella Billboard Hot 100 negli Stati Uniti d'America, diventando il quarto singolo dei Maroon 5 ad entrare nella Top 40; \u00e8 anche stato 27\u00b0 nel Regno Unito e 7\u00b0 in America Latina diventando il terzo singolo consecutivo dei Maroon 5 nella Top 10.\nLa canzone \u00e8 una delle colonne sonore di \"Tutto pu\u00f2 succedere - Something's Gotta Give\", \"Love Actually - L'amore davvero\" e \"Il ritorno della scatenata dozzina\" (bench\u00e9 il secondo fosse la versione di \"1.22.03.Acoustic\").\nVideo musicale.\nIl videoclip \u00e8 stato filmato tra il 17 e il 18 ottobre 2004 presso gli Abbey Road Studios di Londra."}
{"id": "1291603", "revid": "436907", "url": "https://it.wikipedia.org/wiki?curid=1291603", "title": "Seasons End", "text": "Seasons End \u00e8 il quinto album in studio del gruppo musicale britannico Marillion, pubblicato il 25 settembre 1989 dalla EMI.\nDescrizione.\nSi tratta del primo album del gruppo registrato con il cantante Steve Hogarth, subentrato a Fish. La musica per \"Seasons End\" era stata gi\u00e0 scritta dai restanti componenti del gruppo prima dell'entrata di Hogarth: le prime idee infatti furono realizzate insieme a Fish (alcune di queste registrazioni apparvero successivamente nel secondo CD della riedizione di \"Clutching at Straws\" del 1999).\nTutti i testi dell'album vennero composti da Hogarth in collaborazione con John Helmer, che continuer\u00e0 nel corso degli anni a scrivere testi per il gruppo. L'album \u00e8 stato anticipato dal singolo \"Hooks in You\" e promosso anche da \"Uninvited Guest\" e da \"Easter\"."}
{"id": "1291617", "revid": "125610587", "url": "https://it.wikipedia.org/wiki?curid=1291617", "title": "Episodi di Desperate Housewives (prima stagione)", "text": "Negli Stati Uniti, la prima stagione di \"Desperate Housewives\" \u00e8 stata trasmessa dal 3 ottobre 2004 al 22 maggio 2005, sul canale americano ABC.\nIn Italia, la prima stagione \u00e8 stata trasmessa in prima visione assoluta dal 13 febbraio 2005 al 17 luglio 2005 su Fox Life di Sky.\nIn chiaro, la prima stagione \u00e8 stata trasmessa dal 12 settembre 2005 al 14 novembre 2005 su Rai 2. \nL'attrice Alfre Woodard, interprete del personaggio di Betty Applewhite, appare nei due episodi finali.\nSar\u00e0 presente nel cast regolare nella stagione successiva.\nL'antagonista principale della stagione \u00e8 Paul Young.\nPilota.\nTrama.\nLa tranquillit\u00e0 del fittizio quartiere residenziale di Wisteria Lane viene scossa dall\u2019improvviso suicidio di Mary Alice Young, casalinga felice e solidale. A compiangerne la scomparsa, oltre che al marito Paul Young e al figlio adolescente Zachary \u201cZach\u201d, ci sono anche le migliori amiche di Mary Alice: Susan Mayer, divorziata da oltre un anno dopo che il marito Karl l\u2019ha tradita e mollata per la sua segretaria, lasciandola sola con la loro figlia Julie; Lynette Scavo, una ex donna di carriera che ha abbandonato il lavoro per essere mamma di 4 bambini a tempo pieno, mentre suo marito Tom Scavo viaggia spesso; Bree Van de Kamp, moglie e madre apparentemente perfetta se vista dall\u2019esterno, ma che ha gravi complicanze per quanto riguarda il suo matrimonio con Rex Van de Kamp, e il rapporto con i figli Andrew e Danielle; e infine Gabrielle Solis, la pi\u00f9 avvenente del gruppo, maritata con il ricco uomo d\u2019affari Carlos Solis, nonostante intrattenga una relazione clandestina con il giovane giardiniere John Rowland. Alla veglia funebre di Mary Alice, Susan conosce e s\u2019infatua dell\u2019idraulico Mike Delfino, da poco trasferitosi a Wisteria Lane, ma ben presto entrer\u00e0 in conflitto con Edie Britt, famosa adescatrice di uomini, per attirare le attenzioni di Mike. Durante la successiva settimana, le 4 casalinghe attraversano diverse fasi: Gabrielle \u00e8 costretta a fuggire di nascosto da un party di lavoro di Carlos solo per potare l\u2019erba del loro giardino e dissuadere Carlos dalla scelta di licenziare John; Bree deve affrontare l\u2019estrema decisione di Rex di divorziare, in quanto lui \u00e8 stanco di vivere in un mondo acqua e sapone, e una sera, addirittura, distratta dal pensiero, Bree serve a Rex un piatto contenente cipolle, a cui \u00e8 allergico, mandandolo all\u2019ospedale; Lynette d\u00e0 il bentornato a Tom; Susan, invece, entra in casa di Edie, e dai rumori che sente crede che oramai la donna si sia portata a letto Mike, ma Susan appicca involontariamente un incendio che devasta interamente l\u2019abitazione, anche se Edie ne esce illesa. Poco dopo, per\u00f2, Mike fa la sua comparsa, dimostrando di non essere stato lui con Edie, ma, in seguito, l\u2019uomo telefona da casa sua ad una persona sconosciuta e deposita una pistola sul tavolino. In tutto ci\u00f2, Zach si sveglia di notte e sorprende suo padre Paul mentre dissotterra qualcosa di misterioso dal fondo della loro piscina. La mattina dopo, Susan, Lynette, Bree e Gabrielle impacchettano gli effetti personali di Mary Alice, quando scoprono una lettera ricevuta il giorno stesso della morte della donna su cui \u00e8 scritta la frase: \"\"So quello che hai fatto, mi d\u00e0 la nausea, dir\u00f2 tutto\".\" A questo punto, le 4 casalinghe cominciano a sospettare che dietro il suicidio di Mary Alice ci sia un motivo ben pi\u00f9 grande di quanto potessero immaginare.\nLa verit\u00e0 \u00e8 sfuggevole.\nTrama.\nLe casalinghe cercano di capire il nesso logico tra la morte di Mary Alice e la lettera minatoria trovata precedentemente, che suggerisce un qualche movente per il drastico gesto suicida dell\u2019amica, ma senza successo. Susan, spronata da sua figlia Julie, prende coraggio e organizza una cena di benvenuto nel quartiere per Mike a casa dell\u2019uomo, sebbene i suoi piani romantici vengano mandati all\u2019aria da Edie, che si autoinvita. Intanto, Gabrielle e John continuano a vedersi in assenza di Carlos, ma dopo l\u2019ultima volta in cui Carlos \u00e8 rincasato in anticipo, facendo rischiare agli amanti di essere colti in flagrante, Gabrielle propone a John di trovarsi un altro posto dove incontrarsi. John, poi, dona a Gabrielle una rosa, da cui la donna capisce che il ragazzo si sta lentamente innamorando di lei. Tuttavia, John comprende di non poter essere capace di soddisfare le esigenze di Gabrielle, soprattutto quando la vede entusiasta per via dell\u2019auto appena regalatale da Carlos. Bree convince Rex a scartare l\u2019idea del divorzio, e i due entrano quindi in terapia dal dottor Goldfine, un consulente matrimoniale. Nelle sedute, Bree non riesce ad aprirsi completamente, al contrario di Rex che esterna tutte le sue preoccupazioni, finch\u00e9, con la scusa di sistemargli un bottone della giacca, Bree non incontra il terapeuta in privata sede spiegandogli che vorrebbe almeno essere ringraziata dal marito per ci\u00f2 che fa per lui e per la sua famiglia. Lynette rischia una multa perch\u00e9 i figli non indossano le cinture di sicurezza in macchina, cos\u00ec, su consiglio di Martha Huber, vicina di casa e pettegola numero uno di Wisteria Lane, lascia Porter, Preston e Parker sul ciglio della strada, sperando di farli spaventare e accondiscendere alle sue regole. Al suo ritorno, Lynette non trova pi\u00f9 i bambini, che sono stati accolti da una donna volenterosa di denunciarla ai servizi sociali, ma grazie ai figli, Lynette scampa all\u2019accusa e se la d\u00e0 a gambe assieme ai piccoli, che stavolta allacciano le cinture. Alla cena, nel frattempo, Susan \u00e8 nervosa sul fatto che Edie possa avere la meglio con Mike, perci\u00f2 si tinge l\u2019orecchio e le mani di salsa cos\u00ec da sembrare che lo scontroso cane dell\u2019uomo, Bongo, le dia corda, ma malauguratamente Bongo ingerisce un suo orecchino e Mike lo porta di corsa dal veterinario. Qui, a faccenda risolta, Susan scopre che Mike \u00e8 vedovo e che Bongo rappresenta l\u2019unico legame rimastogli con la sua defunta moglie, alla quale promise di prendersene cura. In pi\u00f9, la signora Huber s\u2019insospettisce notando che Susan ha comperato un misurino identico a quello rinvenuto nella casa incendiata di Edie (Susan l\u2019aveva dimenticato l\u00ec la sera dell\u2019incidente), e, in tarda serata, Paul getta l\u2019arcano baule riesumato dalla piscina nel lago.\nRitratto di famiglia.\nTrama.\nSusan, consultando il calendario, si ricorda di una cena allestita tempo addietro da Mary Alice per riunire insieme le sue amiche, cos\u00ec le casalinghe optano di tenere lo stesso la serata a casa di Bree per onorare la volont\u00e0 della loro compagna. Susan non sopporta le visite del suo ex marito Karl e della sua nuova fidanzata Brandi, per cui l\u2019ha tradita, anche perch\u00e9 l\u2019uomo non le ha mai rivolto nessuna scusa per il dolore arrecatole. Durante l\u2019ennesima lite con Karl, Susan resta chiusa fuori di casa interamente nuda e cade in un cespuglio, dove viene ritrovata da Mike, il quale, dopo un iniziale momento di imbarazzo, accetta di accompagnarla alla cena. Tom, professandosi esausto dalle continue trasferte di lavoro, declina l\u2019offerta, ma Lynette si accorge che il marito preferisce di gran lunga divertirsi con i suoi colleghi, pertanto si vendica costringendolo a rimanere a casa da solo coi bambini, ai quali fa promettere di comportarsi in maniera infernale. Gabrielle e John, intanto, vengono visti in atteggiamenti compromettenti da Ashley, una bambina taciturna nuova arrivata a Wisteria Lane. Per paura che possa spifferare il segreto, Gabrielle alletta Ashley con molteplici regali. Nel mentre della cena dai Van de Kamp, Rex annuncia delle sedute di terapia coniugale ai presenti, nonostante Bree volesse tenerle all\u2019oscuro, perci\u00f2 la donna, in un impeto di rabbia, rivela una confessione poco gradevole sulla virilit\u00e0 di Rex, che lascia la serata e si sposta in un motel. Disperata, Bree si precipita dal dottor Goldfine, e, approfittando di un suo attimo di distrazione, fruga nell\u2019archivio alla ricerca delle cassette con le terapie private di Rex. In compenso, Bree rinviene una registrazione appartenuta a Mary Alice, che decide di conservare. Nel frattempo, rovistando in giro per casa, Zach trova la pistola usata da sua madre per uccidersi, e Paul, quando il telegiornale comunica del reperimento del baule dal lago, mette subito in vendita l\u2019abitazione.\nConoscevamo quella donna?\nTrama.\nLe casalinghe ascoltano la cassetta di Mary Alice, in cui quest\u2019ultima ammette di essere perseguitata da incubi ricorrenti nei quali assiste alla scena di una ragazzina che annega implorando l\u2019aiuto di una certa \u201cAngela\u201d; Mary Alice afferma poi che Angela \u00e8 il suo vero nome, il che sconvolge non poco le casalinghe. La signora Huber, inoltre, ricatta Susan con la minaccia di divulgare la notizia che \u00e8 stata lei la responsabile dell\u2019incendio in casa di Edie, che attualmente vive con Martha, e la tiene in pugno con il misurino carbonizzato ritrovato tra i resti dell\u2019alloggio. Intanto, Carlos diventa diffidente quando scova un calzino lasciato sbadatamente da John in camera sua e di Gabrielle, ma, a dispetto delle ridicole giustificazioni della moglie, pensa che Gabrielle abbia una sorta di relazione con il loro antennista, cos\u00ec va in casa sua per picchiarlo, scoprendo solo dopo averlo pestato che l\u2019uomo \u00e8 in realt\u00e0 omosessuale. Lynette fatica ancora una volta a far regnare la pace tra i gemelli Porter e Preston, tanto da cercare di volerli separare in classi diverse a scuola, ma si oppone alla richiesta dell\u2019insegnante di somministrare loro dei tranquillanti, poich\u00e9 non ha alcuna intenzione di spegnere la vivacit\u00e0 dei figli. Bree, frattanto, ha dei problemi con Andrew, che si allontana progressivamente dalla madre, ritenendola causa del malessere familiare e della separazione dal padre Rex. Stufa di sottostare alle pretese del figlio, Bree gli va incontro presso uno strip club, dove riesce a convincerlo a ritornare con lei a casa. Susan e Julie elaborano un modo per intrufolarsi di soppiatto dalla Huber e sgraffignarle il misurino, piano che viene brillantemente superato, se non fosse che Susan ne ha dovuto rimetterci un appuntamento con Mike. Susan, Lynette, Bree e Gabrielle, successivamente, prendono la decisione di consegnare il biglietto intimidatorio di Mary Alice a Paul, il quale, in un primo momento dice si possa trattare di una conseguenza ai problemi psicologici della defunta moglie, ma poi commissiona un investigatore privato, Shaw, al fine di scoprire chi abbia davvero scritto la lettera a Mary Alice.\nInquietanti intrusioni.\nTrama.\nL\u2019anziana signora Frome chiede gentilmente a Susan di occuparsi del suo amato gatto mentre lei \u00e8 via. Una sera, tuttavia, Susan e Julie notano che qualcuno \u00e8 entrato in casa Frome e lanciano l\u2019allarme in tutta Wisteria Lane circa l\u2019esistenza di un ladro. Gli abitanti, allora, organizzano delle ronde di pattuglia. Intanto, Susan accetta l\u2019invito a uscire di un agente di polizia invaghito di lei, e ne risente parecchio quando Mike pare non esprimere alcun segno di gelosia al riguardo. Lynette e Tom, mediante l\u2019aiuto di Bree, ottengono un colloquio alla prestigiosa Barcliff Academy, dove sperano possano essere ammessi Porter e Preston dopo la loro recente espulsione, ma dovranno sborsare 15.000 dollari come donazione, e ci riusciranno una volta venduta l\u2019adorata barca a vela di Tom. Gabrielle e Carlos accolgono Juanita, l\u2019invadente madre di Carlos giunta fin l\u00ec per dare una mano al figlio sui suoi timori intorno ad un probabile tradimento di Gabrielle. Infatti, l\u2019assillante presenza della suocera vieta a Gabrielle di potersi vedere in pi\u00f9 di un\u2019occasione con John, e, una sera, Juanita si dimostra capace di qualsiasi cosa pur di non permettere a nessuno di ferire Carlos. Bree, nel frattempo, colma di tenerezza verso Zach, lo invita per cena a casa sua. La discussione che ne deriva prevede prima il racconto di Bree su come da piccola abbia assistito inerme alla morte della madre, e poi la dichiarazione sconcertante di Zach sul fatto che lui stesso abbia spinto Mary Alice al suicidio. La sera seguente, oltretutto, mentre Bree e Rex sono fuori a dialogare, vengono allertati di un\u2019intrusione in casa loro e scoprono che il salotto \u00e8 stato arredato con addobbi natalizi da Zach, che ha voluto ricreare l\u2019atmosfera festosa di quando sua madre era ancora viva. L\u2019appuntamento di Susan termina rovinosamente, in quanto capisce che il poliziotto le aveva mentito promettendole, falsamente, di far analizzare il cacciavite trovato da lei dalla signora Frome (potenziale prova che avrebbe potuto smascherare il ladro). Finita in un quartiere di prostitute, Susan viene soccorsa da Mike, col quale si scambia il suo primissimo bacio, malgrado ignori che sia proprio Mike il ladro di Wisteria Lane. Il giorno dopo, Bree osserva Paul e Zach abbandonare Wisteria Lane con delle valigie.\nInutile affannarsi.\nTrama.\nSusan non si beve la storia di Paul sull\u2019aver spedito Zach da dei parenti, cos\u00ec lo pedina fino ad un centro per minori con problemi di psiche, capendo quindi che l\u2019uomo ha internato il figlio. Con l\u2019aiuto di Julie, Susan escogita un piano per riuscire a parlare con Zach: Julie, fingendosi una paziente dell\u2019istituto, apprende dal ragazzo che la ragione del suicidio di sua madre \u00e8 collegata a \u201cDana\u201d. Gabrielle deve assolutamente trovare il modo di sbarazzarsi di Juanita, che \u00e8 sempre pi\u00f9 ficcanaso nei suoi confronti, e soprattutto perch\u00e9 John sta cominciando a frequentare Danielle, la figlia di Bree. Venuta a sapere da Carlos del passato da giocatrice d\u2019azzardo di Juanita, Gabrielle se ne avvale per tenerla impegnata in un casin\u00f2, giusto il tempo di intrattenersi con John in un motel. Juanita, per\u00f2, esagera e prosciuga una delle carte di credito di Carlos, cos\u00ec Gabrielle promette di non proferirne parola col marito a patto che la suocera la smetta di immischiarsi nella sua vita. In ogni caso, dopo che Carlos la rende partecipe del fatto che Gabrielle era a conoscenza del suo problema con il gioco, in Juanita si ridesta un sospetto, che trova fondamento quando la donna comprende che l\u2019amante della nuora \u00e8 il giardiniere. Intanto, Lynette si assume l\u2019incarico di costumista per la recita scolastica della Barcliff su \"Cappuccetto Rosso\", sfidando apertamente la direttrice dello spettacolo e madre di un compagno di classe dei figli, la scorbutica Maisy Gibbons. Per spuntarla con i ricami dei vestiti in cos\u00ec poco tempo, Lynette, seguendo il suggerimento di una mamma, ingerisce le pillole tranquillanti destinate ai gemelli, che hanno su di lei l\u2019effetto opposto, perci\u00f2 la donna riesce nel suo intento. In una delle sedute, Bree \u00e8 profondamente ferita dall\u2019ultima di Rex, che confessa di non essere pienamente appagato dalla loro vita sessuale. Dopo averne discusso col dottor Goldfine, Bree cerca di essere disponibile alle fantasie erotiche di Rex, che per\u00f2 ancora non si lascia andare con la moglie, provocando un ulteriore distacco nella coppia. L\u2019ultima inquadratura vede una copertina per neonati, in casa Mayer, con su inciso il nome \"Dana\". \nCompetizione.\nTrama.\nIl primo appuntamento galante tra Susan e Mike va in fumo a causa della comparsa inaspettata di Kendra, una vecchia amica di Mike legata al suo misterioso passato al di fuori di Wisteria Lane. Susan e Edie, entrambe supponendo che Kendra non sia solo un\u2019amica per Mike, seguono i due sino ad un country club, dove la loro copertura salta inevitabilmente. Kendra rassicura Susan a proposito di lei e Mike, ma instilla nella donna un dubbio sulla vita dell\u2019uomo prima che arrivasse a Wisteria Lane. Nel frattempo, Lynette deve preparare una cena di lavoro per Tom e i suoi colleghi, ma, essendo a corto di pastiglie contro l\u2019iperattivit\u00e0 e manifestando i primi segni di astinenza, le ruba dalla madre di un amico dei figli. L\u2019operosit\u00e0 frenetica di Lynette, per\u00f2, non si limita soltanto alle faccende domestiche, ma anche al suo rapporto con Tom, tanto da denigrare involontariamente i suoi progetti di lavoro di fronte ai soci. Gabrielle, ingelosita dal crescente affiatamento fra John e Danielle, prospetta alla ragazza l\u2019idea di andare in una scuola di modelle a New York, cos\u00ec da togliersela dai piedi, ma Danielle \u00e8 obbligata a rinunciare nel momento in cui sua madre Bree, in ritorsione al comportamento dei figli dopo aver comunicato loro dell\u2019imminente divorzio con Rex, minaccia lei ed Andrew di sfrattarli. Gabrielle, poi, d\u00e0 a vedere di essere malata agli occhi di Carlos e Juanita per poter restare a casa con John mentre il marito e la suocera escono a cena. Purtroppo, Juanita supera in astuzia Gabrielle, perch\u00e9 si presenta improvvisamente e scatta una fotografia alla nuora e a John insieme, per poi venire investita da un\u2019auto a gran velocit\u00e0. Gabrielle s\u2019impossessa della macchina fotografica poco prima dell\u2019arrivo dell\u2019ambulanza, e contemporaneamente, Bree scopre che Andrew \u00e8 il guidatore della vettura che ha travolto Juanita. Intanto, Paul, tramite le informazioni dell\u2019agente Shaw, ipotizza che sia stata Edie la mandante della lettera a Mary Alice, cos\u00ec incarica l\u2019investigatore di ucciderla una volta per tutte.\nSensi di colpa.\nTrama.\nBree e Rex concordano sull\u2019abbandonare l\u2019auto con cui Andrew ha investito Juanita in una zona malfamata della citt\u00e0, in modo che venga rubata da uno sbandato. Bree, tuttavia, gradirebbe che Andrew si capaciti del grave errore che ha commesso, ma il ragazzo dimostra di non sentirsi assolutamente in difetto. Gabrielle e Carlos, intanto, visitano quotidianamente Juanita, caduta in coma dopo l\u2019incidente. John pone fine alla relazione con Gabrielle, dicendole prima di aver rivelato ad un prete della loro tresca amorosa per espiarne le colpe; lo stesso frate, poi, tenta di far confessare anche Gabrielle, invano. Gabrielle, per di pi\u00f9, si arrabbia con Carlos, dato che il marito ha scelto di voler diventare padre, malgrado si fossero in precedenza accordati sul non avere figli. Lynette \u00e8 oramai vittima delle pillole e allo stremo delle sue forze, non riuscendo a dormire di notte e restando sveglia e stanchissima di giorno, ma per fortuna viene tirata su di morale da Susan e Bree. Intanto, Susan scopre per caso un mucchio di soldi e una pistola stipati nel mobiletto della cucina di Mike, perci\u00f2, piena di curiosit\u00e0 e al tempo stesso inquieta, si fa dare le chiavi di casa con la scusa di dover aprire al piastrellista per investigare mentre lui \u00e8 al lavoro. Susan finisce per\u00f2 intrappolata nel pavimento del solaio, e, al suo ritorno, Mike la caccia via, irato per essere stato ingannato. Frattanto, Shaw \u00e8 in procinto di ammazzare Edie, ma all\u2019ultimo minuto si rende conto che non \u00e8 stata lei ad inviare la lettera a Mary Alice, bens\u00ec Martha. Paul, allora, decide di occuparsi personalmente del problema, cos\u00ec, dopo aver affrontato la Huber, che gli ribadisce di aver scritto il biglietto per minacciare Mary Alice e intascarne dei riscatti, dapprima la strangola a morte, e poi seppellisce il cadavere fuori citt\u00e0. Parallelamente, Susan e Mike risolvono le loro divergenze e consumano un rapporto sessuale, proprio mentre viene occultato l\u2019omicidio di Martha.\nMenti sospettose.\nTrama.\nIn seguito all\u2019infortunio di Juanita, Gabrielle sente il dovere di fare del bene, cos\u00ec mette a punto una sfilata di beneficenza per sostenere le infermiere degli ospedali. Durante i preparativi, Susan capisce dell\u2019intrigo amoroso tra Gabrielle e John, che sono ritornati alle loro vecchie abitudini, e la prende come un\u2019offesa personale da parte dell\u2019amica, dal momento che Susan ha dimestichezza con la dolorosa sensazione di essere traditi dal proprio coniuge. Lynette \u00e8 alla disperata ricerca di una bambinaia che l\u2019aiuti a tenere a bada i figli. Conosce quindi Claire, una giovane babysitter vessata dalla ricca donna per la quale lavora, e riesce a convincerla a passare dalla sua parte, ripromettendole di trattarla con assoluta gentilezza e paga extra. Bree \u00e8 impensierita da Andrew, che tuttora non esprime un briciolo di rimorso per l\u2019incidente a Juanita, al contrario di Rex, il quale aspetta che il figlio rinsavisca da s\u00e9. In tal caso, Bree, scoperto che Andrew fuma marijuana, sta al suo gioco e, con una soffiata anonima, fa s\u00ec che la sua scorta venga ritrovata nel suo armadietto; conseguentemente, Andrew viene estromesso dalla squadra di nuoto, cosa che Bree spera possa farlo finalmente ragionare. La madre di John, Helen, origlia una conversazione tra il figlio e un suo amico in merito al rapporto che John mantiene con una casalinga sposata. Successivamente, Helen spia le mosse di John, arrivando ad osservarlo in compagnia di Susan e credendola dunque la donna in questione, quando in verit\u00e0 i due stavano solo discutendo sulla relazione segreta con Gabrielle. All\u2019evento di beneficenza, Helen umilia e aggredisce Susan, e Gabrielle decide che \u00e8 giunto il momento di dirle come stanno davvero le cose, ma Helen, disgustata, le giura che il caso non \u00e8 ancora chiuso. In aggiunta, Carlos viene arrestato per le attivit\u00e0 illecite del suo capo Tanaka, e ci\u00f2 permette a Susan e Gabrielle di riconciliarsi. Nel frattempo, l\u2019ospedale psichiatrico avvisa Paul della fuga di Zach, che sta invece vivendo di nascosto in casa Mayer sotto la supervisione di Julie, alla quale svela di quando da piccolo vide i genitori Mary Alice e Paul pulire il sangue di quella che forse fu la sua sorellina Dana. Intanto, due poliziotti dell\u2019FBI stanno indagando sul baule ripescato dal lago, e chiedono all\u2019intagliatore che lo ha realizzato l\u2019elenco degli acquirenti del medesimo modello, poich\u00e9 al suo interno \u00e8 stato ritrovato il corpo mutilato e fatto a pezzi di una donna.\nRitorna da me.\nTrama.\nSusan e Mike sorprendono Zach in casa di lei, e il ragazzo \u00e8 ora forzato a ritornare da suo padre Paul. Ci\u00f2 crea un\u2019aspra tensione tra Susan e Julie, siccome quest\u2019ultima si arrabbia con la madre per aver consentito che Zach venisse rispedito da un padre che lo detesta. Carlos \u00e8 rinchiuso in carcere in attesa di giudizio, ma potrebbe essere rilasciato qualora uscisse fuori il suo passaporto, che Gabrielle riesce a recuperare insieme a dei documenti che dimostrerebbero che Carlos fosse a conoscenza dei loschi affari di Tanaka. Tuttavia, Gabrielle, cominciando a dubitare della buonafede del marito, brucia il passaporto e custodisce i fogli, dopodich\u00e9, adesso che le autorit\u00e0 stanno sequestrando i beni materiali dei Solis, archivia i mobili della casa nel garage di Bree. Nel frattempo, Rex d\u00e0 prova di essere uno dei clienti abitudinali di Maisy Gibbons, che ogni pomeriggio gestisce una vera e propria occupazione da prostituta a pagamento, ma nel loro caso, i due praticano sesso sadomaso, proprio come piace a Rex. Durante un loro rapporto, Rex ha un infarto e viene trasportato all\u2019ospedale, dove Bree, che gi\u00e0 era dubbiosa sulla fedelt\u00e0 del marito, nota la firma di Maisy sul registro dei ricoveri, a riprova che Rex era con la donna. A confermare le sue perplessit\u00e0 \u00e8 la stessa Maisy, perci\u00f2 Bree fa visita a Rex, ripresosi dall\u2019operazione, intimidendolo con il giuramento di fargliela pagare per averla tradita. Intanto, Lynette, non avendo completa fiducia nelle abilit\u00e0 di Claire, installa una telecamera in casa per monitorare il comportamento della bambinaia verso i suoi figli, che sembrano starsi affezionando parecchio a Claire. Paul sprona Zach a lasciarsi alle spalle i suoi brutti ricordi d\u2019infanzia su Dana, mentre Edie denuncia la scomparsa di Martha, irreperibile da diversi giorni.\nMuoviti.\nTrama.\nFelicia Tillman, inquietante sorella di Martha, sopraggiunge a Wisteria Lane per prestare aiuto nell\u2019indagine su Martha, ma, sebbene dia l\u2019impressione di odiare la sorella al punto tale da essere certa che sia morta, si d\u00e0 un gran da fare per ritrovarla. Karl si reca da Susan, riferendole di aver rotto con Brandi, e Susan, per compassione, lo invita alla festa di compleanno di Julie. Durante la serata per\u00f2, Edie, accompagnatrice di Karl, si lascia sfuggire un particolare aneddoto in cui lei e Karl hanno avuto una relazione quando ancora Susan era sua moglie. Karl, ciononostante, sembrerebbe incline a ritornare con Susan, la quale, non provando ormai alcun tipo di sentimento per lui, ha la garanzia di amare solamente Mike e di aver superato la rottura con Karl. L\u2019attrazione che Tom nutre per Claire non passa inosservata agli sguardi di Lynette, che licenzia quindi la ragazza per mantenere saldo il suo matrimonio. Dopo il suo arresto, i fondi di Carlos sono bloccati e Gabrielle si vede costretta a lavorare per mantenersi, accettando anche ingaggi che non le danno giustizia, per cui si riprende il passaporto bruciato di Carlos. Su pressione di Andrew e Danielle, Bree si prende carico della convalescenza di Rex, ma si vendica del suo tradimento iniziando ad uscire con il loro farmacista, George Williams. Paul, intanto, preoccupato che la verit\u00e0 su Martha venga a galla, nasconde alcuni dei suoi gioielli nel garage di Mike per sviare i sospetti. Il mattino seguente, poi, il cadavere della Huber viene ritrovato nelle vicinanze del parco.\nSi muore un po' ogni giorno.\nTrama.\nLa notizia del ritrovamento del corpo di Martha si diffonde rapidamente a Wisteria Lane, che ripiomba nuovamente nel panico. Edie, affranta dalla dipartita della sua unica amica, intende spargere le ceneri di Martha lungo un fiume a lei caro, ma non ha nessuno disposto a seguirla. Quando per\u00f2 Susan scopre da Felicia che Martha era solita appuntarsi nel suo diario i minimi particolari sulle vite dei suoi vicini, Susan teme che tra i dettagli ci sia anche quello inerente all\u2019incendio in casa di Edie, cos\u00ec coglie l\u2019occasione di accompagnare Edie per rivelarle la verit\u00e0 prima che il diario di Martha venga reso pubblico dalla polizia. Mentre sono sulla barca, Edie si commuove perch\u00e9 Susan \u00e8 stata la sola a volerle fare compagnia, e incomincia a rivalutarla, ma Susan rompe l\u2019armonia del momento confessandole di aver bruciato casa sua, alche Edie, furente, le getta le ceneri di Martha addosso. Una volta ritornate a casa, Edie garantisce a Susan di non volerla denunciare, ma in cambio Susan dovr\u00e0 invitarla ad ogni incontro con Lynette, Bree e Gabrielle per le loro usuali partite di poker. Poi, Edie lava Susan con la canna dell\u2019acqua del suo giardino cosicch\u00e9 le ceneri di Martha rimangano per sempre sul prato di fronte cui era situata casa sua. Carlos viene scarcerato, ma \u00e8 agli arresti domiciliari, quindi tocca ancora a Gabrielle la fatica di lavorare e mantenere entrambi. Carlos affronta di nuovo il discorso sul suo desiderio di essere genitore, al contrario di Gabrielle, perci\u00f2 l\u2019uomo aspetta che la moglie si assenti da casa per manomettere i suoi flaconi delle pillole anticoncezionali. Intanto, Bree riceve in regalo da George una pistola, vista la sua passione per le armi di valore, e insieme, una sera, si dirigono in aperta campagna cos\u00ec da esercitarsi. Tuttavia, George, eccitato da Bree, sbaglia mira e si spara accidentalmente ad un piede, finendo all\u2019ospedale. Da questa esperienza, Bree capisce di doverci andare piano nelle nuove relazioni, mentre George palesa in privato la sua ossessione per Bree. Lynette, stressata dai figli, si iscrive ad un corso di yoga, che puntualmente risulta essere privo di posti, finch\u00e9 un giorno, facendo passare Parker per un malato di cancro dopo avergli rasato i capelli intrisi di cicche a causa di uno scherzetto dei fratelli, a Lynette non viene concesso uno spazio di solidariet\u00e0, ma l\u2019inganno dura poco e Lynette lascia la palestra con la vergogna in faccia. Nel frattempo, Mike viene derubato di cartine segnaletiche, contanti e pistola da un anziano ed enigmatico uomo di nome Noah, il quale, in uno scontro con Mike, dice di aver contratto una forma di cancro al cervello che lo porter\u00e0 alla morte in breve tempo ed \u00e8 per questo motivo che ha fretta di scoprire cos\u2019\u00e8 successo a Deidre, figlia di Noah nonch\u00e9 ex fidanzata di Mike: lo scopo di Mike \u00e8 dunque quello di rintracciare chi abbia fatto del male a Deidre, essendo solo al corrente che chiunque sia stato vive a Wisteria Lane.\nColpa tua.\nTrama.\nSusan sorprende Julie e Zach baciarsi, il che la agita notevolmente, ma Paul placa le sue ansie comunicandole del loro incombente trasferimento. Susan ascolta poi una conversazione telefonica tra la figlia e Zach sul segreto che questi le ha confidato su Dana. Alla festa del ballo scolastico, dove Julie e Zach fanno coppia, Susan discute di Dana con Paul, il quale le conferma che Zach ha effettivamente ucciso la sua sorellina Dana, ma, a fine serata, l\u2019uomo svela a Zach che i ricordi che continuano a tormentarlo non sono veritieri, perch\u00e9 Dana \u00e8 ancora viva. Zach utilizza la scoperta per ricattare il padre affinch\u00e9 restino a Wisteria Lane e possa stare con Julie, ma Susan, d\u2019altro canto, non ne \u00e8 entusiasta e cerca di parlargliene; tuttavia, Zach replica con uno scatto d\u2019ira che costringe Susan a cacciarlo di casa e a impedire che frequenti Julie, anche se i due troveranno comunque la maniera di vedersi di nascosto. Nel frattempo, Helen e Bob Rowland, genitori di John, chiedono aiuto a Gabrielle per evitare che il figlio commetta un grave errore lasciando il college e compiendo un\u2019attivit\u00e0 di giardiniere a tempo pieno, riponendo fede nel potere manipolativo che la donna esercita su John. Una Gabrielle restia d\u00e0 il suo contributo, soprattutto per scongiurare la possibile denuncia dei signori Rowland sul suo essere andata a letto con un minorenne, ma John fraintende le sue parole e le fa una proposta di matrimonio. Naturalmente, Gabrielle restituisce l\u2019anello a John, dicendogli che insieme non hanno un futuro e che \u00e8 per il suo bene che deve proseguire gli studi, spezzandogli il cuore. Bree e Rex avviano le pratiche del divorzio, e lui inizia ad essere geloso del rapporto appena instauratosi tra Bree e George, nonostante lei abbia frenato subito la cosa. Rex va dunque nella farmacia di George a prelevare le sue medicine, e lo avverte che Bree sta soltanto giocando con lui per pareggiare i conti del suo tradimento, cos\u00ec George, non volendo credergli, guasta le sue pillole. Lynette e Tom riabbracciano l\u2019esuberante Rodney, padre di Tom che sosta temporaneamente da loro. Una mattina, Lynette becca Rodney amoreggiare con un\u2019altra donna, e s\u2019imbestialisce che abbia tradito sua moglie Allison, perci\u00f2 lo sbatte fuori di casa. Lynette riporta la voce a Tom, che reagisce per niente sorpreso, dato che gi\u00e0 sapeva da tempo delle relazioni extraconiugali del padre. Dopo un istante di nervosismo con marito e suocero, Lynette li perdona e riaccoglie in casa, ma la situazione ha riaperto una vecchia ferita di Tom, che, in nottata, dichiara al padre un segreto dannoso che potrebbe mettere a dura prova il suo matrimonio con Lynette.\nL'amore \u00e8 nell'aria.\nTrama.\nRiunite a dibattere sulla vicenda di Mary Alice, le casalinghe vengono a conoscenza da Susan della versione di Paul sul modo in cui Zach ha ucciso sua sorella Dana, e per la prima volta sembrano essere d\u2019accordo nel pensare che Mary Alice avrebbe fatto di tutto pur di proteggere suo figlio, persino togliersi la vita. Intanto, il giorno di San Valentino si avvicina, e ogni coppia freme per celebrare la ricorrenza. Susan viene invitata da Mike a cenare in un ristorante molto elegante, ma nell\u2019attesa, ha paura che Mike possa volere un figlio da lei. Nel contempo, Mike s\u2019introduce furtivamente in una casa in cerca di indizi su Deidre, ma un uomo, spaventato, gli spara all\u2019addome, senza per\u00f2 riscuoterne gravi conseguenze. Mike esce lo stesso con Susan, ma per colpa di un movimento brusco, la sua ferita si apre di nuovo, e, durante la cena, sviene sotto gli occhi di Susan. Ricoverato Mike all\u2019ospedale, nessuno tra infermieri e medici crede alla sua storia di come si sia sparato da solo, perci\u00f2 la polizia decide di indagare pi\u00f9 a fondo. Gabrielle, intanto, licenzia la donna di servizio, Yao Lin, per maleducazione, e cambia innumerevoli volti di lavoro: da presentatrice di letti, a commessa di un negozio di trucchi, dove Gabrielle rincontra Yao Lin, che ora, da cliente, ha la possibilit\u00e0 di vendicarsi di lei, ma Gabrielle le ricorda che il suo \u00e8 solo un brutto periodo passeggero. Bree e Rex tentano di riprovarci con il loro rapporto, ma il problema \u00e8 che Rex ancora non se la sente di dire a Bree cosa c\u2019\u00e8 che non va. Sollecitato dalla moglie, Rex confessa di adorare il sadomaso, pertanto, pur riluttante e a prima impressione nauseata, Bree cede alla perversione del marito. Mentre si trova a casa di Paul per consegnargli dei fiori recapitati distrattamente a lei, Felicia nota una foto di Mary Alice ed afferma di averla gi\u00e0 conosciuta 15 anni prima in un ospedale nello Utah sotto il nome di Angela Forrest, ma Paul nega tutto. L\u2019anziana signora Karen McCluskey, vicina di casa ed acerrima nemica di Lynette, accusa Porter, Preston e Parker di averle rubato un orologio da muro costruito da suo figlio, ma Lynette non le d\u00e0 retta, e ci\u00f2 porter\u00e0 le due ad una scenata in cui la McCluskey rompe la bicicletta di uno dei suoi figli, e Lynette le tira contro delle uova. Successivamente, Tom segnala a Lynette che nella casetta dei bambini ci sono molti oggetti trafugati dal vicinato, compreso l\u2019orologio di Karen, cos\u00ec Lynette manda i figli a chiederle scusa, e nel tempo in cui sono ospiti a casa sua, Karen si dimostra una donna triste e sola per aver perso il figlio malato di appena 12 anni, per questo teneva particolarmente all\u2019orologio. Pi\u00f9 tardi, Lynette d\u00e0 a Susan i gioielli sporchi di sangue della signora Huber saccheggiati dai figli proprio nel garage di Mike.\nImpossibile.\nTrama.\nSusan si lascia convincere da Lynette, Bree e Gabrielle che la cosa giusta da fare \u00e8 denunciare Mike alla polizia. L\u2019uomo viene dunque arrestato e sbattuto in cella, e Susan \u00e8 interrogata dall\u2019FBI sul suo conto, ma fortunatamente riesce a far scagionare Mike dall\u2019accusa di omicidio della signora Huber rispondendo che la notte della sua morte era insieme a lui. Justin, coinquilino di John, viene assunto come nuovo giardiniere dai Solis, ma il suo vero obiettivo \u00e8 di avere un rapporto sessuale con Gabrielle, la quale per\u00f2 si oppone alle sue avances, cos\u00ec il giovane la minaccia di rivelare del suo flirt passato con John a Carlos. Gabrielle, in risposta, lo avverte che, qualora non demordesse dalle sue intenzioni, dir\u00e0 tutto a John, allora Justin chiede perdono e le confida che avrebbe voluto copulare con lei solo per essere sicuro della sua ipotetica omosessualit\u00e0. Gabrielle lo bacia e la mancanza di reazione del ragazzo convalida la sua teoria. Intanto, Bree trova un preservativo nella cesta del bucato, ed immagina che possa appartenere ad Andrew, mentre invece \u00e8 di Danielle. Bree ne parla con Danielle, che le annuncia di essere in procinto di fare l\u2019amore con John perch\u00e9 \u00e8 ci\u00f2 che lui vuole, perci\u00f2 Bree visita John e lo induce a troncare bruscamente con la figlia. Tom \u00e8 su tutte le furie per essere stato scartato dal suo capo nella carica di vicepresidente, ruolo aggiudicato al suo collega Tim Duggan. Tuttavia, durante una partita di baseball della loro azienda, Duggan ha un malore che lo forza a stare a letto. Tom gli usurpa quindi il posto da vicepresidente, che consiste nel doversi trasferire stabilmente sulla costa occidentale, lontano dalla famiglia. Lynette, per quanto possa esserne felice, ha il timore che Tom si assenti per troppo tempo, e un giorno esprime la sua angoscia per la partenza del marito con la moglie del suo capo. Quest\u2019ultimo, infatti, sceglier\u00e0 poi di esentare Tom dal suo incarico. Zach organizza una festa in piscina a casa sua, a cui partecipa anche Julie, nonostante il parere contrastante di Susan, che contemporaneamente \u00e8 in centrale, dove gli agenti dell\u2019FBI le mostrano la fedina penale di Mike, arrestato in passato per omicidio e traffico di droga. Fortemente scossa da ci\u00f2, Susan fronteggia Mike sulle sue bugie e lo pianta in asso. Alla festa di Zach, frattanto, John lascia Danielle, e Julie si arrabbia con Zach dopo aver sentito uno dei suoi discorsi da pazzo. Quando Susan scopre che Julie non \u00e8 in casa, capisce subito che la figlia sta festeggiando da Zach, ma, piuttosto che trovare Julie, la donna acchiappa sul momento Andrew e Justin baciarsi in piscina. \nSolidariet\u00e0 femminile.\nTrama.\nL\u2019ennesimo scandalo a Wisteria Lane riguarda stavolta Maisy Gibbons, che viene arrestata per adescamento, e presto verr\u00e0 pubblicata l\u2019agenda sulla quale Maisy appuntava i nomi dei suoi clienti. Temendo l\u2019umiliazione per la presenza di Rex tra i nominativi, Bree cerca di corrompere Maisy in prigione perch\u00e9 depenni il nome del marito, ma la donna \u00e8 irremovibile, per cui l\u2019infedelt\u00e0 di Rex viene immancabilmente denudata. Bree non si lascia sopraffare dagli sguardi e dalle battutine della gente, neanche ad una cena in un ristorante di alta classe. Susan, intanto, \u00e8 depressa per la rottura con Mike, cos\u00ec Edie l\u2019accompagna in un locale per farla rinfrescare, e le due dialogano principalmente sull\u2019omicidio di Martha e il mistero di Mary Alice. Edie, essendo l\u2019agente immobiliare presso cui Paul si era interpellato per la vendita della sua casa, ha l\u2019idea di intrufolarsi dagli Young, mentre padre e figlio sono lontani, grazie alla chiave datale da Paul, e individuare indizi che possano collegarlo alla morte di Martha. Purtroppo, Paul rincasa prima del previsto, e Edie esce allo scoperto fingendo di essere innamorata di lui cos\u00ec da permettere a Susan di sgattaiolare fuori. Susan viene poi raggiunta da Mike, il quale, infischiandosene della sua arrabbiatura per averle nascosto il suo turbolento passato, la bacia appassionatamente. Alla Barcliff scoppia una tremenda epidemia di pidocchi, per il cui inizio vengono incolpati i gemelli Scavo. Quando arriva una chiamata per la disdetta della festa di compleanno di un loro compagno di classe, Lynette intuisce che le madri degli altri figli stanno escludendo Porter e Preston, perci\u00f2 si fa dire dall\u2019infermiera della scuola l\u2019identit\u00e0 del paziente zero: Topher Brennan, il bambino della festa. Lynette porta quindi i figli al compleanno di Topher e mette alle strette sua madre, obbligandola ad ammettere la verit\u00e0 alle mamme. Nel frattempo, la tubatura dello scarico dei Solis si danneggia, e Gabrielle e Carlos non hanno abbastanza soldi per poterla riparare, di conseguenza si arrangiano usufruendo dei bagni dei loro amici e conoscenti, oppure rubando un bagno chimico ad un gruppo di operai di cantiere. Bree, per\u00f2, si accorge che qualcosa non quadra, e presta un\u2019ingente somma di denaro a Gabrielle per autorizzarle i lavori. Infine, Paul, sempre pi\u00f9 perplesso su Felicia, guarda una vecchia cassetta in cui appare Mary Alice, ai tempi conosciuta come l\u2019infermiera Angela Forrest nello Utah, e tra i suoi colleghi vede che c\u2019\u00e8 anche la stessa Felicia.\nEroi.\nTrama.\nJuanita si risveglia finalmente dal coma, e la prima cosa che le viene in mente \u00e8 di telefonare Carlos per avvisarlo dell\u2019adulterio di Gabrielle. Purtroppo per lei, Juanita scivola sul pavimento appena lavato e ruzzola gi\u00f9 dalle scale, ma poco prima di morire riesce a dire all\u2019infermiera che l\u2019ha soccorsa del tradimento; peccato che l\u2019infermiera stesse ascoltando della musica ad alto volume che le ha reso impossibile sentirla. Al funerale di Juanita, Gabrielle s\u2019infuria con Carlos per aver preparato una cerimonia tanto sfarzosa quanto costosa, cos\u00ec l\u2019uomo accetta il patteggiamento offertogli dai suoi avvocati secondo cui trascorrer\u00e0 8 mesi in carcere, cosicch\u00e9 lei possa tenere la loro casa. Gabrielle viene convocata dal direttore dell\u2019ospedale, che le rende una cospicua quantit\u00e0 di denaro come risarcimento per la morte di Juanita. La donna intasca il denaro senza dir nulla a Carlos. L\u2019espulsione di Andrew da scuola per non aver dato ascolto a una guardia spinge Bree a pensare di mandare il figlio in un campo di correzione per minori difficili, ma Rex non ne \u00e8 pienamente convinto, almeno fino a quando l\u2019atteggiamento di sfida e il suo trattar male Bree non lo incalzano a condividere l\u2019idea della moglie, perci\u00f2, a notte fonda, Andrew viene prelevato contro la sua volont\u00e0 e condotto al centro. A parte ci\u00f2, Bree e Rex paiono aver ritrovato la spensieratezza di una volta. Lynette, intanto, stringe amicizia con Alisa, madre sorda di una compagna di classe dei gemelli. Durante una cena a 4 con Alisa e suo marito Dennis, a Lynette non va gi\u00f9 che l\u2019uomo critichi la disabilit\u00e0 della moglie e le sparli dietro, cos\u00ec ne discute animatamente con Dennis, ma il tutto causer\u00e0 la sua separazione da Alisa, che rimprovera Lynette di aver ficcato il naso in faccende che non la toccavano. Mike deposita sull\u2019uscio della porta di Susan una lettera di scuse in cui spiega la verit\u00e0 sulla sua vita, ma Susan non \u00e8 sicura di volerla leggere, ed accetta l\u2019invito ad uscire di Bill, capocantiere di Edie, con la quale l\u2019uomo si stava frequentando, facendo quindi scatenare la sua rabbia. L\u2019appuntamento non va come programmato, e Susan, alla fine, decide di riconsegnare la lettera, non ancora aperta, a Mike, in segno di una frattura oramai quasi definitiva nel loro rapporto.\nFigli.\nTrama.\nSusan ospita in casa la sua rigorosa madre Sophie, in lite con il compagno Morty. Poich\u00e9 Sophie le prospetta l\u2019idea di trasferirsi per un paio d\u2019anni da lei, Susan corre immediatamente da Morty nella speranza di una riappacificazione tra i due, ma anche ora Sophie e Morty litigano rovinosamente, cos\u00ec Sophie continua ad albergare da Susan. La babysitter degli Scavo d\u00e0 buca all\u2019ultimo secondo, proprio quando Lynette sta per uscire con delle sue ex colleghe di lavoro, perci\u00f2 la donna, avvilita, ricorre all\u2019aiuto di Bree. Tuttavia, Bree sculaccia Porter per averle disubbidito, e Lynette, disapprovando punizioni corporali per i figli, si irrita con lei, rinfacciandole di non essere una buona madre per come \u00e8 venuto su Andrew. Infatti, Bree e Rex vanno a trovare Andrew al campo dei delinquenti, in cui il ragazzo informa i genitori della sua omosessualit\u00e0. Per fortuna, Lynette e Bree avranno modo di fare la pace. Nel frattempo, Carlos scopre del denaro concesso dall\u2019ospedale per la negligenza dovuta alla morte di Juanita. In vena di vendetta verso Gabrielle, che gli ha nascosto la cosa, Carlos l\u2019ammonisce di firmare un accordo postmatrimoniale con cui Gabrielle gli assicura che non chieder\u00e0 il divorzio mentre lui \u00e8 in prigione, ma Gabrielle rigira il coltello dalla parte del manico minacciandolo di raccontare in giro del suo conto segreto alle Isole Cayman. Carlos, per\u00f2, disloca i soldi altrove e costringe violentemente Gabrielle a siglare il documento. Afflitta per essere stata aggredita dal suo stesso marito, Gabrielle si rifugia nuovamente tra le braccia di John. Intanto, l\u2019FBI interroga Paul sul modello di baule che ha acquistato 15 anni prima, ma l\u2019uomo, spalleggiato da Zach, riferisce loro di averlo buttato via. Felicia, nutrendo delle incertezze, invita Zach in casa sua e gli espone di aver conosciuto Mary Alice e di quanto la madre fosse orgogliosa di lui. A questo punto, Zach si rammemora di un importante dettaglio: il suo vero nome di nascita \u00e8 Dana. \nIl piacere della solitudine.\nTrama.\nSusan \u00e8 stanca delle pazzie di sua madre Sophie, l\u2019ultima delle quali \u00e8 stata portare in casa il suo nuovo fidanzato Tim. La sera successiva, inoltre, Tim e un suo amico, chiamati da Sophie, creano un tale baccano da far esasperare Susan. Questi ribadisce alla madre che, diversamente da lei, non \u00e8 in grado di passare sopra una delusione d\u2019amore cos\u00ec repentinamente e che ha bisogno di tempo per dimenticarsi di Mike. Gabrielle allontana Carlos, imponendogli di dormire da un\u2019altra parte a meno che non si disfi dell\u2019accordo postmatrimoniale ottenuto con la forza. Carlos risponde all\u2019attacco della moglie congelando tutte le sue carte di credito, cos\u00ec John d\u00e0 in prestito la sua a Gabrielle, che si abbandona a spese folli. La madre di John, per\u00f2, saputo dalla banca del frequente uso della carta, la blocca e Gabrielle si ritrova in un ristorante senza possibilit\u00e0 di pagare il pasto, allora abborda un uomo per farsi destinare il pranzo. Capito che l\u2019accordo non vieter\u00e0 all\u2019avvenenza di Gabrielle d\u2019imbarcarsi facilmente in nuove relazioni, Carlos si arrende al suo volere e straccia il documento. Bree progetta una cena tra Andrew e il Reverendo Sikes allo scopo di distogliere il figlio dai suoi pensieri sessuali nei confronti degli altri ragazzi, ma l\u2019incontro termina con Andrew che rifiuta la mano di Sikes in quanto ritiene di non avere problemi ad esternare ci\u00f2 che \u00e8. Pregato umilmente da Bree, Andrew riesce perlomeno a combinare una seduta privata con il prete, durante la quale lascia intendere di non essere completamente gay, bens\u00ec bisessuale, ma promette di comportarsi sempre bene fino al momento in cui compir\u00e0 un\u2019azione di talmente grave da sconvolgere e distruggere sua madre. Intanto, Lynette soccorre la signora McCluskey, vittima di un malessere causato dalla sua artrite. Karen, per sdebitarsi con Lynette, cerca di esserle amica, perci\u00f2 Lynette mette da parte i dissapori che ha con la McCluskey e l\u2019accompagna dal dottore. Nel frattempo, l\u2019FBI identifica il cadavere contenuto nella cassa quale quello di Deidre, la cui morte risale a 15 anni prima. Noah, devastato, invoca Mike ad incontrare un poliziotto da lui corrotto che gli affida un fascicolo sul suo caso, non prima di averlo duramente percosso e intimato di non lasciar trapelare alcuna informazione. Tra la lista degli acquirenti del baule figura il nome di Paul Young, dunque Mike sposta subito i suoi sospetti su di lui.\nSenza pi\u00f9 paura.\nTrama.\nDalla differente disposizione dei suoi mobili, Paul capisce che Edie si era infilata in casa sua con secondi fini, cos\u00ec la donna vuota il sacco e confessa di aver appoggiato Susan nella ricerca di un qualche indizio su Mary Alice. Dopo aver sventatamente lanciato dei sassi su Susan per richiamare a s\u00e9 Julie, Zach vuol farsi perdonare con un vaso di fiori, inutilmente. Paul incita Zach a desistere dal riconquistare il cuore di Julie, ma ormai il ragazzo si \u00e8 morbosamente fissato con lei. Felicia, che ha assistito alla scena di Zach che implora il condono di Susan, rievoca il giorno in cui sua sorella Martha constat\u00f2 che la Angela Forrest raffigurata in una sua fotografia fosse in realt\u00e0 la sua vicina di casa Mary Alice Young; Felicia narr\u00f2 a Martha che nello stesso periodo della misteriosa sparizione di Angela e suo marito dallo Utah, scomparve anche un bambino dato alla luce da una tossicodipendente di cui Angela e Felicia si stavano occupando all\u2019ospedale. Intanto, Gabrielle, mentre \u00e8 in un concessionario, ha un improvviso accesso di nausea e vomita sul sedile di un\u2019auto. In pensiero per tali sintomi, Gabrielle esegue il test di gravidanza in farmacia, il cui esito \u00e8 sorprendentemente positivo. Bree e Rex rincontrano George, e Rex avverte dell\u2019innamoramento di George per Bree, la quale crede che l\u2019uomo sia solo un suo buon amico, ma, condizionata dal marito, decide di prendersi una pausa dal farmacista. Tuttavia, George mente dicendole di essersi fidanzato con una sua collega, perci\u00f2 Bree, non vedendo nessun motivo per cui Rex debba preoccuparsi, lo invita alla grigliata organizzata dai Solis. Nel frattempo, Lynette scopre casualmente che Tom lavora da circa 3 mesi con Annabel Foster, la sua ex fidanzata che aveva mollato per lei. La paura di Lynette che Annabel possa riprovarci con Tom la pressa a far apparire la loro famiglia estremamente perfetta e felice, cos\u00ec da farle capire che non ha i mezzi per poterla sfaldare. Purtroppo, Tom si offende dal pensiero di Lynette che possa ipoteticamente tradirla. Durante la grigliata, preparata appositamente per Carlos prima che vada in carcere, ne succedono di cotte e di crude: Rex, disturbato da George, lo spintona nella piscina, ma cade anche Bree, sorretta a lui; Gabrielle \u00e8 ancora preda degli atroci dolori dell\u2019essere incinta, ma in bagno scoperchia la truffa di Carlos sulla sostituzione delle pillole anticoncezionali, e lo schiaffeggia pubblicamente; come se non bastasse, la cucina di Susan esplode di botto e Susan suppone rapidamente che ci sia dietro lo zampino di Paul. Susan si rivolge quindi all\u2019agente Shaw, lo stesso che aveva lavorato per Paul, affinch\u00e9 venga a capo del tenebroso segreto degli Young.\nDomenica al parco con George.\nTrama.\nMorty si presenta da Susan a notte fonda per chiedere la mano di Sophie, la quale accetta senza giri di parole. Sebbene stia lavorando per conto di Susan, l\u2019agente Shaw \u00e8 ancora al soldo di Paul, che lo esorta a dare false informazioni alla donna su di s\u00e9 e Mary Alice. Delusa dalle insoddisfacenti indagini di Shaw, Susan gli affida il compito di scoprire quanto pi\u00f9 materiale possibile sul passato di Mike, attraverso cui si raccapezza che l\u2019uomo ha ucciso un poliziotto. Susan si dirige poi da Kendra per saperne di pi\u00f9, cos\u00ec, dinanzi ai rifiuti del padre Noah, Kendra le svela ogni cosa: il vero trafficante di droga era Deidre, sorella di Kendra che non riusc\u00ec a divincolarsi dalla sua dipendenza; in seguito, Deidre venne molestata da un poliziotto, e Mike la salv\u00f2, determinando per\u00f2 la morte dell\u2019uomo e la sua successiva condanna, pure se per legittima difesa. Contenta che Mike sia la persona buona e onesta che credeva, Susan si precipita da lui e lo bacia. Intanto, Carlos giustifica la gravidanza di Gabrielle come un guaio della sua defunta madre Juanita, che viene spacciata dal figlio quale la responsabile dello scambio di pillole. Gabrielle, nel frattempo, \u00e8 in pena perch\u00e9 non \u00e8 a conoscenza dell\u2019identit\u00e0 del padre del bambino, che potrebbe essere sia Carlos, che John. Quest\u2019ultimo, dopo che Gabrielle lo mette al corrente della problematica, \u00e8 deciso ad affrontare Carlos sull\u2019argomento, ma Gabrielle lo dissuade dicendogli che, nel caso in cui il bambino sia davvero suo, Carlos dovr\u00e0 per forza fargli da padre poich\u00e9 ha da offrire ci\u00f2 che John non potr\u00e0 mai permettersi. Bree continua a vedersi amichevolmente con George all\u2019insaputa di Rex, ma un giorno entrambi vengono scorti in un ristorante da Edie. Bree domanda a Edie di non spargere la voce, ma tramite la loro chiacchierata, Bree comprende di sentirsi molto pi\u00f9 a suo agio con George che con Rex. Frattanto, la salute di Rex \u00e8 tuttora cagionevole e nessun medico sembra aver chiara la sua situazione fisica. Lynette vuole ravvivare la sua vita sessuale con Tom, perci\u00f2 si compra un costumino in un negozio di articoli pornografici, ma mentre attende il ritorno di Tom dal lavoro si addormenta sul divano e viene vista anche da un cliente del marito. Tom, quindi, si adegua alle necessit\u00e0 di Lynette e acquista un ridicolo tanga con cui rinvigorire i loro rapporti. Paul imbottisce Zach di farmaci per fargli cambiare idea sul dover restare a Wisteria Lane. Allarmata, Felicia entra in casa Young e porta via uno Zach stordito e allucinato, e, quando Paul cerca di riscattare il ragazzo, Felicia lo ragguaglia di aver letto il diario personale di Martha, da cui ha evinto che lui e Mary Alice hanno rapito il figlioletto della tossicodipendente paziente all\u2019ospedale nello Utah, che \u00e8 nientepopodimeno che Zach.\nAddio per ora.\nTrama.\nSusan e Mike sono ritornati insieme e progettano di andare a vivere permanentemente in casa di lei. Edie, inizialmente gelosa del loro riavvicinamento, tenta di farli separare appellandosi a Lynette, Bree e Gabrielle e facendo leva sulle questioni ancora irrisolte di Mike, ma a Susan non importa, perch\u00e9 ha oramai piena fiducia in lui. Durante un pranzo con una sua ex collega, Lynette approfitta di un posto vacante nella sua vecchia azienda per togliere di mezzo Annabel. Dan Peterson, capo di Annabel, per non rischiare di perderla, le porge la mansione di vicedirettore, e Tom, che da sempre aspirava a quella carica, si licenzia indignato, ma Peterson gli denota che la ragione per cui Tom non ha conseguito la promozione \u00e8 Lynette, preoccupata che il marito fosse troppo distante dalla loro famiglia. Intanto, l\u2019assicurazione della polizza d\u00e0 a Gabrielle la certezza che sia stato Carlos a scassinare le sue pillole, cos\u00ec, nel diverbio che ne segue tra i due, Gabrielle lo lascia con una frase che fa dubitare Carlos, il quale viola gli arresti domiciliari rubando la macchina di Edie e pedinando Gabrielle sino all\u2019appartamento di John, dove la vede abbracciarsi con Justin. Fiutando un probabile tradimento di Gabrielle, Carlos scende dall\u2019auto e percuote rabbiosamente Justin, venendo poi fermato e arrestato dalla polizia. Dato che Justin \u00e8 omosessuale e che Carlos aveva gi\u00e0 picchiato in precedenza l\u2019antennista gay della loro casa, l\u2019uomo viene accusato di omofobia e trattenuto in carcere. Nel frattempo, Bree si capacita dell\u2019amore che George prova nei suoi riguardi quando, nel bel mezzo di una partita a golf, gli spunta un\u2019erezione. George, per\u00f2, non rinuncia a Bree ed entra clandestinamente in casa Van de Kamp, scoperchiando la scatola racchiudente gli oggetti che Bree e Rex utilizzano per i loro rapporti perversi. George, cos\u00ec, fa credere a Bree che Rex abbia messo in giro il segreto sulla loro vita sessuale, perci\u00f2 la donna si adira col marito, ma il dibattito viene interrotto da un nuovo attacco di cuore di Rex. Bree, ancora accecata dall\u2019ira, porta Rex all\u2019ospedale solo dopo aver risistemato il letto. Paul abbandona Wisteria Lane ora che la verit\u00e0 su Mary Alice sta tornando a galla, e scrive a Zach un bigliettino in cui gli chiede di incontrarlo gioved\u00ec sera al campo da baseball, ma \u00e8 Felicia a trovare il foglio. Mike passa da Felicia per sapere dove sia Paul, verso cui \u00e8 in cerca di vendetta per la morte di Deidre, e Felicia gli definisce il luogo e l\u2019orario esatto prefissati sul biglietto. Susan scopre il diario di Martha nell\u2019auto di Mike e, insieme a Julie, lo spia proprio la sera del suo \u201cincontro\u201d con Paul, ma finisce col perdere le sue tracce, mentre Mike stordisce e rapisce Paul al campo. In tutto ci\u00f2, due nuovi residenti arrivano nel cuore della notte a Wisteria Lane.\nUn giorno meraviglioso.\nTrama.\nLa voce narrante di Mary Alice racconta uno sprazzo della sua vita: 15 anni prima, il suo nome originale era Angela Forrest e viveva nello Utah col marito Todd, ma la loro vita era alquanto monotona, soprattutto perch\u00e9 la coppia non poteva avere bambini; una sera, Deidre, tossicodipendente ricoverata alla comunit\u00e0 di recupero dove lavorava Angela, and\u00f2 dai Forrest elemosinando soldi; evidentemente incapace di mantenere Dana, il figlio di soli 10 mesi, Deidre vendette il piccolo ad Angela e Todd, i quali fuggirono poi a Fairview per eludere le indagini della polizia sulla scomparsa di Dana, comprando una casa nel quartiere residenziale di Wisteria Lane, cambiando le loro identit\u00e0 in Mary Alice e Paul Young, e ribattezzando il bambino con il nome di \u201cZach\u201d. Nel presente, Susan, Lynette e Gabrielle accorrono all\u2019ospedale per confortare Bree, che comunica loro che Rex ha urgente bisogno di un\u2019operazione al cuore. Per distrarsi, Susan parla alle amiche delle confessioni scritte nel diario di Martha a proposito del segreto di Mary Alice e del ricatto che subiva dalla stessa signora Huber. Nei giorni successivi, Gabrielle si professa disposta a testimoniare a favore di Carlos nella prossima udienza, a condizione per\u00f2 che, alla nascita del loro bambino, Carlos ricoprir\u00e0 buona parte del suo ruolo da genitore, lasciando pi\u00f9 spazio libero alla moglie. Tuttavia, l\u2019andamento positivo dell\u2019udienza viene bruscamente sospeso quando John svela a Carlos di essere lui l\u2019amante di Gabrielle. Carlos, furente come non mai, sta per assalirlo, ma viene fermato appena in tempo dai poliziotti, e la scenata non serve certo a migliorare la sua posizione. Intanto, Lynette viene a sapere del licenziamento di Tom e si sente in parte colpevole, perci\u00f2 l\u2019uomo esige adesso di diventare padre a tempo pieno, mentre Lynette dovr\u00e0 tornare al lavoro e prendersi cura della famiglia. Nel frattempo, dalle analisi di Rex risulta che il suo malore dipende da ci\u00f2 che ingerisce, ed \u00e8 allora che Rex comincia a ritenere Bree responsabile di quello che gli sta capitando, magari come una forma di vendetta per averla tradita. Rex riesce a scrivere un biglietto indirizzato a Bree, dopodich\u00e9 esala il suo ultimo respiro, con Bree che si lascia dunque andare ad un pianto disperato. Zach aggredisce Felicia e scappa via, riparandosi in casa di Mike e armato della pistola di Mary Alice. Susan entra nell\u2019abitazione, ma viene minacciata da Zach e tenuta in ostaggio, e scopre che il ragazzo ha intenzione di vendicarsi di Mike per aver presumibilmente fatto del male a Paul. Frattanto, Mike conduce Paul, legato ed imbavagliato, in un luogo sperduto per eliminarlo, ma prima di poter compiere il gesto fatale, Paul gli rivela i dettagli sulla morte di Deidre: dopo 3 anni dal loro trasloco a Wisteria Lane, Mary Alice e Paul furono rintracciati da una Deidre disintossicata e pulita, che reclam\u00f2 i suoi diritti su Zach, ma Mary Alice, pur di impedirle di riprendersi il figlio, la infilz\u00f2 e uccise impulsivamente con un coltello da cucina, poi moglie e marito mutilarono il suo corpo per farlo calzare nel baule dei giocattoli di Zach e lo seppellirono nelle fondamenta della loro piscina. La sincerit\u00e0 di Paul fa esitare Mike dallo sparargli, ma lo lascia da solo tra le montagne in balia del proprio rimorso. Mike torna a casa sua, ignaro di ci\u00f2 che lo attende all\u2019interno."}
{"id": "1291618", "revid": "709565", "url": "https://it.wikipedia.org/wiki?curid=1291618", "title": "Atti di Andrea e Mattia", "text": "Gli Atti di Andrea e Mattia (nella citt\u00e0 dei cannibali) sono un apocrifo del Nuovo Testamento relativo agli apostoli Andrea e Mattia, scritto in greco dopo il V secolo, probabilmente in Egitto. Alcuni manoscritti tardi presentano la titolatura \"Atti di Andrea e Matteo\".\nIl testo descrive l'arrivo dell'apostolo Mattia presso una citt\u00e0 di cannibali, dai quali viene salvato miracolosamente da Ges\u00f9 e Andrea. \n\u00c8 stato tradizionalmente considerato come un episodio facente parte dell'apocrifo Atti di Andrea, ma i moderni esegeti lo identificano come un racconto successivo e indipendente.\nDato l'avanzato periodo di composizione e lo stile eccessivamente favolistico l'apocrifo non pu\u00f2 essere considerato un fedele resoconto storico, sebbene non si possa escludere una ripresa di precedenti tradizioni orali."}
{"id": "1291619", "revid": "123434628", "url": "https://it.wikipedia.org/wiki?curid=1291619", "title": "Nazionale Under-21 di calcio dell'Inghilterra", "text": "La Nazionale inglese di calcio Under-21 \u00e8 la rappresentativa calcistica Under-21 dell'Inghilterra ed \u00e8 posta sotto l'egida della Federazione inglese. La squadra partecipa al campionato europeo di categoria, che si tiene ogni due anni. Ha vinto due volte il campionato europeo ed \u00e8 arrivata 5 volte in semifinale.\nPalmar\u00e8s.\nCommissario tecnico: Aidy Boothroyd"}
{"id": "1291620", "revid": "599013", "url": "https://it.wikipedia.org/wiki?curid=1291620", "title": "James Needles", "text": "\u00c8 stato il primo allenatore a vincere la medaglia d'oro con la nazionale di pallacanestro degli Stati Uniti alle Olimpiadi di Berlino 1936.\nCarriera.\nNato nel Washington, Needles ha studiato al Saint Ignatius College (poi diventato \"University of San Francisco\"), dove ha iniziato a giocare a basket. Dal 1924 ha ricoperto il ruolo di giocatore-allenatore e a ventotto anni \u00e8 diventato capo allenatore. Come \"head coach\" ha vinto i campionato della \"Far Western Conference\" nel 1928 e della \"Pacific Association\" nel 1929. Jimmy Needles ricopr\u00ec anche la carica di allenatore della squadra di football americano del Saint Ignatius, ottenendo un secondo posto nelle \"Far Western Regionals\" del 1928.\nLasciato l'incarico per problemi di salute, nel 1932 riprese ad allenare passando all'Universal Pictures. La squadra si fece notare nell\"'Amateur Athletic Union\" e Needles fu cos\u00ec nominato commissario tecnico della nazionale maggiore, che vinse il Torneo Olimpico 1936.\nDopo i Giochi Olimpici, Needles pass\u00f2 alla Loyola Marymount University, dove allen\u00f2 la squadra che disputava il campionato per \"college\". L\u00ec conobbe Pete Newell e Phil Woolpert, futuri allenatori. Nel 1941 torn\u00f2 a San Francisco, dove fu nominato direttore atletico della squadra di pallacanestro e dal 1946 capo allenatore. \u00c8 morto nel 1969."}
{"id": "1291621", "revid": "124123", "url": "https://it.wikipedia.org/wiki?curid=1291621", "title": "Hisham III ibn Muhammad", "text": "Origine.\nMembro della famiglia degli Omayyadi, fratello del settimo califfo \u02bfAbd al-Ra\u1e25m\u0101n IV ibn Mu\u1e25ammad.\nBiografia.\nFu nominato califfo nel giugno del 1027, dopo un anno di sede vacante causata dalla cacciata, nel giugno del 1026, del visir Ab\u016b Ja\u02bffar A\u1e25mad b. M\u016bs\u0101, rappresentante del precedente califfo, Ya\u1e25y\u0101 al-Mu\u02bftal\u012b.&lt;br&gt;Adott\u00f2 il \"laqab\" di al-Mu\u02bftadd bi-ll\u0101h (\"Colui che spera in Dio\").\nTuttavia non riusc\u00ec a entrare a Cordova sino al dicembre del 1029, in quanto la sua nomina era stata fatta dai mercenari dell'esercito, i Saq\u0101liba, mentre la capitale era nelle mani dei Berberi, sostenitori della dinastia hammudide. \nAppena entrato in citt\u00e0, deleg\u00f2 i compiti di governo a un primo ministro, il visir al-\u1e24akam b. Sa\u02bf\u012bd, che caus\u00f2 in pratica la bancarotta economica del regno e lo port\u00f2 a imporre un aumento delle imposte, anche alle moschee: fatto che gli \"\u02bfulam\u0101\u02be\" considerarono contrario alla legge coranica. Tutto questo port\u00f2 ad un sollevamento popolare che oltre che all'assassinio del visir, port\u00f2 alla deposizione, cattura e reclusione del califfo, a cui subentr\u00f2 nuovamente un consiglio di stato che decret\u00f2 la soppressione del califfato, sostituito da un consiglio di permanente di notabili civili, che avrebbe dovuto governare su tutto il territorio di al-Andalus. Di fatto per\u00f2 alcune potenti famiglie, nelle loro terre di competenza, erano gi\u00e0 indipendenti. Era iniziato il periodo conosciuto come primo periodo dei Regni di Taifa.\nHish\u0101m III riusc\u00ec a fuggire dalla prigione e si rifugi\u00f2 a Balaguer, vicino a L\u00e9rida, dove ottenne l'ospitalit\u00e0 del futuro al-Musta\u02bf\u012bn I, e qui mor\u00ec nel 1036."}
{"id": "1291627", "revid": "114041565", "url": "https://it.wikipedia.org/wiki?curid=1291627", "title": "Modello a cavo di un assone", "text": "Il modello a cavo descrive gli assoni come linee di trasmissione costituite da resistenze e capacit\u00e0. L'assone \u00e8 un prolungamento di cui sono dotate gran parte delle cellule nervose, che serve a propagare segnali elettrici sotto forma di correnti ioniche. \nDescrizione delle propriet\u00e0 di cavo dell'assone.\nNel modello a cavo dell'assone la membrana viene descritta da pi\u00f9 elementi composti ognuno da una resistenza formula_1 e da una capacit\u00e0 formula_2 connesse in parallelo. Questi elementi sono interconnessi da una parte da una resistenza formula_3, che rappresenta la resistenza del citoplasma dell'assone e dall'altra da una resistenza formula_4, che rappresenta la resistenza del mezzo esterno.\nTrasmissione e dimostrazione.\nQuando un segnale si propaga passivamente a partire da un punto formula_5 lungo l'assone, la sua energia decresce esponenzialmente in funzione della distanza secondo una legge del tipo:\nformula_6\ndove formula_7 \u00e8 la \"costante di spazio\" dell'assone. \u03bb d\u00e0 la distanza per cui formula_8 . In un assone tipico l= 1\u2013 3\u00a0mm. Ovviamente la differenza di potenziale lungo l'assone genera delle correnti. Queste sono generalmente chiamate \"correnti locali del circuito\". Per calcolare le correnti consideriamo un punto \"P\" in un assone supposto infinitamente lungo. Supponiamo che \"P\" sia sufficientemente lontano da qualsiasi elettrodo che generi correnti o differenze di potenziale. Poniamo che la corrente interna longitudinale a \"P\" sia formula_9, formula_10 sia la corrente di membrana ed formula_11 e formula_9 siano rispettivamente la corrente esterna e la resistenza per lunghezza unitaria.\nSe non si fornisce corrente vicino a P, per mantenere il circuito chiuso, le correnti esterna ed interna devono soddisfare la condizione:\nformula_13 \nDalla legge di Ohm per la superficie esterna della membrana si ha:\nE per la superficie interna:\nCon formula_16\nDalle equazioni precedenti si ottiene:\nInoltre, poich\u00e9:\nSi ha:\nQuest'ultima equazione mostra che sotto queste condizioni la corrente di membrana \u00e8 proporzionale alla derivata seconda del potenziale di membrana. Il potenziale di azione \u00e8 per avere una buona approssimazione, un fenomeno monobasico. La sua derivata prima \u00e8 quindi bifasica e la derivata seconda trifasica.\nGli esperimenti sugli assoni giganti del Calamaro hanno dimostrato che la corrente di membrana \u00e8 data dall'equazione:\nDove i termini formula_21 rappresentano una specifica corrente ionica di membrana. Mettendo insieme le precedenti equazioni si ottiene:\nPer risolverla dobbiamo poter derivare formula_23 per x e t in entrambi i membri dell'equazione. Il lavoro del potenziale d'azione lungo l'assone \u00e8 simile ad un fascio d'onde. Quindi, servendoci della teoria delle onde, abbiamo per un potenziale che si propaga come un'onda:\ndove formula_25 \u00e8 la velocit\u00e0 di propagazione dell'onda. Assumendo che la velocit\u00e0 di propagazione dell'impulso nel nervo sia costante, otteniamo:\nUna volta determinato sperimentalmente formula_23 questa equazione pu\u00f2 essere risolta. Si introduce a tal fine il valore tipico di formula_25. Se questo valore non \u00e8 noto, pu\u00f2 essere supposto. Se si ipotizza un valore troppo grande, formula_23 tende all'infinito, se troppo piccolo formula_23 tende a zero. Si pu\u00f2 fare l'ipotesi che sia corretto nella sua direzione fino a che formula_23 non ritorna al livello che resta alla fine del potenziale d'azione.\nIl grafico a destra illustra schematicamente il comportamento di formula_23 e della corrente di membrana formula_10. In particolare si pu\u00f2 notare la natura trifasica di formula_10.\nIl grafico mostra le correnti ioniche separate in funzione del tempo in un punto lungo l'assone. Si pu\u00f2 notare che inizialmente formula_10 \u00e8 all'incirca formula_35. Dopo formula_35 e formula_37 cancellano quasi completamente qualsiasi altro contributo entro 2 msec. \nformula_35 e formula_37 rappresentano le correnti dovute al meccanismo della pompa sodio-potassio.\nQueste correnti sono ovviamente diverse da quelle del potenziale d'azione della membrana con formula_40. Una delle pi\u00f9 significative differenze \u00e8 il picco pi\u00f9 elevato di formula_35 quando formula_10 \u00e8 diverso da 0.\nIl modello presentato ha trovato conferme in diversi esperimenti e dimostra come l'onda di depolarizzazione si propaghi attraverso il continuo scambio di ioni sodio e potassio, che generano correnti ioniche lungo l'assone."}
{"id": "1291628", "revid": "228587", "url": "https://it.wikipedia.org/wiki?curid=1291628", "title": "Northern Star (singolo Melanie C)", "text": "Northern Star \u00e8 il secondo singolo estratto dal primo album di Melanie C, \"Northern Star\", pubblicato il 22 novembre 1999 dall'etichetta discografica Virgin.\nLa canzone \u00e8 stata scritta dalla stessa Melanie C e da Rick Nowels per l'omonimo album di debutto della cantautrice britannica. \u00c8 stata prodotta da Marius De Vries ed \u00e8 stata pubblicata come secondo singolo dell'album il 22 novembre 1999, ottenendo un buon risultato di vendita raggiungendo la quarta posizione della classifica dei singoli britannica.Disco D'argento in Uk (202,000)\nTracce e formati.\nUK CD1 / Australian CD\nUK CD2\nUK Cassette"}
{"id": "1291629", "revid": "339392", "url": "https://it.wikipedia.org/wiki?curid=1291629", "title": "Nazionale di calcio inglese Under-21", "text": ""}
{"id": "1291630", "revid": "2014155", "url": "https://it.wikipedia.org/wiki?curid=1291630", "title": "Catherine Grey", "text": "I legami con il trono.\nCatherine nacque il 25 agosto 1540 a Bradgate non lontano da Leicester da Frances Brandon ed Henry Grey, I duca di Suffolk. I suoi nonni materni erano Charles Brandon, I duca di Suffolk e Maria Tudor, sorella minore di Enrico VIII d'Inghilterra, che era stata Regina di Francia grazie al suo primo e breve matrimonio con Luigi XII.\nAttraverso la parentela con Maria Tudor, Catherine, insieme alla sorelle Jane e Mary, poteva aspirare al trono inglese, giacch\u00e9 le tre sorelle erano precedute nelle successione solo dai loro cugini, figli di Enrico VIII, le principesse Maria ed Elisabetta, e il principe Edoardo. I figli di Margherita Tudor - la sorella maggiore di Enrico e di Maria, che aveva sposato il re di Scozia - erano stati infatti esclusi dalla linea di successione per volere del re, che non desiderava, evidentemente, che la Scozia potesse in tal modo sottomettere alla propria corona l'Inghilterra.\nPrimo matrimonio.\nNel 1547 Enrico VIII mor\u00ec lasciando il trono al figlio decenne Edoardo VI d'Inghilterra. Nel 1553 Edoardo moriva di tubercolosi senza aver lasciato un erede, allora il suo primo ministro John Dudley, I duca di Northumberland procur\u00f2 di fare in modo che egli escludesse dal testamento la sorellastra Maria, sua legittima erede, a favore della nuora Jane Grey, sorella maggiore di Catherine. Edoardo accett\u00f2 e con una lettera patente del 21 luglio dello stesso anno nomin\u00f2 Catherine quale erede di Jane, seconda solo a suoi eventuali figli maschi. Due mesi prima, Jane aveva sposato Guilford Dudley e nello stesso giorno Catherine era stata data in moglie a Henry Herbert, II conte di Pembroke, figlio di William Herbert, I conte di Pembroke e di Anne Parr, sorella minore di Caterina Parr, l'ultima delle mogli di Enrico VIII.\nIl fidanzamento fra i due era stato ratificato nell'agosto del 1552. Dopo il matrimonio i due andarono a vivere al Baynard's Castle. Il regno di Jane Grey dur\u00f2 soltanto nove giorni, prima che Maria I d'Inghilterra la spodestasse e la facesse imprigionare presso la Torre di Londra. Con la famiglia Grey prossima alla disgrazia, il suocero di Catherine decise che per il figlio era opportuno rompere le nozze. Sulla base della dichiarazione che attestava che il matrimonio non era mai stato consumato, Henry Herbert ottenne il divorzio.\nSuccessione e complotti.\nUmiliata dal ripudio e pi\u00f9 ancora dalla posizione di inferiorit\u00e0 che le veniva data a corte dopo la condanna a morte della sorella Jane ad opera di Maria I d'Inghilterra, che rivendicava i suoi diritti al trono, Catherine odiava sia Maria che Elisabetta. Nonostante questo, Maria restava una regina nubile e Catherine era un'aspirante assai papabile, dal momento che Elisabetta, sorella della regina, era ancora considerata illegittima. Quando Elisabetta venne nominata erede, Catherine retrocesse; ma quando ella, nel 1558, sal\u00ec nubile al trono, Catherine balz\u00f2 di nuovo in avanti.\nPer di pi\u00f9, in quanto marito della defunta regina Maria, il cattolico Filippo II di Spagna rivendicava il trono al posto dell'eretica e illegittima cognata. Fu quindi organizzato un complotto ai danni di Elisabetta, che prevedeva la complicit\u00e0 di Catherine, la quale, in caso il piano avesse avuto successo, avrebbe preso il posto di Elisabetta e sposato don Carlos, figlio di Filippo.\nPer contrastare il pericolo che la cugina rappresentava, Elisabetta si finse all'improvviso affettuosa con lei e la ricopr\u00ec di attenzioni. Catherine casc\u00f2 nel tranello e il complotto fin\u00ec per cadere.\nGli anni passarono ed Elisabetta rimase nubile e senza figli, tanto che cominci\u00f2 a diffondersi la voce che avrebbe potuto legalmente adottare Catherine, in modo da consolidare la sua posizione di erede, per altro di fede protestante, cos\u00ec da scongiurare l'ascesa di un altro sovrano cattolico. Ma prima che tutto questo potesse avvenire Catherine decise di risposarsi.\nUn matrimonio sconsiderato.\nA Catherine venne presentato Edward Seymour, I conte di Hertford; i due senza chiedere l'autorizzazione della sovrana si sposarono nel dicembre 1560 in una cerimonia segreta che vide la presenza della sola cognata Jane in qualit\u00e0 di testimone.\nPoco dopo Elisabetta sped\u00ec Edward in Europa insieme a Thomas Cecil, I conte di Exeter, figlio di William Cecil, I barone Burghley, perch\u00e9 migliorassero la loro educazione. Prima di partire, Edward stil\u00f2 un documento tale che, nel caso egli fosse morto, il matrimonio potesse essere provato e la moglie potesse quindi ereditare le sue propriet\u00e0. Malauguratamente Catherine perse il documento e quando nello stesso anno mor\u00ec anche la cognata Jane, non v'era ormai pi\u00f9 nessuno che potesse testimoniare l'effettiva celebrazione del suo matrimonio.\nNei mesi successivi Catherine continu\u00f2 a nascondere le nozze, anche quando si accorse di essere rimasta incinta, fino a che decise di rivolgersi a qualcuno perch\u00e9 intercedesse in suo favore presso la regina. Dapprima si confid\u00f2 con Bess di Hardwick che si rifiut\u00f2 di ascoltarla e la rimprover\u00f2 aspramente per aver tentato di coinvolgerla. Catherine and\u00f2 quindi da suo cognato Robert Dudley, I conte di Leicester. Le camere di lui erano prossime a quelle della regina ed egli, timoroso di essere scoperto nella propria stanza da letto con una donna incinta o di essere udito dalla regina, cerc\u00f2 di liberarsi di lei il pi\u00f9 in fretta possibile e il giorno dopo disse a Elisabetta tutto quel che sapeva.\nLa sovrana si adir\u00f2 grandemente per quel matrimonio segreto contratto tanto sconsideratamente dalla cugina, che oltretutto in tal modo mandava a monte i suoi piani di maritarla con James Hamilton, III conte di Arran, un giovane ed appetibile partito della nobilt\u00e0 anglo-scozzese. Per altro Elisabetta temeva che, essendo ora incinta, Catherine potesse dimostrarsi maggiormente in grado di lei, regina ancora nubile, di dare un futuro erede al trono inglese, e che questo potesse costituire un incentivo per supportare Catherine in un'eventuale rivolta contro di lei.\nQuindi decise di rinchiudere i due coniugi nella Torre, dove rimasero per anni. Insieme a loro fin\u00ec anche Bess Hardwick, giacch\u00e9 la regina s'era convinta che ella fosse coinvolta nel loro matrimonio, e che questo, a sua volta, facesse parte di una grande congiura contro di lei.\nNelle fredde stanze dal misero mobilio e con pochi logori stracci, Catherine Grey diede alla luce i due figli:\nNel 1562 le loro nozze vennero annullate, i loro figli dichiarati illegittimi e quindi ineleggibili per una eventuale successione al trono.\nMorte.\nDopo la nascita di Thomas, la regina ordin\u00f2 che Catherine venisse separata in maniera permanente dal marito e dal figlio minore, e dunque essa fu trasferita in custodia dello zio John Grey, presso Pirgo, e l\u00ec rimase fino al 1564, quando pass\u00f2 in carico a William Petre. Con lui rimase altri due anni e poi pass\u00f2 sotto la custodia di John Wentworth presso Gosfield Hall, fino a raggiungere Cockfield Hall nel Suffolk, dove mor\u00ec il 26 gennaio 1568, all'et\u00e0 di ventotto anni, probabilmente vittima della tubercolosi. Venne sepolta nella chiesa locale.\nSuo marito pass\u00f2 in prigionia nove anni. Nel 1591 Elisabetta gli diede l'opportunit\u00e0 di dimostrare la sua fedelt\u00e0 dandogli l'incarico di riparare Elvetham, un maniero medievale, in modo da renderlo abitabile dalla corte."}
{"id": "1291631", "revid": "339392", "url": "https://it.wikipedia.org/wiki?curid=1291631", "title": "Nazionale di calcio inglese Under 21", "text": ""}
{"id": "1291632", "revid": "436907", "url": "https://it.wikipedia.org/wiki?curid=1291632", "title": "Holidays in Eden", "text": "Holidays in Eden \u00e8 il sesto album in studio del gruppo musicale britannico Marillion, pubblicato il 24 giugno 1991 dalla EMI.\nIl 25 febbraio 1992 il disco \u00e8 stato commercializzato anche negli Stati Uniti d'America dalla I.R.S. Records con una copertina differente e con l'aggiunta dei brani \"A Collection\" e \"How Can It Hurt\", prodotti dal gruppo stesso con Rob Eaton.\nTracce.\nTesti di Steve Hogarth, musiche dei Marillion, eccetto dove indicato.\nFormazione.\nCrediti tratti dall'edizione britannica."}
{"id": "1291633", "revid": "110157", "url": "https://it.wikipedia.org/wiki?curid=1291633", "title": "Balteus", "text": "Il Balteus \u00e8 il termine latino che identifica la cintura militare propria dei soldati romani. \nIn antichit\u00e0 il \"balteus\" era generalmente costituito in cuoio abbellito da borchie in metallo (bronzo, argento, oro) a seconda degli usi e delle possibilit\u00e0.\nIn aggiunta, il \"cingulum militare\", come poteva anche essere chiamato, presentava molto spesso delle strisce di cuoio altrettanto dotate di borchie dette \"apron\" che cadevano a coprire la zona pubica. Non si ritiene che l\"'apron\" avesse una qualche funzione difensiva, mentre alcuni ritengono, tra le varie ipotesi, quella che potesse evidenziare il rumore dei passi, percuotendo i sonagli posti alla fine per incutere paura al nemico.\nDerivazioni linguistiche.\nIn italiano balteus ha derivato \"balteo\" che \u00e8 di solito la tracolla che sorregge, ad esempio, una faretra.\nIn inglese ha derivato la parola \"belt\" ossia \"cintura\", mentre il termine \"apron\" \u00e8 passato ad indicare il grembiule."}
{"id": "1291648", "revid": "33921", "url": "https://it.wikipedia.org/wiki?curid=1291648", "title": "Tamara", "text": "Origine e diffusione.\nDeriva dall'ebraico \u05ea\u05b8\u05bc\u05de\u05b8\u05e8 (\"Tamar\"), che vuol dire letteralmente \"palma da datteri\". Nome di tradizione biblica, \u00e8 portato da svariate figure nell'Antico Testamento: Tamar, moglie di Er, figlio di Giuda (Gn); Tamar, figlia di Re Davide e sorella di Assalonne (2Sa); e Tamara, figlia dello stesso Assalonne (2Sa). Venne successivamente portato da Tamara, la regina che govern\u00f2 la Georgia nel periodo del suo massimo splendore.\nPi\u00f9 che alle figure bibliche, tuttavia, il nome deve la sua diffusione in varie lingue, incluse l'italiano e l'inglese, alla fama di varie personalit\u00e0 di origine russa, come Tamara Drasin, Tamara Geva, Tamara Tumanova e soprattutto Tamara Karsavina - il nome era gi\u00e0 infatti popolare nei paesi dell'ex Unione Sovietica. La sua attuale diffusione in Italia \u00e8 soprattutto nel Centro e nel Settentrione, specie in Toscana dove si riscontra pi\u00f9 di met\u00e0 delle persone cos\u00ec chiamate.\nNon va confuso con il nome Tammaro, che ha un'altra origine. \u00c8 invece etimologicamente correlato al nome biblico Itamar, contenente anch'esso la stessa radice.\nOnomastico.\nPer le Chiese orientali, l'onomastico si pu\u00f2 festeggiare il 1\u00ba maggio, in ricordo di santa Tamara, regina della Georgia; per la Chiesa Cattolica il nome \u00e8 adespota, ossia privo di santa patrona, e l'onomastico pu\u00f2 essere eventualmente festeggiato il 1\u00ba novembre, in occasione di Ognissanti."}
{"id": "1291649", "revid": "436907", "url": "https://it.wikipedia.org/wiki?curid=1291649", "title": "This Strange Engine", "text": "This Strange Engine \u00e8 il nono album in studio del gruppo musicale britannico Marillion, pubblicato il 21 aprile 1997 dalla Intact Records.\nDescrizione.\n\"This Strange Engine\" sancisce il divorzio dalla storica etichetta di distribuzione EMI da parte dei Marillion, a seguito della relativa mancanza di successo commerciale di \"Afraid of Sunlight\" del 1995.\nIl primo singolo estratto dall'album fu \"Man of a Thousand Faces\", da cui venne tratto anche un video musicale. Il secondo estratto dall'album fu invece \"80 Days\". Per la prima volta nessun singolo tratto da un album dei Marillion entr\u00f2 nella classifica Top 40 del Regno Unito. Il brano che d\u00e0 il titolo all'album \u00e8 un racconto autobiografico della vita del cantante Steve Hogarth.\nUna versione remix dell'album dal titolo \"Tales from the Engine Room\" fu distribuita nel gennaio 1998."}
{"id": "1291653", "revid": "289247", "url": "https://it.wikipedia.org/wiki?curid=1291653", "title": "Chiesa di Sant'Andrea (Vico D'Elsa)", "text": ""}
{"id": "1291656", "revid": "1442080", "url": "https://it.wikipedia.org/wiki?curid=1291656", "title": "Jello Biafra", "text": "Inizialmente divenne noto come \"frontman\" e autore dei Dead Kennedys, celebre gruppo Hardcore punk di San Francisco. \nConclusa la sua esperienza con la band si addentr\u00f2 nell'attivismo politico e divenne proprietario dell'etichetta indipendente Alternative Tentacles, fondata nel 1979 da lui stesso insieme a East Bay Ray.\nJello Biafra \u00e8 stato una delle maggiori figure della scena punk americana e fu uno dei fondatori della \"San Francisco hardcore punk community\". \nSebbene attualmente si concentri soprattutto in dischi parlati, ha continuato a collaborare come musicista in numerosi progetti.\nHa cantato anche in collaborazione con i Melvins, sia in album che durante eventi dal vivo.\nPoliticamente \u00e8 un membro del Partito Verde degli Stati Uniti e attivista delle cause progressiste. Si definisce anarchico e combatte nel nome di un cambiamento politico. Biafra \u00e8 conosciuto per utilizzare tattiche mediatiche assurde e provocatorie, come nella tradizione degli hippie, per concentrare l'attenzione sui diritti civili, sulla giustizia sociale, sull'anti-corporatismo, sui movimenti pacifisti, sull'anti-consumismo, sull'anti-globalizzazione, sull'anti-capitalismo e sulla separazione tra chiesa e stato.\nIl suo pseudonimo \u00e8 una combinazione del nome Jell-O e del nome della Repubblica del Biafra, uno Stato che ebbe vita brevissima quando si separ\u00f2 dalla Nigeria nel 1966. Dopo quattro anni di combattimenti e carestia la Nigeria riprese il controllo della piccola Repubblica.\nBiografia.\nInfanzia.\nEric Boucher nacque a Boulder, Colorado dal padre Stanley Boucher, uno psichiatra e poeta, e Virginia Boucher, una libraia. Sin da bambino, Boucher svilupp\u00f2 un interesse per la politica internazionale che venne incoraggiata dai suoi genitori. Fu un avido lettore di giornali e uno dei suoi primi ricordi fu l'assassinio di John F. Kennedy, avvenuto quando aveva solo 5 anni e che lo segner\u00e0 per tutta la vita. Jello disse che la sua passione per la musica rock nacque quando, nel 1965, i suoi genitori sintonizzarono accidentalmente la radio su una stazione in cui veniva proposta musica di quel genere.\nCominci\u00f2 la sua carriera musicale nel gennaio 1977 come aiutante per il gruppo punk rock The Ravers (che cambi\u00f2 in seguito il nome in The Nails). Nell'autunno dello stesso anno si iscrisse alla University of California di Santa Cruz. Spese un quarto dell'anno studiando teatro e la storia del Paraguay prima di lasciare gli studi per diventare una figura di spicco nella scena punk di San Francisco.\nI Dead Kennedys.\nNel giugno del 1978 rispose ad un annuncio del chitarrista East Bay Ray e insieme formarono i Dead Kennedys. Cominci\u00f2 ad esibirsi con lo pseudonimo Occupant, che cambi\u00f2 per\u00f2 in breve nel soprannome che tuttora usa. Biafra scrisse gran parte dei testi della band, molti dei quali di stampo chiaramente politico, mettendo in mostra un senso dell'umorismo quasi assurdo, in contrasto con la seriet\u00e0 degli argomenti trattati. Maggiormente in linea con la scena punk britannica (band come i Crass), i Dead Kennedys furono fra i primi gruppi del genere a scrivere testi politici negli Stati Uniti. I testi di Biafra aiutarono, inoltre, a rendere popolare l'uso dell'umorismo nero all'interno dell'hardcore. Biafra cita Joey Ramone come la maggiore fonte di ispirazione per i suoi testi.\nBiafra inizialmente aiut\u00f2 anche nella composizione delle musiche, ma la sua inesperienza nel suonare gli strumenti lo port\u00f2 a scegliere di dedicarsi solo alle parti cantate.\nUna tra le pi\u00f9 celebri canzoni scritte da Biafra fu il primo singolo dei Dead Kennedys, \"California \u00dcber Alles\". La canzone \u00e8 una parodia che tratta l'operato del governatore della California Jerry Brown ed \u00e8 solo la prima di molte canzoni \"politicizzate\" scritte da Biafra per i Dead Kennedys. Non molto dopo scrive la seconda grande \"hit\" del gruppo \"Holiday in Cambodia\", che tratta l'organizzazione dei Khmer rossi in Cambogia. \"All Music Guide\" parla della canzone come il miglior singolo della scena hardcore americana e lo stesso Biafra la ritiene il miglior lavoro dei Dead Kennedys.\nI Dead Kennedys ricevettero diverse polemiche nel 1981 a proposito del singolo \"Too Drunk to Fuck\". Il pezzo divent\u00f2 una grande \"hit\" nel Regno Unito e raggiunse la \"Top 30\" delle classifiche nazionali: tale traguardo avrebbe previsto la partecipazione del gruppo a Top of the Pops, ma la canzone slitt\u00f2 alla 31\u00aa posizione in poco tempo evitando cos\u00ec imbarazzi alla BBC.\nDopo i primi successi inclusi nell'album \"Fresh Fruit for Rotting Vegetables\", fu la volta di \"In God We Trust, Inc.\" contenente le celebri canzoni \"Nazi Punks Fuck Off\" e \"We've Got a Bigger Problem Now\", una nuova versione di \"California \u00dcber Alles\" non pi\u00f9 sul governatore della California, bens\u00ec sul presidente Ronald Reagan.\nTuttora diversi gruppi hardcore citano i Dead Kennedys e il loro frontman come grandi fonti d'ispirazione e di influenza. Lo scrittore di cultura hardcore-punk Steven Blush ritiene Biafra la pi\u00f9 grande star del punk hardcore di sempre.\nDopo l'uscita dai Dead Kennedys, avvenuta nel 1986, vennero registrate nuove canzoni scritte da Biafra con altre band (Lard), e vennero pubblicati dischi esclusivamente parlati. Questi ultimi sono costituiti da veri e propri comizi, in cui tutta l'arte oratoria del cantante si indirizza contro la politica imperialista e guerrafondaia degli Stati Uniti d'America.\nAltre band.\nNel 1988 Biafra, insieme a Al Jourgensen e Paul Barker dei Ministry e a Jeff Ward, mette insieme i Lard, band che diventa presto l'ennesimo progetto collaterale dei Ministry, con Biafra che canta e scrive i testi. Nel 1989, mentre lavorava sul set del film \"Terminal City Ricochet\", Biafra scrisse una canzone per la colonna sonora dello stesso film insieme ai D.O.A.. In seguito a questa collaborazione, Biafra collaborer\u00e0 con i D.O.A. nell'album \"Last Scream of the Missing Neighbors\".\nNel 1999, Biafra e altri musicisti facenti parte del movimento anti globalizzazione protestano contro la riunione dell'OMC svoltasi nello stesso anno a Seattle. Insieme ad alcuni musicisti emergenti della \"West Coast\" forma i No WTO Combo per aiutare la causa del movimento. Biafra dal 2010 sta lavorando con una nuova band conosciuta come Jello Biafra and the Guantanamo School of Medicine, insieme a Ralph Spight dei Victims Family alla chitarra e Billy Gould dei Faith No More al basso; a proposito dei Guantanamo School of Medicine, Biafra ha dichiarato: \u00abL'idea di base \u00e8 simile a quella del nome dei Dead Kennedys: qualcosa che la gente non si dimentichi facilmente. In quel caso mostravamo in maniera molto ironica cosa accadeva alle persone che cercavano di cambiare le cose, e in parte \u00e8 lo stesso con questo nome. In questo caso sono stato deluso da Obama in molti modi. Non ho votato per lui, perch\u00e9 sapevo che era supportato da molti che in precedenza avevano spinto per l'elezione di Bush, ma speravo comunque che riuscisse a portare qualche cambiamento reale, per esempio nella battaglia per la salute e per i poveri o portando le nostre truppe fuori dagli stati che non ci appartengono\u00bb.\nProcesso per oscenit\u00e0.\nNell'aprile del 1986 degli agenti della polizia perquisirono la sua casa sotto l'indicazione del \"Parents Music Resource Center\" (\"PMRC\"). Nel giugno dello stesso anno, i due procuratori della citt\u00e0 di Los Angeles Michael Guarino e James Hahn incriminarono Biafra per aver distribuito \"materiale osceno\" nel disco dei Dead Kennedys \"Frankenchrist\". In realt\u00e0 la disputa non riguardava n\u00e9 la musica n\u00e9 i testi, ma la stampa di un poster, all'interno del libretto, intitolato \"Landscape #XX\" (conosciuto anche come \"Penis Landscape\") dell'artista svizzero H. R. Giger. Secondo Biafra, comunque, il processo venne portato avanti per motivi politici.\nDopo aver subito una condanna al pagamento di 2.000 dollari di ammenda e ad un anno di reclusione Biafra fond\u00f2 il \"No More Censorship Defense Fund\", un'organizzazione che aiutava le band punk nei casi di controversie simili a quelle occorse ai Dead Kennedys."}
{"id": "1291657", "revid": "287204", "url": "https://it.wikipedia.org/wiki?curid=1291657", "title": "Fredrikstad Fotballklubb", "text": "Il Fredrikstad F.K. (nome completo \"Fredrikstad Footballklubb\"), chiamato comunemente Fredrikstad, \u00e8 una societ\u00e0 calcistica norvegese con sede nella citt\u00e0 di Fredrikstad. Milita nella 1. divisjon, la seconda serie del campionato norvegese di calcio.\nIl club \u00e8 stato fondato il 7 aprile 1903 ed \u00e8 la seconda squadra pi\u00f9 titolata della Norvegia.\nRosa.\n\"Rosa aggiornata al 13 marzo 2018.\"\nStatistiche.\nIl giocatore con pi\u00f9 presenze \u00e8 Reidar Lund con 325 partite, mentre Per Kristoffersen con 147 gol \u00e8 il migliore marcatore della squadra norvegese."}
{"id": "1291660", "revid": "767487", "url": "https://it.wikipedia.org/wiki?curid=1291660", "title": "Waiting for the Roar", "text": "Waiting for the Roar \u00e8 il terzo album in studio dei Fastway pubblicato nel 1985 per l'Etichetta discografica Columbia Records."}
{"id": "1291664", "revid": "281294", "url": "https://it.wikipedia.org/wiki?curid=1291664", "title": "Fredrikstad FK", "text": ""}
{"id": "1291665", "revid": "281294", "url": "https://it.wikipedia.org/wiki?curid=1291665", "title": "Fredrikstad fotballklubb", "text": ""}
{"id": "1291666", "revid": "1573940", "url": "https://it.wikipedia.org/wiki?curid=1291666", "title": "Hettinger", "text": "Hettinger \u00e8 un centro abitato (\"city\") degli Stati Uniti, capoluogo della Contea di Adams nello Stato del Dakota del Nord. Nel censimento del 2000 la popolazione era di 1.307 abitanti. La citt\u00e0 \u00e8 stata fondata nel 1907. Il nome deriva da quello della Contea di Hettinger, dalla quale si \u00e8 staccata la Contea di Adams.\nGeografia fisica.\nSecondo i rilevamenti dell'United States Census Bureau, la localit\u00e0 di Hettinger si estende su una superficie di 2,20\u00a0km\u00b2, tutti occupati da terre.\nPopolazione.\nSecondo il censimento del 2000, a Hettinger vivevano 1.307 persone, ed erano presenti 345 gruppi familiari. La densit\u00e0 di popolazione era di 601 ab./km\u00b2. Nel territorio comunale si trovavano 720 unit\u00e0 edificate. Per quanto riguarda la composizione etnica degli abitanti, il 98,78% era bianco, lo 0,15% era afroamericano, lo 0,38% era nativo, lo 0,15% era asiatico e lo 0,08% proveniva dall'Oceano Pacifico. Lo 0,23% della popolazione apparteneva ad altre razze e lo 0,23% a pi\u00f9 di una. La popolazione di ogni razza ispanica corrispondeva allo 0,38% degli abitanti.\nPer quanto riguarda la suddivisione della popolazione in fasce d'et\u00e0, il 21,7% era al di sotto dei 18, il 4,8% fra i 18 e i 24, il 21,9% fra i 25 e i 44, il 23,2% fra i 45 e i 64, mentre infine il 28,5% era al di sopra dei 65 anni di et\u00e0. L'et\u00e0 media della popolazione era di 46 anni. Per ogni 100 donne residenti vivevano 80,0 maschi."}
{"id": "1291668", "revid": "177966", "url": "https://it.wikipedia.org/wiki?curid=1291668", "title": "Palazzo Turchi", "text": "Palazzo Turchi, conosciuto anche come palazzo dei Puoti (bamboloni, fantocci) per la presenza di alcune cariatidi e telamoni, \u00e8 un edificio civile che sorge in via San Cosimo a Verona.\nStoria.\nCapostipite della famiglia Turchi fu Tommaso di Zeno, un drappiere che risiedeva nel borgo di San Zeno, dove fu attivo dal 1398 al 1415. Quella del drappiere era una professione che permetteva di accedere gradualmente alla nobilt\u00e0 cittadina, cos\u00ec come la professione del notaio; e proprio quest'ultima fu l'attivit\u00e0 svolta da diversi discendenti di Tommaso. Questa condizione condusse i Turchi a divenire una delle pi\u00f9 ricche famiglie veronesi, permettendole cos\u00ec di acquistare intorno al 1440 la residenza di un medico in contrada Sant'Andrea, nell'attuale via San Cosimo.\nCommittente della realizzazione della nuova fabbrica e della facciata fu il cavaliere Pio Turchi, che volle ricordare la vittoria ottenuta dall'armata cristiana (e in particolare quella veneziana) contro la flotta ottomana durante la battaglia di Lepanto del 7 ottobre 1571, che gi\u00e0 aveva celebrato recandosi a Venezia con una delegazione veronese per congratularsi personalmente con il doge. Quindi, se il termine \"ante quem\" di costruzione dell'edificio pu\u00f2 essere individuato nel 1571, i lavori potrebbero dirsi conclusi intorno al 1579, in quanto il 2 agosto di quell'anno vi fu un episodio di cronaca particolare: alcuni dei telamoni della facciata, raffiguranti i turchi (\u00abalcune figure grandi di preda del paese [vestite] alla persiana in forza de' schiavi\u00bb), furono decapitati e le teste esposte presso il capitello di piazza Erbe dove solitamente si esponevano le teste dei condannati a morte. I telamoni furono poi restaurati, tuttavia i lavori di trasformazione della fabbrica non furono completati, per cui sul lato destro rispetto al portale \u00e8 ancora visibile il precedente edificio quattrocentesco.\nIgnoto rimane il nome dell'architetto che disegn\u00f2 la facciata, anche se sono state avanzate diverse ipotesi, tra cui Giulio Romano, Galeazzo Alessi o il milanese Leone Leoni, per richiamo dei telamoni e delle cariatidi alla sua opera, il veronese Domenico Curtoni, anche se all'epoca sarebbe stato troppo giovane, e infine il nome pi\u00f9 verosimile, un tardo Bernardino Brugnoli, che fu erede dei cantieri del noto architetto rinascimentale Michele Sanmicheli oltre che architetto ducale a Mantova.\nDescrizione.\nPalazzo Turchi, la cui porzione di facciata a destra del portale centrale \u00e8 incompleta e mostra l'originale fabbrica quattrocentesca, \u00e8 caratterizzato da una ricca decorazione, quasi barocca, con telamoni e cariatidi posti a fiancheggiare il portale d'accesso e le finestre del piano nobile. L'edificio si sviluppa su quattro livelli: il piano terreno, il piano nobile, il mezzanino e un ultimo piano aggiunto in una fase successiva, probabilmente intorno al XVIII secolo.\nIl piano terreno \u00e8 caratterizzato da un massiccio basamento a corsi regolari di tufo che \u00e8 limitato da una cornice che forma i davanzali delle due finestre rettangolari poste ai lati del portale d'accesso, cornice che sorregge i piedritti riccamente decorati delle stesse aperture. Il portale d'ingresso si contraddistingue per un arco a tutto sesto decorato da modanature e rosoni (che si ripetono pure nei piedritti), avente raffigurato il volto di Giove nella chiave di volta e altre due figure (probabilmente l'Adige e l'Adriatico) ai lati dell'archivolto. Il portale \u00e8 fiancheggiano da due ordini di cariatidi per lato, impiegate come fossero colonne a reggere la trabeazione, sopra la quale si apre un'ampia trifora. Tra le cariatidi si aprono delle nicchie: quella in alto a sinistra \u00e8 sormontata da due ippocantropi (mostri alati con testa equina), mentre le altre tre da coppie di genietti.\nSopra le finestre e il portale del primo ordine corre una seconda cornice che nella parte laterale del prospetto sostiene alte mensole scanalate che a loro volta reggono la cornice marcapiano che forma i davanzali delle finestre del piano nobile, mentre, nella parte centrale, forma un'alta trabeazione che funge da balcone e su cui si trovano tre medaglioni ellittici: quello centrale porta la scritta \u00abJovis Omnia\u00bb, quello a destra la scritta \u00abEx Turca famiglia Pius\u00bb e quello a sinistra un'allusione alla vittoria di Lepanto, \u00abVen. Naval Victoria\u00bb. Sopra si aprono le eleganti finestre ad arco a tutto sesto del piano nobile, caratterizzate ai lati da piedistalli che sorreggono figure umane che, a loro volta, sostengono un ulteriore cornicione sopra il quale si aprono le finestre del mezzanino, interrotto solo dalla finestra centrale della trifora, di maggiore altezza rispetto alle altre; ai lati di questo ordine di finestre minori vi sono pilastrini sui quali si posa un'altra cornice, un tempo destinata a reggere la gronda."}
{"id": "1291670", "revid": "438678", "url": "https://it.wikipedia.org/wiki?curid=1291670", "title": "Imbattibile", "text": "Imbattibile (\"Invincible\") \u00e8 un film del 2006 diretto da Ericson Core.\nIl film segna il debutto alla regia del direttore della fotografia Ericson Core ed \u00e8 basato sulla storia vera di Vince Papale, che assieme al figlio appare nel film. Papale \u00e8 interpretato da Mark Wahlberg.\nTrama.\nFiladelfia, estate 1976. Vince Papale \u00e8 un trentenne di Filadelfia, cresciuto con i ragazzi del suo quartiere e condividendo con essi l'amore per i Philadelphia Eagles, squadra professionistica di football della NFL. La situazione peggiora quando viene licenziato come supplente, a causa di tagli del personale, e viene lasciato dalla moglie frustrata e delusa per la perenne condizione economica precaria, a Vince rimane solo il lavoro di barista notturno dove gli amici annegano nella birra le loro serate.\nNel frattempo la squadra dei Philadelphia Eagles in seguito agli scarsissimi risultati delle stagioni precedenti, ingaggia il coach Dick Vermeil che, come primo cambiamento per risollevare le sorti della squadra, organizza un trial per scoprire nuovi talenti dal nulla.\nLa notizia si sparge presto per la citt\u00e0, dopo molti dubbi e tentennamenti, Papale viene convinto dagli amici a partecipare a questi trial pur avendo soltanto una formazione semi-professionistica (alla high school aveva lasciato il football dopo solo un anno per concentrarsi sull'atletica), lui che nei campetti illuminati dai fari delle macchine parcheggiate \u00e8 sempre stato il pi\u00f9 forte tra loro.\nI provini procedono tra atleti improvvisati e perditempo, non \u00e8 quindi difficile per Papale farsi notare ed a ricevere un invito per unirsi al ritiro ufficiale della squadra, la notizia viene data al telegiornale locale e celebrata da tutti nel bar dove lavora, affiancato dalla nuova barista nonch\u00e9 cugina del proprietario, Janet Cantrell, tifosissima degli acerrimi rivali, i NY Giants.\nL'inizio del ritiro con la squadra incontra molte difficolt\u00e0, le possibilit\u00e0 di essere tagliato fuori sono molto elevate ed inoltre viene malvisto da tutti gli altri giocatori che non sopportano di poter esser messi allo stesso livello. Vince Papale non si fa intimorire, ogni tackle e corsa che porta mostra il suo coraggio e determinazione intrisa del sudore speso per quella maglia, diviene cos\u00ec il beniamino di tutti e supportato dall'intera citt\u00e0. Grazie alla sua tenacia ed all'aiuto di Janet, riuscir\u00e0 a convincere allenatore e critica ed ottenere un contratto professionistico, riuscendo cos\u00ec a realizzare il suo sogno."}
{"id": "1291674", "revid": "124264947", "url": "https://it.wikipedia.org/wiki?curid=1291674", "title": "Corvo (arma)", "text": "Il corvo (dalla lingua latina 'corvus'), era un congegno di abbordaggio navale utilizzato dai Romani nelle battaglie navali della Prima Guerra Punica contro Cartagine.\nNel libro III delle Storie, Polibio descrive il \"corvo\" come una passerella mobile larga 1,2 metro e lunga 10,9 m, con un piccolo parapetto su entrambi i lati. Il ponte era dotato di uncini alle estremit\u00e0 che agganciavano la nave nemica, consentendo alla fanteria di combattere quasi come sulla terraferma.\nLa nuova arma fu ideata per compensare la mancanza di esperienza in battaglie fra navi e consent\u00ec una tecnica di combattimento che permetteva di sfruttare la conoscenza delle tattiche di combattimento terrestri in cui Roma era maestra. L'efficienza di quest'arma fu provata per la prima volta nella battaglia di Milazzo (260 a.C.), la prima vittoria navale romana; e continu\u00f2 ad essere provata negli anni successivi, specialmente nella dura battaglia di Capo Ecnomo.\nIn seguito, con la crescita dell'esperienza romana nella guerra navale, il corvo fu abbandonato a causa del suo impatto sulla navigabilit\u00e0 dei vascelli da guerra."}
{"id": "1291676", "revid": "123486126", "url": "https://it.wikipedia.org/wiki?curid=1291676", "title": "Never Be the Same Again", "text": "Never Be the Same Again \u00e8 il terzo singolo estratto dal primo album di Melanie C, \"Northern Star\". La canzone \u00e8 stata scritta dalla cantante insieme a Rhett Lawrence.\nIl singolo \u00e8 stato pubblicato il 20 marzo 2000 e alla sua realizzazione ha collaborato anche Lisa Lopes, che duettando con la cantautrice britannica ha influito dando alla canzone una leggera impronta hip hop.\nDebutt\u00f2 direttamente alla posizione numero uno della classifica britannica dei singoli. \"Never Be the Same Again\" divenne cos\u00ec il suo primo singolo di Melanie C a raggiungere la vetta della classifica. Disco D'oro in Uk (401,000)"}
{"id": "1291677", "revid": "436907", "url": "https://it.wikipedia.org/wiki?curid=1291677", "title": "Afraid of Sunlight", "text": "Afraid of Sunlight \u00e8 l'ottavo album in studio del gruppo musicale britannico Marillion, pubblicato il 24 giugno 1995 dalla EMI."}
{"id": "1291679", "revid": "158286", "url": "https://it.wikipedia.org/wiki?curid=1291679", "title": "Collegiata di San Casciano", "text": ""}
{"id": "1291682", "revid": "71433", "url": "https://it.wikipedia.org/wiki?curid=1291682", "title": "Vincent Papale", "text": ""}
{"id": "1291684", "revid": "260676", "url": "https://it.wikipedia.org/wiki?curid=1291684", "title": "Patto delle Gilde", "text": "Patto delle Gilde (in inglese Guildpact) \u00e8 stato un set di del gioco di carte collezionabili di \"\".\nIn vendita in tutto il mondo a partire dal 3 febbraio 2006, \u00e8 stata la seconda del \"Blocco di Ravnica\", seguita da \"Discordia\".\nAmbientazione.\nIl set \u00e8 ambientato in un piano dimensionale costituito da un'unica immensa citt\u00e0, Ravnica, in cui la gestione del comando e dell'ordine \u00e8 in mano appunto al \"Patto delle Gilde\", un'associazione costituitasi 10.000 anni fa dall'alleanza fra i \"parun\", ovvero i capi fondatori delle attuali dieci gilde.\nEcco i nomi delle gilde:\nCaratteristiche.\nPatto delle Gilde \u00e8 costituita da 165 carte, stampate a bordo nero, cos\u00ec ripartite:\nIl simbolo dell'espansione, (il simbolo del \"Patto delle Gilde\"), si presenta nei consueti tre colori a seconda della rarit\u00e0: nero per le comuni, argento per le non comuni, e oro per le rare.\nPatto delle Gilde \u00e8 disponibile in bustine da 15 carte casuali ciascuna, e in 3 mazzi tematici precostituiti da 60 carte:\nCuriosit\u00e0.\nPatto delle Gilde fu presentata in tutto il mondo durante i tornei di prerelease il 21 gennaio 2006, in quell'occasione venne distribuita una speciale carta olografica promozionale: il \"Genio Illuminato\", che presentava un'illustrazione alternativa rispetto alla carta che si poteva trovare nelle bustine.\nDa set precedenti sono state ristampate le seguenti carte:\nNovit\u00e0.\nIn Patto delle Gilde continua l'esplorazione del mondo urbano di \"Ravnica\", presentando tre nuove gilde che si vanno ad affiancare a quelle gi\u00e0 illustrate in \"Ravnica, city of guilds\".\nQueste nuove gilde sono:\nCome in Ravnica, anche in Patto delle Gilde sono presenti speciali carte multicolore, dette \"ibride\", giocabili con uno o due colori diversi, e correlate alla specifica gilda di appartenenza.\nCarte famose.\nFra le carte famose del set troviamo\nNel set sono presenti due cicli di carte incantesimo:\nIn \"Guildpact\" fanno la loro comparsa anche i \"Nephilim\" strane creature multicolori di quattro colori, che rappresentano gli antichi spiriti custodi del mondo di \"Ravnica\". Ogni Nephilim possiede un costo di mana composto unicamente dai simboli di quattro dei cinque colori. Quello escluso \u00e8 il colore \"nemico\" della coppia di colori al centro."}
{"id": "1291698", "revid": "174925", "url": "https://it.wikipedia.org/wiki?curid=1291698", "title": "Trionfo romano", "text": ""}
{"id": "1291699", "revid": "131358", "url": "https://it.wikipedia.org/wiki?curid=1291699", "title": "Lillestr\u00f8m SK", "text": ""}
{"id": "1291700", "revid": "1226", "url": "https://it.wikipedia.org/wiki?curid=1291700", "title": "Be Inc.", "text": ""}
{"id": "1291701", "revid": "124116756", "url": "https://it.wikipedia.org/wiki?curid=1291701", "title": "Kasper Schmeichel", "text": "Biografia.\n\u00c8 il figlio di Peter Schmeichel, ex calciatore, anch'egli portiere.\n\u00c8 sposato ed ha un figlio e una figlia.\nCarriera.\nClub.\nInizia la propria carriera sportiva come portiere di pallamano, ma nel 2002, in seguito al trasferimento del padre al , approda come portiere di calcio delle giovanili dei \"Citizens\".\nNel gennaio del 2006 viene ceduto in prestito al , club militante in Football League Two, la quarta divisione calcistica inglese, dove esordisce il 14 dello stesso mese contro il . Alla Darlington Arena totalizza 4 presenze e il mese successivo approda, sempre con la formula del prestito, al , dove scende in campo in 29 occasioni nella League Two.\nNel gennaio del 2007 si trasferisce in prestito al . Nella Scottish Premier League, massimo campionato scozzese, il portiere danese totalizza 15 presenze e viene nominato migliore in campo nella partita contro i del 18 febbraio.\nRitorna al Manchester City per la stagione 2007-2008 e complice l'infortunio del collega di reparto Andreas Isaksson, conquista la maglia da titolare fin dall'esordio contro il dell'11 agosto 2007. Dopodich\u00e9 viene dato in prestito dapprima al ed in seguito al .\nSuccessivamente ritorna agli \"Sky Blues\" dove, chiuso sempre pi\u00f9 dai compagni di squadra Shay Given e Joe Hart, decide il 14 agosto 2009 di trasferirsi al per circa un milione di euro. Il 27 maggio 2010 approda poi al .\nIl 27 giugno 2011 si trasferisce al , voluto da Sven-G\u00f6ran Eriksson gi\u00e0 suo allenatore ai tempi del Manchester City. In questo club diviene stabilmente titolare per gli anni a venire, vincendo nella stagione 2013-2014 la Championship e ottenendo la promozione in Premier League. L'anno seguente guadagna la salvezza nelle ultime giornate.\nCon l'arrivo del nuovo allenatore, Claudio Ranieri, nella stagione 2015-2016 il Leicester si ritrova stabilmente nella parte alta della classifica, pur subendo numerose reti nella prima parte della stagione. Incrementata la stabilit\u00e0 difensiva, il 2 maggio 2016 il Leicester, anche grazie alle prestazioni del portiere, vince inaspettatamente il suo primo titolo d'Inghilterra.\nIl 7 gennaio 2021 vince per la quarta volta (seconda consecutiva) il premio di Calciatore danese dell'anno, e il 15 maggio vince l'FA Cup contro il .\nNazionale.\nIn giovane et\u00e0 ha fatto parte dell'Under-19, dell'Under-20 e dell'Under-21 danese. Prima di esordire con la Nazionale maggiore scandinava \u00e8 stato ricercato dall' tuttavia nell'occasione Schmeichel ha dichiarato di voler vestire solamente la maglia della .\nIl 13 maggio 2011 arriva la prima convocazione con la Nazionale maggiore danese, per la gara contro l'. Convocato per i Mondiali di Russia 2018, scende in campo da titolare nelle quattro partite giocate dai danesi, che vengono eliminati ai calci di rigore agli ottavi di finale dalla Croazia, nonostante i tre rigori parati dal portiere danese, il primo al 116' a Luka Modri\u0107 e gli altri due nella lotteria dei rigori. Disputa da Titolare anche l'Europeo 2020, tenutosi dal 11 giugno all'11 luglio 2021. Con prestazioni al di sopra della media contribuisce all'approdo della Danimarca alle semifinali del torneo, dove viene eliminata dall'Inghilterra per 2-1 dopo i tempi supplementari. \nStatistiche.\nPresenze e reti nei club.\n\"Statistiche aggiornate al 12 novembre 2021.\"\nCronologia presenze e reti in nazionale.\n "}
{"id": "1291702", "revid": "281294", "url": "https://it.wikipedia.org/wiki?curid=1291702", "title": "SK Brann", "text": ""}
{"id": "1291703", "revid": "91792", "url": "https://it.wikipedia.org/wiki?curid=1291703", "title": "Chiesa di San Rocco (Larciano)", "text": "La chiesa di San Rocco \u00e8 il principale luogo di culto cattolico di San Rocco, frazione e sede comunale del comune sparso di Larciano, in provincia di Pistoia; sulla chiesa insiste l'omonima parrocchia, appartenente alla diocesi di San Miniato.\nDescrizione.\nLa chiesa di San Rocco venne costruita nel XIX secolo in stile neorinascimentale in luogo di un oratorio seicentesco dedicato al santo francese.\nIl prospetto della chiesa, preceduto da un sagrato, \u00e8 facciata a salienti, privo di particolari decorazioni. In corrispondenza della navata, al centro, si aprono l'unico portale (con lunetta musiva policroma raffigurante l\"Annunciazione\" di Gino Terreni, autore anche delle formelle in bronzo fuso, che adornano il portale e, nella navata, l'altare, l'ambone, il fonte battesimale, il Santissimo e la sede, in pietra serena) e il rosone circolare. Sul retro dell'edificio, di fianco all'abside, si eleva la torre campanaria a base quadrata, la cui cella si apre verso l'esterno con una bifora su ciascun lato.\nL'interno della chiesa \u00e8 a pianta a croce latina, con navata unica coperta con volta a botte lunettata, transetto sporgente e profonda abside semicircolare; le pareti e le volte sono caratterizzate dall'alternanza dell'intonaco bianco e del grigio degli elementi strutturali, quali le lesene e i cornicioni. La crociera \u00e8 coperta da una cupola, priva di tamburo e affrescata con la \"Madonna in gloria\" di un autore ignoto del XIX secolo. L'affresco del catino absidale raffigura \"Ges\u00f9 Cristo\" ed \u00e8 opera di Paolo Graziani.\nSulla cantoria in controfacciata, trova l'organo Ghilardi \"Opus 6\", costruito nel 2005; ispirato agli organi barocchi tedeschi, \u00e8 a trasmissione integralmente meccanica e dispone di 40 registri su tre manuali e pedale."}
{"id": "1291707", "revid": "287204", "url": "https://it.wikipedia.org/wiki?curid=1291707", "title": "Kunming", "text": "Kunming (cinese: \u6606\u660e; pinyin: K\u016bnm\u00edng) \u00e8 una citt\u00e0-prefettura della Cina, capoluogo della provincia dello Yunnan.\nStoria.\nKunming sorse nel 765 d.C. come avamposto militare del Regno di Nanzhao, e, sebbene col tempo si siano sviluppate diverse attivit\u00e0 commerciali ed artigianali, la citt\u00e0 ha mantenuto le caratteristiche originarie di centro burocratico-militare, tanto che la sua popolazione \u00e8 cresciuta lentamente fino agli inizi del XX secolo, senza che vi siano stati dei momenti di intensa urbanizzazione.\nSi stima infatti che la popolazione di Kunming, sotto la dinastia Ming (1368-1644) e Qing (1644-1911), sia rimasta pressoch\u00e9 costante, intorno ai 90.000 abitanti. La citt\u00e0, dunque, non fu toccata dalla forte crescita urbana, che invece interess\u00f2 le aree e le citt\u00e0 costiere negli anni della penetrazione commerciale europea in Cina. Sebbene non direttamente coinvolta dal commercio internazionale, in quegli stessi anni la regione dello Yunnan fu attraversata da viaggiatori e commercianti stranieri alla ricerca di nuove rotte commerciali.\nLa ferrovia.\nFurono proprio i francesi ad individuare nella citt\u00e0 di Kunming un importante ponte verso l'interno della Cina, tanto che nel 1910 venne ultimata la ferrovia che collegava Kunming con Hanoi, capitale del Vietnam, a quei tempi colonia francese. L'arrivo della ferrovia diede un forte stimolo alla crescita economica e commerciale della citt\u00e0, attivando un processo di urbanizzazione che toccher\u00e0 un primo apice nel 1937, in seguito all'arrivo in citt\u00e0 di numerosi esuli che dalle coste orientali si mossero verso l'entroterra cinese, per sfuggire alla guerra e ai massacri giapponesi.\nSviluppo demografico nel dopoguerra.\nNegli anni della seconda guerra mondiale la citt\u00e0 raggiunse i 300.000 abitanti. Nell'immediato dopoguerra, tuttavia, in seguito alla partenza della gran parte degli esuli che a\nKunming avevano trovato rifugio, la popolazione urbana diminu\u00ec rapidamente scendendo al di sotto dei 200.000 abitanti. Si tratt\u00f2 comunque di un fenomeno di dis-urbanizzazione \u201coccasionale\u201d, la citt\u00e0 negli anni della seconda guerra mondiale era infatti cresciuta sia sul piano industriale, commerciale che nelle infrastrutture.\nNel giro di un decennio la popolazione torn\u00f2 rapidamente a crescere tanto che, gi\u00e0 nel 1957, raggiunse gli 880.000 abitanti. Negli anni successivi, in seguito all'introduzione dello \"hukou\" (permesso di residenza), e delle forti limitazioni allo spostamento interno, la crescita urbana sub\u00ec un parziale rallentamento, accentuato anche dal degrado urbano che durante gli anni della Rivoluzione Culturale coinvolse tutte le citt\u00e0 cinesi. Questi fattori negativi comportarono rallentamenti nella crescita urbana, ma non vi fu mai una reale inversione di tendenza, tanto che, nel 1975, la popolazione di Kunming aveva superato gli 1,2 milioni di abitanti.\nL'avvio di politiche di apertura, non solo economiche, varate nel 1976 da Deng Xiaoping, diede un forte impulso all'urbanizzazione cinese, strategia che per\u00f2 coinvolse principalmente le Zone Economiche Speciali, e solo marginalmente le altre aree.\nLa citt\u00e0 di Kunming, infatti, dalla fine degli anni settanta, e durante tutti gli anni ottanta, ha registrato una crescita demografica tutto sommato contenuta, raggiungendo 1,4 milioni di abitanti nel 1982 e 1,6 milioni nel 1990.\nUrbanizzazione dagli anni '90.\nIl rapido momento di sviluppo urbano, infrastrutturale e demografico \u00e8 cominciato negli anni novanta, quando la citt\u00e0 di Kunming (e pi\u00f9 in generale la regione dello Yunnan) ha cominciato a giocare un importante ruolo di ponte commerciale, turistico, e politico tra la Cina ed i paesi del sud-est asiatico. La popolazione di Kunming \u00e8 dunque passata da 1,6 milioni di abitanti del 1990 a oltre 3 milioni del 2000. Tale raddoppio \u00e8 avvenuto all'interno di un piano di sviluppo volto a favorire la trasformazione della citt\u00e0 in una network city, attraverso il potenziamento delle infrastrutture viarie, e la crescita delle citt\u00e0 satellite interne alla Grande Area Urbana di Kunming (GKA, Greater Kunming Area). Il progetto ha portato dunque ad una ridistribuzione dell'urbanizzazione su una base regionale e non pi\u00f9 radiocentrica. I 3 milioni di abitanti quindi, non si riferiscono alla citt\u00e0 propriamente detta, e nemmeno alla sua municipalit\u00e0, piuttosto alla GKA con 1,7 milioni di abitanti nell'area urbana, pi\u00f9 1,3 milioni delle citt\u00e0 satelliti.\nLa forte crescita che sta interessando la citt\u00e0 di Kunming e, pi\u00f9 in generale, di tutta l'area nel bacino del Lago Dianchi, ha posto e pone al centro dell'attenzione il problema di coniugare la crescita urbana ed economica con la sostenibilit\u00e0, in termini ambientali, di tale parossistico sviluppo. La civilizzazione nella regione dello Yunnan \u00e8 nata proprio intorno al lago Dianchi e, anche grazie ad esso, si \u00e8 potuta sviluppare e mantenere fino ai giorni nostri. Il ripristino e la salvaguardia della salute di tale lago \u00e8 dunque una condizione sine qua non, affinch\u00e9 la citt\u00e0 ed i suoi abitanti possano crescere e prosperare anche in futuro.\nStrage nella stazione ferroviaria.\nIl 1\u00ba marzo 2014 alle 21 circa (ora locale), nella stazione ferroviaria ha fatto irruzione un gruppo di uomini vestiti di nero ed armati con lunghi coltelli che hanno iniziato ad attaccare indiscriminatamente le persone presenti. Il bilancio \u00e8 di 29 morti e 135 feriti a cui si aggiungono 4 morti tra gli assalitori. Le forze dell'ordine sono intervenute subito, instaurando un conflitto a fuoco. Secondo le agenzie cinesi si \u00e8 trattato di un attacco terroristico premeditato, forse organizzato da una cellula terrorista uigura, una minoranza della Cina occidentale."}
{"id": "1291711", "revid": "114122", "url": "https://it.wikipedia.org/wiki?curid=1291711", "title": "Numantia", "text": ""}
{"id": "1291712", "revid": "848247", "url": "https://it.wikipedia.org/wiki?curid=1291712", "title": "V\u00e4ster\u00e5s", "text": "V\u00e4ster\u00e5s \u00e8 una citt\u00e0 della Svezia sud-orientale, capoluogo della contea di V\u00e4stmanland.\n\u00c8 nota per essere un polo industriale di discrete dimensioni, con una forte presenza nel settore elettromeccanico.\nLa citt\u00e0 ha un porto commerciale e turistico posto sul lago M\u00e4laren che un tempo aveva anche funzioni di trasporto dei minerali estratti nei vari giacimenti di ferro di tutta la contea.\nLa citt\u00e0 si vanta inoltre di essere stata la sede del primo ginnasio svedese ed inoltre sono presenti tutti i tipi di scuole fino alle medie superiori pi\u00f9 un importante Politecnico.\nStoria.\nLe prime tracce scritte che menzionano la citt\u00e0 di \"M\u00e4larstaden\" (antico nome di V\u00e4ster\u00e5s) risalgono all'XI secolo.\nNel 1521 Gustavo Vasa vinse a V\u00e4ster\u00e5s un'importante battaglia contro i danesi.\nNel 1527 fu sede della dieta che apr\u00ec le porte della Svezia al Luteranesimo.\nUn'altra dieta fu tenuta a V\u00e4ster\u00e5s nel 1544, in essa si fiss\u00f2 la successione diretta maschile alla corona, cos\u00ec come voluto dal re Gustavo I.\nInfrastrutture e trasporti.\nLa citt\u00e0 \u00e8 servita dall'aeroporto di Stoccolma-V\u00e4ster\u00e5s e dalla stazione centrale di V\u00e4ster\u00e5s."}
{"id": "1291717", "revid": "123486135", "url": "https://it.wikipedia.org/wiki?curid=1291717", "title": "I Turn to You (Melanie C)", "text": "I Turn to You \u00e8 il quarto singolo estratto dall'album di debutto di Melanie C, \"Northern Star\".\nIl singolo \u00e8 stato pubblicato il 7 agosto 2000 in Inghilterra ed \u00e8 il suo secondo singolo ad aver raggiunto la prima posizione della classifica britannica. Ha raggiunto la vetta anche della classifica \"U.S. Dance Chart\".\nLa canzone \u00e8 stata usata per il film Sognando Beckham diventando cos\u00ec sempre pi\u00f9 popolare, e ne fu realizzata una cover dalla band metal Machinae Supremacy, con la quale si esibirono live prima di inserirla negli album \"667... The Neighbour Of The Beast\" del 2004 e \"Hard To be A Rock 'n Roller... in Kiev\" nel 2005.Disco D'oro in Uk (360,000)"}
{"id": "1291718", "revid": "547034", "url": "https://it.wikipedia.org/wiki?curid=1291718", "title": "Museo Eroli", "text": "Il Museo Eroli si trova nel comune di Narni ed \u00e8 situato nel Palazzo Eroli, costruito tra il 1600 ed il 1700 e dimora della ex nobile omonima famiglia narnese fino al 1984, anno in cui fu acquistato dalla Provincia di Terni.\nDescrizione.\nOltre alle collezioni archeologiche e medioevali, patrimonio pubblico, ospita una pinacoteca nella quale \u00e8 possibile ammirare, tra l'altro, una pala d'altare dell'\"Incoronazione della Vergine\" di Domenico Ghirlandaio e l'\"Annunciazione\" di Benozzo Gozzoli, entrambe commissionate dal cardinale Berardo Eroli, massimo esempio di mecenatismo a Narni nel 1400.\nNei 2.700 m\u00b2 del Palazzo Eroli, che oltre all'area espositiva del Museo ha anche aree destinate a vari eventi culturali, \u00e8 ospitata anche la Biblioteca Giovanni Eroli.\nAll'interno del museo pubblico sono esposte le Zanne dell'elefans antiquus, rinvenute nel 1988 da un gruppo volontario di speleologi nella valle del fiume Nera in localit\u00e0 Molino di Passatore, nei pressi di una cava abbandonata, area alluvionale, a Taizzano frazione del comune di Narni, chiamato il Cimitero degli Elefanti dove sono tati trovati i resti di 5 scheletri di Elefanti . L\u2019elefante antico aveva zanne poco ricurve e poteva raggiungere l\u2019altezza di 4 m. Fu presente nella penisola Italica nell'epoca geologica del Pleistocene medio (700.000-120.000 anni fa). "}
{"id": "1291719", "revid": "767487", "url": "https://it.wikipedia.org/wiki?curid=1291719", "title": "Trick or Treat (Fastway)", "text": "Trick or Treat \u00e8 il quarto album in studio dei Fastway pubblicato nel 1986 per l'Etichetta discografica CBS Records. Questa \u00e8 la colonna sonora dell'omonimo film \"Trick or Treat\", uscito in italia come \"Morte a 33 giri\". I brani \"Heft\" e \"If you could see\" sono stati tratti rispettivamente dagli album \"Fastway\" e \"All Fired Up\"."}
{"id": "1291721", "revid": "73843", "url": "https://it.wikipedia.org/wiki?curid=1291721", "title": "Edmond Viesturs", "text": ""}
{"id": "1291723", "revid": "767487", "url": "https://it.wikipedia.org/wiki?curid=1291723", "title": "Live at Montreux 2003 (Jethro Tull)", "text": "Live at Montreux 2003 \u00e8 un doppio disco dal vivo pubblicato nel 2007 dal gruppo di rock progressivo inglese dei Jethro Tull, tratto da un concerto del 2003 al Montreux Jazz Festival. Esiste anche l'omonimo video."}
{"id": "1291731", "revid": "1714743", "url": "https://it.wikipedia.org/wiki?curid=1291731", "title": "Mary Grey", "text": "Biografia.\nSuccessione.\nIl testamento di Edoardo VI d'Inghilterra prevedeva come successori del re i discendenti di Maria Tudor, sorella di Enrico VIII d'Inghilterra. Tra questi, i primi a poter salire eventualmente sul trono erano dunque le figlie di Frances ad iniziare dalla primogenita Jane. L'atto escludeva invece le sorellastre del re Maria ed Elisabetta, in quanto ritenute illegittime, sebbene invece il testamento di Enrico VIII prevedesse, dopo l'eventuale morte di Edoardo senza eredi, la successione delle figlie.\nAlla morte del giovanissimo Edoardo, fu incoronata regina Jane Grey. Se le sorelle maggiori fossero morte senza eredi, sarebbe salita al trono Mary. Il regno della sorella dur\u00f2 per\u00f2 pochi giorni, prima che Maria rivendicasse la sua eredit\u00e0 e facesse condannare a morte la cugina usurpatrice.\nCatherine e Mary mantennero comunque il loro diritto di successione, ma dopo Maria ed Elisabetta.\nMatrimonio.\nSebbene affetta da nanismo e da cifosi e di viso fosse assai brutta, la sua posizione di eventuale futura sovrana non dest\u00f2 affatto la ripugnanza del sergente Thomas Keyes, uno dei gentiluomini pi\u00f9 in vista a corte, che la spos\u00f2 in segreto nel 1565 senza quindi chiedere l'autorizzazione alla regina Elisabetta. Presa dall'ira, questa divise gli sposi gettandoli in prigione, come fece anche per Catherine e suo marito.\nMary mor\u00ec nel 1578, qualche anno dopo Thomas Keyes."}
{"id": "1291732", "revid": "1243", "url": "https://it.wikipedia.org/wiki?curid=1291732", "title": "Societ\u00e0 Anonima Tramways de Lombardie et Romagnes", "text": ""}
