{"id": "1253750", "revid": "120082968", "url": "https://it.wikipedia.org/wiki?curid=1253750", "title": "Rifugio abate Antonio Carestia", "text": "Il rifugio Abate Antonio Carestia \u00e8 un rifugio di propriet\u00e0 del CAI (sezione di Varallo Sesia) situato nella frazione di Riva Valdobbia (VC), in Val Vogna, valle laterale dell'alta Valsesia, nelle Alpi Pennine, a 2201 m s.l.m.\nStoria.\nIl rifugio \u00e8 stato inaugurato il 9 luglio 1995. \u00c8 stato costruito sui ruderi della baita dell'alpe Pile, da tempo in stato di abbandono, per offrire agli escursionisti e agli alpinisti diretti al Corno Bianco un punto d'appoggio in sostituzione della baita del Rissuolo ormai pericolante e inagibile. \u00c8 dedicato alla memoria dell'abate Antonio Carestia (1825-1908), di Riva Valdobbia, studioso di botanica e scopritore di molte specie sconosciute di flora alpina.\nCaratteristiche e informazioni.\nIl rifugio dispone di 24 posti letto (4 nel locale invernale), ed \u00e8 aperto da met\u00e0 giugno a met\u00e0 settembre con servizio di alberghetto.\nAccessi.\nDa C\u00e0 di Janzo (1354\u00a0m), per la strada della Val Vogna, quindi a destra per la frazione Piane (1511\u00a0m) e l'alpe Spinale (1904\u00a0m), in circa 3 ore (segnavia n\u00ba 2).\nCuriosit\u00e0.\nIl rifugio \u00e8 collocato lungo il percorso dell'Alta Via Tullio Vidoni."}
{"id": "1253754", "revid": "92719", "url": "https://it.wikipedia.org/wiki?curid=1253754", "title": "Leopardo anatolico", "text": ""}
{"id": "1253756", "revid": "287204", "url": "https://it.wikipedia.org/wiki?curid=1253756", "title": "Rattenberg", "text": ""}
{"id": "1253757", "revid": "248219", "url": "https://it.wikipedia.org/wiki?curid=1253757", "title": "Leopardo caucasico", "text": ""}
{"id": "1253758", "revid": "287204", "url": "https://it.wikipedia.org/wiki?curid=1253758", "title": "Serie A 1959-1960 (pallacanestro maschile)", "text": "Il campionato di Serie A di pallacanestro maschile 1959-1960, secondo livello del 38\u00ba campionato italiano \u00e8 stato il quinto dalla riforma dei campionati.\nLa seconda serie doveva inizialmente essere aperta a 30 squadre suddivise in 3 gironi, poi in sede di iscrizione la FIP commise alcuni errori e fu costretta ad allargare il campo delle partecipanti a 32 squadre suddivise in quattro gironi basati su criteri geografici. Dopo la conclusione dei gironi all'italiana, le quattro vincitrici disputano un girone finale per la promozione nelle Elette; le ultime retrocedono in Serie B, le penultime disputano uno spareggio salvezza.\nGirone A.\nSpareggio salvezza.\nAl termine dello spareggio, per effetto del quoziente canestri, lo Spezia occupa il sesto posto e rimane in Serie A, Il Genova il settimo posto e dovr\u00e0 disputare un altro spareggio e il Pirelli Milano all'ottavo posto retrocede invece in Serie B\nGirone C.\nSpareggio salvezza.\nAl termine dello spareggio, l'Olimpia Cagliari e L'Esperia Cagliari rimangono in Serie A, l'Amatori Carrara dovr\u00e0 disputare un altro spareggio\nVerdetti.\nFormazione: Pizzichemi, Gala, Flaborea, Calvino, Briga, Ponzelletti, Grosso, Gora, Tomba, Zini"}
{"id": "1253760", "revid": "92719", "url": "https://it.wikipedia.org/wiki?curid=1253760", "title": "Leopardo del Sinai", "text": ""}
{"id": "1253762", "revid": "248219", "url": "https://it.wikipedia.org/wiki?curid=1253762", "title": "Leopardo del Kashmir", "text": ""}
{"id": "1253763", "revid": "248219", "url": "https://it.wikipedia.org/wiki?curid=1253763", "title": "Leopardo nepalese", "text": ""}
{"id": "1253764", "revid": "70217", "url": "https://it.wikipedia.org/wiki?curid=1253764", "title": "Perito agrario", "text": "Storia.\nLa L. 28 marzo 1968, n. 434, in materia di \"Ordinamento della professione di perito agrario\" (Pubblicata nella Gazz. Uff. 20 aprile 1968, n. 101) integrata dalla L. 21 febbraio 1991, n. 54, in materia di \"Modifiche ed integrazioni alla legge 28 marzo 1968, n. 434, concernente l'ordinamento della professione di perito agrario.\" (Pubblicata nella Gazz. Uff. 27 febbraio 1991, n. 49)\nIl titolo di perito agrario, al fine dell'esercizio delle attivit\u00e0 di cui all'articolo 2, spetta a coloro che abbiano conseguito il diploma di perito agrario in un istituto tecnico agrario statale o parificato e la abilitazione all'esercizio della professione, con tutte le relative specializzazioni, e siano iscritti nell'albo professionale a norma dell'articolo 4.\nVengono altres\u00ec iscritti coloro i quali, pur non essendo in possesso del titolo di studio di cui sopra, sono in possesso di uno dei seguenti titoli:\nDIPLOMI UNIVERSITARI TRIENNALI\nLAUREE (art. 55, commi 1 e 2, D.P.R. 328/2001)\nCLASSI DELLE LAUREE IN: (D.M. 4 agosto 2000) 1 - Biotecnologie 7 - Urbanistica e scienze della pianificazione territoriale e ambientale 8 - Ingegneria civile ed ambientale 17 - Scienze dell'economia e della gestione aziendale 20 - Scienze e tecnologie agrarie, agroalimentari e forestali 27 - Scienze e tecnologie per l'ambiente e la natura 40 - Scienze e tecnologie zootecniche e delle produzioni animali\nCLASSI DELLE LAUREE IN: (allegato 2 del D.M. 26 luglio 2007) L-2 Biotecnologie L-7 Ingegneria civile ed ambientale L-18 Scienze dell'economia e della gestione aziendale L-21 Scienze della pianificazione territoriale, urbanistica, paesaggistica e ambientale L-25 Scienze e tecnologie agrarie e forestali L-26 Scienze e tecnologie agro-alimentari L-32 Scienze e tecnologie per l'ambiente e la natura L-38 Scienze zootecniche e tecnologie delle produzioni animali\nnonch\u00e9 coloro i quali sono in possesso di titolo relativo a corsi di istruzione e formazione tecnica superiore, di cui all'art. 55, comma 3, del D.P.R. 328/2001.\nAttivit\u00e0 professionale del Perito Agrario e del Perito Agrario Laureato\nL. 54/1991\nFormano oggetto della professione di perito agrario:\na) la direzione, l'amministrazione e la gestione di aziende agrarie e zootecniche e di aziende di lavorazione e commercializzazione di prodotti agrari e zootecnici limitatamente alle piccole e medie aziende, ivi comprese le funzioni contabili, quelle di assistenza e rappresentanza tributaria e quelle relative all'amministrazione del personale dipendente dalle medesime aziende;\nb) la progettazione, la direzione ed il collaudo di opere di miglioramento fondiario e di trasformazione di prodotti agrari e relative costruzioni, limitatamente alle medie aziende, il tutto in struttura ordinaria, secondo la tecnologia del momento, anche se ubicate fuori dai fondi;\nc) la misura, la stima, la divisione di fondi rustici, delle costruzioni e delle aziende agrarie e zootecniche, anche ai fini di mutui fondiari;\nd) i lavori catastali, topografici, cartografici e tipi di frazionamento, inerenti alle piccole e medie aziende e relativi sia al catasto terreni sia al catasto urbano;\ne) la stima dei tabacchi e lavori nelle tecniche dei tabacchi;\nf) la stima delle colture erbacee ed arboree e loro prodotti e la valutazione degli interventi fitosanitari;\ng) la valutazione dei danni alle colture, la stima di scorte e dei miglioramenti fondiari agrari e zootecnici, nonch\u00e9 le operazioni di \nconsegna e riconsegna dei beni rurali e relativi bilanci e liquidazioni;\nh) la direzione e manutenzione di parchi e la progettazione, la direzione e la manutenzione di giardini, anche localizzati, gli uni e gli altri, in aree urbane;\ni) le rotazioni agrarie;\nl) la curatela di aziende agrarie e zootecniche;\nm) la consulenza, le stime di consegna e riconsegna, i controlli analitici per i settori di specializzazione enotecnici, caseari, elaiotecnici ed altri;\nn) le funzioni di perito e di arbitratore in ordine alle attribuzioni sopra menzionate;\no) la progettazione e la direzione di piani aziendali ed interaziendali di sviluppo agricolo limitatamente alle medie aziende;\np) le attivit\u00e0 tecniche connesse agli accertamenti, alla valutazione ed alla liquidazione degli usi civici;\nq) l'assistenza tecnica ai produttori agricoli singoli ed associati;\nr) le attribuzioni derivanti da altre leggi;\ns) l'esercizio delle competenze connesse al titolo di specializzazione ottenuto a seguito di regolare corso istituito dallo Stato o dalle regioni.\nConsiglio Nazionale\nL. 54/1991\nI Collegi d'Italia, insieme, costituiscono un Collegio Nazionale, organo esponenziale di Categoria, che \u00e8 governato per un quinquennio da un Consiglio composto da undici Periti Agrari liberi professionisti, con una anzianit\u00e0 di iscrizione all'albo minima di 10 anni.\nIl Consiglio del Collegio Nazionale, oltre a quelle demandategli da altre norme, esercita le seguenti attribuzioni:\na) esprime, quando \u00e8 richiesto dal Ministro della Giustizia, il proprio parere sui prodotti di legge e di regolamento che interessano la professione;\nb) coordina e promuove le attivit\u00e0 dei consigli dei collegi intese al perfezionamento tecnico e culturale degli iscritti;\nc) propone la costituzione di nuovi collegi;\nd) esprime il proprio parere sulla fusione di collegi;\ne) esprime il proprio parere sullo scioglimento dei consigli dei collegi, e sulla relativa nomina di commissari straordinari;\nf) designa i periti agrari chiamati a far parte di commissioni od organizzazioni di carattere nazionale o internazionale;\ng) stabilisce, ogni biennio, con deliberazione da approvarsi dal Ministro per la grazia e la giustizia, il limite massimo del contributo annuale da corrispondersi dagli iscritti negli albi e negli elenchi speciali ai consigli dei collegi;\nh) determina, nei limiti strettamente necessari a coprire le spese per il funzionamento del collegio nazionale, e con deliberazione da approvarsi dal Ministro per la grazia e la giustizia, la misura del contributo annuo da corrispondersi dagli iscritti negli albi e negli elenchi speciali;\ni) decide, in via amministrativa, sui ricorsi avverso le deliberazioni dei consigli dei collegi in materia di iscrizione, cancellazione o reiscrizione nell'albo o nell'elenco speciale, sui ricorsi in materia disciplinare e su quelli relativi alle elezioni dei consigli dei collegi e dei collegi revisori dei conti.\nl) vigila sul regolare funzionamento dei collegi provinciali.\nCollegi Provinciali\nL. 54/1991\nI Collegi Provinciali dei Periti Agrari e dei Periti Agrari Laureati rappresentano gli Iscritti in ogni provincia della Nazione.\nIl Collegio ha personalit\u00e0 giuridica di diritto pubblico.\nIl Consiglio del Collegio Provinciale, fra l'altro, cura l'osservanza della legge professionale e di tutte le altre disposizioni concernenti la professione, vigila per la tutela del titolo di Perito Agrario e svolge le attivit\u00e0 dirette alla repressione dell'esercizio abusivo della professione, cura inoltre il perfezionamento tecnico e culturale degli iscritti."}
{"id": "1253767", "revid": "6923", "url": "https://it.wikipedia.org/wiki?curid=1253767", "title": "Lada-Vaz Priora", "text": "La Priora \u00e8 un'autovettura prodotta dalla Lada-Vaz a partire dal 2007 fino al 2018.\nIl contesto.\nPresentata al salone dell'automobile di Mosca del 2003 ed entrata in produzione nel 2007, la Priora \u00e8 l'erede delle Lada 110 e Lada 112, da cui differisce per il frontale (completamente ridisegnato), la coda (rivista) e gli interni (diversi e pi\u00f9 curati). Veniva venduta in tre allestimenti: 2170 (berlina tre volumi), 2171 (familiare) e 2172 (berlina cinque porte). Esisteva anche il modello Premier, equipaggiato di un motore 1.8; esternamente differiva dalla normale tre volumi (2170) per la maggiore lunghezza delle portiere posteriori.\nNessuna novit\u00e0, invece, dal punto di vista tecnico: il motore principale era il 1596 cm\u00b3 16 valvole da 103 CV d'origine Opel, montato anche sulle versioni 1.6 16v delle 110 e 112.\nDall'edizione del 2009 \u00e8 stata utilizzata dalla casa come vettura da competizione per gareggiare nel WTCC; dal WTCC 2014 \u00e8 stata sostituita dalla Lada Vesta, entrata in produzione in quell'anno e destinata a sostituirla anche nella normale produzione."}
{"id": "1253768", "revid": "359348", "url": "https://it.wikipedia.org/wiki?curid=1253768", "title": "Ernst Toller", "text": "Biografia.\nDi origine ebraica ed appartenente ad una famiglia di commercianti, studi\u00f2 in Polonia per poi completare gli studi all'Universit\u00e0 di Grenoble, in Francia.\nLo scoppio della prima guerra mondiale lo vide impegnarsi come volontario per la difesa della madrepatria tedesca: l'esperienza del fronte lo mut\u00f2, per\u00f2, sensibilmente, spingendolo su posizioni pacifiste. Congedatosi nel 1916 a causa di una malattia, termin\u00f2 gli studi universitari presso la Universit\u00e0 Ludwig Maximilian di Monaco. A Monaco frequent\u00f2 con interesse alcuni salotti letterari borghesi. Fece amicizia con Thomas Mann, Arthur Kutscher e Rainer Maria Rilke.\nIl 1918, con la sua adesione al Partito Socialdemocratico Indipendente, segn\u00f2 una svolta nella vita di Toller, che dichiaratamente si schier\u00f2 su posizioni comuniste, rivoluzionarie e al contempo pacifiste. Proprio \"La svolta\" intitol\u00f2 il suo primo dramma. Impegnatosi politicamente, appoggi\u00f2 nel 1918 il crollo della monarchia in Baviera.\nFu lui assieme a Gustav Landauer e Erich M\u00fchsam il 9 aprile 1919 a proclamare la R\u00e4terepublik. Sebbene pacifista fu incaricato di formare una armata rossa. Nella Repubblica dei consigli bavarese ricopr\u00ec per un periodo la carica di presidente del consiglio centrale, scontando poi, al momento della repressione, cinque anni di carcere a Niedersch\u00f6nenfeld. \nPer anni \u00e8 stato l'amante di Luise Mendelsohn, moglie dell'architetto Erich, conosciuta durante una vacanza di lei in Engadina.\nL'esperienza mise a dura prova i suoi ideali di pacifismo e non violenza: la produzione letteraria di Toller mise allora in evidenza la lacerazione esistente tra l'\"uomo etico\", portatore di ideali di alta umanit\u00e0 e \"uomo politico\", portatore invece dell'ideale di massa che calpesta gli ideali ed i bisogni individuali. A questo conflitto \u00e8 dedicato \"Uomo massa\" del 1919 che rielabora il tragico destino di Sarah Sonja Rabinowitz. In carcere approfond\u00ec la conoscenza dei componenti della classe operaia, esperienza che gli fu d'aiuto per meglio comprendere quanto di agiografico vi fosse nella descrizione del proletariato da parte degli intellettuali. Tali nozioni vennero riversate nel dramma \"I distruttori di macchine\" del 1920-1921, in chiaro riferimento ai moti luddisti.\nEspresse le sue posizioni marxiste in alcuni dei suoi ultimi lavori come \"Spegnete i fuochi\" o \"Il giorno del proletariato\".\nPerseguitato dai nazisti per le sue posizioni politiche e per le sue origini ebraiche, emigr\u00f2 dapprima in Inghilterra e poi negli Stati Uniti d'America, dove si suicid\u00f2 nell'albergo Mayflower di New York il 22 maggio 1939, dopo aver amaramente constatato di aver perso la vena poetica e creativa.\nGli scrittori Oskar Maria Graf e Sinclair Lewis come anche il politico spagnolo Juan Negr\u00edn tennero un discorso accanto alla sua bara. Il suo amico Thomas Mann fece leggere un saluto tramite Klaus Mann."}
{"id": "1253773", "revid": "110157", "url": "https://it.wikipedia.org/wiki?curid=1253773", "title": "Dorf an der Pram", "text": "Dorf an der Pram \u00e8 un comune austriaco di 1.048 abitanti nel distretto di Sch\u00e4rding, in Alta Austria."}
{"id": "1253775", "revid": "110157", "url": "https://it.wikipedia.org/wiki?curid=1253775", "title": "Eggerding", "text": "Eggerding \u00e8 un comune austriaco di 1.321 abitanti nel distretto di Sch\u00e4rding, in Alta Austria."}
{"id": "1253777", "revid": "287204", "url": "https://it.wikipedia.org/wiki?curid=1253777", "title": "Subaru Impreza 555", "text": ""}
{"id": "1253778", "revid": "767487", "url": "https://it.wikipedia.org/wiki?curid=1253778", "title": "Engelhartszell", "text": "Engelhartszell (o Engelhartszell an der Donau) \u00e8 un comune austriaco di 983 abitanti nel distretto di Sch\u00e4rding, in Alta Austria; ha lo status di comune mercato (\"Marktgemeinde\"). Vi \u00e8 situata l'abbazia trappista di Engelszell."}
{"id": "1253780", "revid": "3831", "url": "https://it.wikipedia.org/wiki?curid=1253780", "title": "Vipsania Giulia", "text": ""}
{"id": "1253781", "revid": "838137", "url": "https://it.wikipedia.org/wiki?curid=1253781", "title": "Pseudoverosimiglianza", "text": "Pseudoverosimiglianza \u00e8 una misura statistica che viene usata come approssimazione della distribuzione di una variabile casuale.\nCome si ottiene.\nDato un insieme di variabili aleatorie formula_1 e un insieme formula_2 delle dipendenze tra queste variabili, dove formula_3 implica che formula_4 \u00e8 condizionalmente indipendente da formula_5 dato un intorno di formula_4, la pseudoverosimiglianza formula_7 \u00e8 \nformula_8\nformula_9 \u00e8 un vettore di variabili, formula_10 \u00e8 un vettore di valori. L'espressione formula_11 citata significa che ogni variabile formula_4 nel vettore formula_9 ha un valore corrispondente formula_14 nel vettore formula_10. L'espressione formula_16 \u00e8 la probabilit\u00e0 che il vettore di variabili formula_9 abbia valori uguali al vettore formula_10.\nPseudo-log-verosimiglianza.\n\u00c8 una misura simile che proviene dall'espressione precedente.\nformula_19\nL'uso che viene fatto della pseudoverosimiglianza \u00e8 essenzialmente un'approssimazione per l'inferenza sui processi Markoviani o Bayesiani."}
{"id": "1253782", "revid": "2214856", "url": "https://it.wikipedia.org/wiki?curid=1253782", "title": "Tempi verbali inglesi", "text": "Nella descrizione morfologica e funzionale dei tempi verbali inglesi, come per molte lingue indoeuropee si pu\u00f2 certamente operare una generica classificazione in passato, presente e futuro.\nCaratteristiche generali.\nAlcune delle maggiori caratteristiche osservabili in tutto il sistema verbale inglese sono:\nLa mancanza di flessivit\u00e0 rende il sistema verbale inglese morfologicamente semplice rispetto a quelli tipici delle lingue latine e slave. Infatti, solo il soggetto o il pronome personale bastano ad esprimere chi compie l'azione; di conseguenza, tutte le persone (con la sola eccezione della 3\u00aa persona singolare del \"present simple\") presentano la stessa forma verbale, senza desinenze personalizzate per ciascuna di esse.\nSi confronti un breve esempio di coniugazione di un verbo regolare e di uno irregolare italiano al presente indicativo, e la coniugazione dello stesso verbo in inglese al \"present simple\":\nLa mancanza di flessivit\u00e0 diviene invece totale nelle forme passate, nelle quali anche la 3\u00aa persona singolare non viene pi\u00f9 coniugata e non presenta pi\u00f9 differenze rispetto alle altre persone grammaticali:\nDi seguito un quadro di riepilogo dei tempi verbali.\nComunicare al presente.\nIl presente in inglese si esprime attraverso due tempi:\nMentre il \"present simple\" indica azioni con carattere di staticit\u00e0 e permanenza, il \"present continuous\" (come tutti i tempi denominati \"continuous\") esprime azioni in corso o momentanee, e non permanenti o regolari come quelle espresse dal \"present simple\".\n\"Present simple\".\nIl \"present simple\" \u00e8 una forma di presente di tipo statico: indica azioni con carattere di permanenza e di ricorrenza nel tempo, come nelle altre lingue europee.\nFunzioni comunicative.\nIl \"present simple\" indica:\nMorfologia.\nFrase affermativa.\nStruttura: soggetto + forma base del verbo (+ \"-s\" alla 3\u00aa persona singolare).\nNella frase affermativa, il \"present simple\" \u00e8 costituito per tutte le persone dalla forma base del verbo (infinito senza \"to\"), a cui si aggiunge, alla 3\u00aa persona singolare, una \"-s\".\nNei verbi che terminano con \"-ch, -sh, -ss, -x, -z, -o\", alla 3\u00aa persona singolare si aggiunge invece \"-es\".\nNei verbi che terminano in \"-y\" preceduta da consonante, la \"-y\" si sostituisce con una \"-i\" prima di aggiungere \"-es\".\nFanno eccezione a questa regola i verbi \"to be\" (essere), \"have got\" (avere) e i modali, i quali assumono, per ciascuna persona, forme proprie irregolari, non derivate dalla forma base come osservato prima.\nFrase negativa.\nStruttura: soggetto + \"do\" (\"does\" alla 3\u00aa persona singolare) + \"not\" + forma base del verbo.\nNella frase negativa, alla forma base del verbo si precedono l'ausiliare \"do\" (\"does\" per la 3\u00aa persona) e la negazione \"not\". Essendo gi\u00e0 \"do\"/\"does\" un marcatore della 3\u00aa persona singolare, non si aggiunge pi\u00f9 la desinenza \"-s\" al verbo, ossia la voce verbale rimane totalmente invariata. \nFra parentesi vi \u00e8 la forma contratta (unione fra l'ausiliare \"do\"/\"does\" e la negazione \"not\"), che nel parlato e nello scritto informale \u00e8 molto pi\u00f9 usata della forma estesa. Fra le due c'\u00e8 una differenza espressiva: la forma estesa pone una maggiore enfasi sulla negazione, mentre quella contratta la vede come meno importante.\nAnche in questo caso i verbi \"to be\" (essere), \"have got\" (avere) e i modali fanno eccezione, poich\u00e9 essi non fanno uso dell'ausiliare \"do\"/\"does\" per la formazione della frase negativa (ma anche di quella interrogativa e interrogativo-negativa, illustrate pi\u00f9 avanti).\nFrase interrogativa.\nStruttura: \"do\" (\"does\" alla 3\u00aa persona singolare) + soggetto + forma base del verbo + ? (tono di domanda)\nPer formulare la frase interrogativa, alla frase affermativa si precede il soggetto con l'ausiliare \"do\" (\"does\" per la 3\u00aa persona), che quindi compare all'inizio della frase. Anche in questo caso non si fa pi\u00f9 uso della desinenza \"-s\" alla 3\u00aa persona singolare, essendo gi\u00e0 l'ausiliare \"do\"/\"does\" un marcatore della 3\u00aa persona.\nFrase interrogativo-negativa.\nStruttura: \"do\" (\"does\" alla 3\u00aa persona singolare) + soggetto + \"not\" + forma base del verbo.\nPer formulare la frase interrogativo-negativa, alla frase interrogativa si aggiunge, dopo il soggetto, la negazione \"not\". Come per la frase negativa, sono molto comuni le forme contratte \"don't\"/\"doesn't\".\n\"Present continuous\".\nIl \"present continuous\", come per tutte le forme cosiddette \"progressive\" dei tempi verbali inglesi, enfatizza il corso, la momentaneit\u00e0 e la durata di un'azione anzich\u00e9 la sua staticit\u00e0 o regolarit\u00e0. Come conseguenza di tale caratteristica semantica, esso non \u00e8 quasi mai associato a verbi che esprimono stati anzich\u00e9 attivit\u00e0, come \"be\", \"know\", \"believe\", \"forget\", \"understand\", ecc.\nFunzioni comunicative.\nIl \"present continuous\" indica in inglese un'azione che si sta svolgendo nel momento, oppure nel periodo in cui si parla. Pu\u00f2 anche indicare un futuro programmato. Normalmente corrisponde alla perifrasi italiana \"stare + gerundio\", ma anche al presente indicativo italiano.\nMorfologia.\nPer la formulazione del \"present continuous\" si ricorre all'ausiliare \"be\" coniugato al \"present simple\", seguito dal verbo in \"-ing\" form, che consiste, con lievi variazioni morfologiche per alcuni casi, nell'aggiungere la desinenza \"-ing\" alla forma base del verbo (es: \"walk \u2192 walking\").\nFrase affermativa.\nStruttura: soggetto + \"present simple\" dell'ausiliare \"be\" + verbo in \"-ing form\" (forma base del verbo + \"-ing\").\nFrase negativa.\nStruttura: soggetto + \"present simple\" dell'ausiliare \"be\" + \"not\" + verbo in \"-ing form\".\nFrase interrogativa.\nStruttura: \"present simple\" dell'ausiliare \"be\" + soggetto + verbo in \"-ing form\".\nFrase interrogativo-negativa.\nStruttura: \"present simple\" dell'ausiliare \"be\" + soggetto + \"not\" + verbo in \"-ing form\".\nComunicare al passato.\nIl passato nella lingua inglese non \u00e8 descritto come il passato nella lingua italiana. Per usare la forma adatta all'azione che si vuole esprimere, bisogna infatti considerare diverse funzioni comunicative espresse attraverso diversi tempi inglesi passati.\nIn inglese si raccontano eventi passati collocando l'azione in:\nMentre questi quattro tempi sono tecnicamente classificati come 'passati', ne esistono in inglese altri che esprimono collegamenti col passato, ma che non sono tempi 'passati': sono - come le stesse denominazioni suggeriscono - il \"present perfect\" e il \"present perfect continuous\", trattati a parte in quanto tempi verbali che collegano il passato col presente.\n\"Past simple\".\nFunzioni comunicative.\nCon \"past simple\" indichiamo un'azione avvenuta in un passato definito e concluso, che non stiamo in alcun modo collegando al presente. Parlando al \"past simple\", collochiamo sempre l'azione (in modo espresso o indiretto) in un arco temporale concluso (\"1 minute ago\", \"yesterday\", \"last week\", \"this morning\", ecc.).\nMorfologia.\nFrase affermativa.\nStruttura: soggetto + 2\u00aa voce del paradigma del verbo (forma base del verbo + \"-ed\").\nPer formulare il \"past simple\" nella frase affermativa, si ricorre alla 2\u00aa voce del paradigma verbale, che consiste, per tutti i verbi regolari (la maggioranza), nell'aggiunta della desinenza \"-ed\" alla forma base del verbo (es: \"I walk\" \u2192 \"I walked\"). A differenza del \"present simple\", il verbo rimane invariato per tutte le persone, senza l'aggiunta di desinenze personalizzate per la 3\u00aa persona singolare.\nPer quanto riguarda i verbi irregolari, essi presentano una 2\u00aa voce del paradigma (e, pi\u00f9 in generale, il paradigma nel complesso) che non pu\u00f2 essere dedotto in base alla stessa regola applicata ai verbi regolari (aggiunta del suffisso \"-ed\" alla forma base). \u00c8 quindi necessario conoscerli singolarmente. Si osservi la 2\u00aa voce del paradigma di alcuni verbi irregolari fra i pi\u00f9 comuni.\nUna volta imparato a memoria il paradigma di un verbo irregolare, la sua coniugazione al \"past simple\" diviene lampante.\nFrase negativa.\nStruttura: soggetto + \"did\" + \"not\" + forma base del verbo.\nPer le frasi negative, interrogative e interrogativo-negative si ricorre - in modo del tutto analogo al \"present simple\" - all'ausiliare \"did\" (\"past simple\" di \"do\"/\"does\"), seguito dalla negazione \"not\", mentre il verbo torna alla forma base (non si ricorre pi\u00f9 alla 2\u00aa voce del paradigma verbale).\nFrase interrogativa.\nStruttura: \"did\" + soggetto + forma base del verbo.\nFrase interrogativo-negativa.\nStruttura: \"did\" + soggetto + \"not\" + forma base del verbo.\nIl \"past simple\" ed i tempi passati in italiano: osservazioni comparative.\nIl \"past simple\" pu\u00f2 corrispondere ai seguenti tempi italiani:\n\"Past perfect\".\n\u00c8 una combinazione dell'aspetto del perfetto (marcato dall'uso del \"past participle\", corrispondente alla 3\u00aa voce del paradigma verbale) e del passato (marcato dall'uso di \"had\", ossia il \"past simple\" di \"have\"). \u00c8 uno dei tempi perfetti, come il \"present perfect\", il \"future perfect\" e il \"conditional perfect\".\nFunzioni comunicative.\nIl \"past perfect\" \u00e8 il tempo utilizzato per indicare un'azione antecedente rispetto a un'altra, e corrisponde al tempo piuccheperfetto latino. L'azione seguente pu\u00f2 essere esplicita (nella stessa frase) oppure essere implicita (non nella stessa frase, ma deducibile da altre o dal contesto).\nDiversamente dal \"present perfect\", pu\u00f2 essere utilizzato con un avverbio che specifichi l'arco temporale dell'avvenimento. Per esempio, \u00e8 giusto dire \"I had done it the previous Friday,\" mentre con il \"present perfect\" non \u00e8 possibile con un simile avverbio di tempo: \"I have done it last Friday\" (l'uso di \"last Friday\" che specifica il tempo passato richiede l'uso del \"past simple\" piuttosto che il \"present perfect\").\nMorfologia.\nPer la formazione del \"past perfect\" si ricorre all'ausiliare \"had\" (\"past simple\" di \"have\"), seguito dal \"past participle\", corrispondente alla 3\u00aa voce del paradigma verbale. Nei verbi regolari, esso coincide con la 2\u00aa voce (forma base del verbo + \"-ed\"). I verbi irregolari presentano invece una forma propria del \"past participle\", diversa per di pi\u00f9 dalla 2\u00aa voce del paradigma, che non pu\u00f2 essere dedotta dalla loro forma base come nel caso dei regolari. Si osservi il \"past participle\" di alcuni verbi irregolari fra i pi\u00f9 comuni.\nUna volta imparato a memoria il paradigma di un verbo irregolare, la sua coniugazione al \"past perfect\" diviene lampante.\nFrase affermativa.\nStruttura: soggetto + \"had\" + 3\u00aa voce del paradigma (\"past participle\").\nFrase negativa.\nStruttura: soggetto + \"had\" + \"not\" + 3\u00aa voce del paradigma (\"past participle\").\nFrase interrogativa.\nStruttura: \"had\" + soggetto + 3\u00aa voce del paradigma (\"past participle\").\nFrase interrogativo-negativa.\nStruttura: \"had\" + soggetto + \"not\" + 3\u00aa voce del paradigma (\"past participle\").\n\"Past perfect continuous\".\nIl \"past perfect continuous\" \u00e8 simile al \"past perfect\", ma rispetto ad esso comunica maggiormente l'idea della durata e della lunghezza dello stesso tipo di azioni espresse dal \"past perfect\". A differenza di quest'ultimo, non ha un equivalente morfologico nella lingua italiana, e corrisponde spesso al trapassato prossimo.\nFunzioni comunicative.\nIl \"past perfect continuous\" indica:\nMorfologia.\nStruttura: soggetto + \"had\" + \"been\" + verbo in \"-ing form\".\nCollegare il passato con il presente.\n\"Present perfect\".\nFunzioni comunicative.\nIl \"present perfect\" \u00e8 un tempo verbale che collega il passato con il presente nelle modalit\u00e0 seguenti:\nIl \"present perfect\" si colloca spesso alcuni avverbi.\n\"Ever\" (nelle domande), \"never\" (nelle risposte negative), \"recently\" vanno sempre tra l'ausiliare e il participio:\n\"Have you ever been to Paris?\"\n\"I have never been to Paris.\"\n\"She has recently published many interesting books.\"\n\"Lately\" e \"now\" inseriti alla fine del periodo \n\"It has been very hot lately in Italy.\"\n\"We have lived in this house for very long now.\"\n\"Already\" (nel senso di \"gi\u00e0\"; azione gi\u00e0 avvenuta) e \"just\" (\"appena\"; azione appena avvenuta), in frase affermativa, vanno tra il verbo ausiliare e participio:\n\"I have already had lunch.\"\n\"I have just had lunch.\"\n\"Yet\" (\"non ancora\"; azione non ancora avvenuta), usato in frase negativa o interrogativa; si situa dopo il \"present perfect\" e alla fine di una frase, oppure, meno comunemente, tra l'ausiliare e il participio.\n\"She hasn't arrived yet/She hasn't yet arrived.\"\n\"Has she arrived yet?\"\nIndipendentemente da ciascuna di queste funzioni comunicative, si ribadisce che il \"present perfect\" colloca sempre un'azione o uno stato in un arco di tempo non concluso o in un momento non di interesse:\nMorfologia.\nPer la formazione del \"present perfect\" si ricorre all'ausiliare \"have\" (\"has\" alla 3\u00aa persona singolare), seguito dal \"past participle\", corrispondente alla 3\u00aa voce del paradigma verbale. Nei verbi regolari, esso coincide con la 2\u00aa voce (forma base del verbo + \"-ed\"). I verbi irregolari presentano invece una forma propria del \"past participle\", diversa per di pi\u00f9 dalla 2\u00aa voce del paradigma, che non pu\u00f2 essere dedotta dalla loro forma base come nel caso dei regolari. Si osservi il \"past participle\" di alcuni verbi irregolari fra i pi\u00f9 comuni.\nUna volta imparato a memoria il paradigma di un verbo irregolare, la sua coniugazione al \"present perfect\" diviene lampante.\nFrase affermativa.\nStruttura: soggetto + \"have\" (\"has\" nella 3\u00aa persona singolare) + \"past participle\".\nFrase negativa.\nStruttura: soggetto + \"have\" (\"has\" nella 3\u00aa persona singolare) + \"not\" + \"past participle\".\nFrase interrogativa.\nStruttura: \"have\" (\"has\" nella 3\u00aa persona singolare) + soggetto + \"past participle\".\nFrase interrogativo-negativa.\nStruttura: \"have\" (\"has\" nella 3\u00aa persona singolare) + \"not\" + soggetto + \"past participle\".\nPresent perfect e tempi italiani: osservazioni comparative.\nIn italiano, le frasi con un \"present perfect\" (o nella sua forma \"continuous\") sono spesso frasi al presente indicativo:\nIl passato prossimo italiano non sempre corrisponde al \"present perfect\" inglese. Vi sono alcuni casi in cui corrispondono:\nMa, molto spesso, non corrispondono:\nL'ausiliare italiano \"essere\" (usato per i verbi di stato e di moto) non si rende nel \"present perfect\" inglese con il verbo \"to be\", ma si usa sempre, come si \u00e8 gi\u00e0 osservato, il verbo \"to have\":\nNon si pu\u00f2 dire pertanto \"I am arrived\" o \"She is been to the hospital\".\n\"Present perfect continuous\".\nQuesto tempo verbale, se scelto nella frase, sottolinea maggiormente \"da quanto tempo\" si fa un'azione, enfatizzandone la durata.\nSpesso i due tempi (\"present perfect\" e \"present perfect continuous\") sono utilizzati indifferentemente nell'inglese naturale di tutti i giorni.\nQueste due frasi, specialmente nel parlato naturale, sono quasi intercambiabili; i due tempi si usano spesso in maniera spontanea e non pianificata, anche se talora si preferisce usare la prima costruzione per indicare un punto di vista permanente e la seconda uno temporaneo.\nMorfologia.\nFrase affermativa.\nStruttura: soggetto + \"have\" (\"has\" nella 3\u00aa persona singolare) + \"been\" + verbo in \"-ing form\".\nFrase negativa.\nStruttura: soggetto + \"have\" (\"has\" nella 3\u00aa persona singolare) + \"not\" + \"been\" + verbo in \"-ing form\".\nFrase interrogativa.\nStruttura: \"have\" (\"has\" nella 3\u00aa persona singolare) + soggetto + \"been\" + verbo in \"-ing form\".\nFrase interrogativo-negativa.\nStruttura: \"have\" (\"has\" nella 3\u00aa persona singolare) + soggetto + \"not\" + \"been\" + verbo in \"-ing form\".\n\"Present perfect simple\"/\"continuous\" e verbi modali.\nIn inglese i verbi modali devono essere sempre seguiti dal verbo alla forma base (infinito senza \"to\"). Proprio per questo, il \"present perfect\" (\"simple\" e \"continuous\") \u00e8 l'unico tempo verbale che si pu\u00f2 legare a questi verbi particolari creando una sorta di \"present perfect\" di questi ultimi che non sarebbe possibile ottenere diversamente. Ad esempio:\nConfrontando le stesse frasi senza il present perfect ci si rende conto dell'utilit\u00e0 di questo tempo verbale insieme ai verbi modali:\n\u00c8 possibile creare la stessa forma non tutti i verbi modali con il present \"perfect continuous\" (Questa forma non ha equivalenti veri e propri in italiano) esprimendo quindi il prolungarsi dell'azione nel tempo. Ad esempio:\nQuesta forma si sostituisce spesso in italiano con \"a\"/\"ad\" davanti al verbo all'infinito, in altri casi invece non ha alcun equivalente nella nostra lingua ma \u00e8 possibile in quella inglese.\nComunicare al futuro.\nEsistono, nella lingua inglese, diverse forme di tempo futuro:\n\"Future simple\".\nFunzioni comunicative.\nIl \"future simple\", noto anche come \"futuro con will\", esprime una previsione basata unicamente su supposizioni personali, o su elementi non certissimi e non comprovabili nel momento in cui si parla.\nUna previsione basata su elementi certi, evidenti ed inequivocabili, si esprime invece con l'espressione \"going to\".\nIl grado di certezza di una previsione dipende anche dal parlante. Un esperto in una data materia pu\u00f2 ritenere le sue previsioni certissime e quindi usare \"going to\", laddove noi utilizzeremmo il \"future simple\" (futuro con \"will\") in quanto le nostre previsioni sono meno attendibili/certe delle sue.\nProprio per questo suo carattere (prevalente) di \"previsione incerta\", il \"future simple\" si usa:\nMorfologia.\nFrase affermativa.\nStruttura: soggetto + \"will\" + forma base del verbo (\"'ll\").\nFrase negativa.\nStruttura: soggetto + \"will\" + \"not\" + forma base del verbo (\"won't\").\nFrase interrogativa.\nStruttura: \"will\" + soggetto + forma base del verbo.\nFrase interrogativa negativa.\nStruttura: \"will\" + soggetto + \"not\" + forma base del verbo (\"won't\").\n\"Future continuous\".\nIl \"future continuous\" si usa per esprimere un'azione che si prolungher\u00e0 per un certo lasso di tempo nel futuro.\nMorfologia.\nFrase affermativa.\nStruttura: soggetto + \"will\"/\"shall\" + \"be\" + verbo in \"-ing form\".\nFrase negativa.\nStruttura: soggetto + \"will\"/\"shall\" + \"not\" + \"be\" + verbo in \"-ing form\".\nFrase interrogativa.\nStruttura: \"will\"/\"shall\" + soggetto + \"be\" + verbo in \"-ing form\".\nFrase interrogativo-negativa.\nStruttura: \"will\"/\"shall\" + soggetto + \"not\" + \"be\" + verbo in \"-ing form\".\n\"Future perfect\".\nIl \"future perfect\" si usa per parlare di un'azione che terminer\u00e0 prima di/entro un momento specifico nel futuro.\nQuesto tipo di futuro si osserva spesso con le preposizioni:\nMorfologia.\nFrase affermativa.\nStruttura: soggetto + \"will\"/\"shall\" + \"have\" + \"past participle\".\nFrase negativa.\nStruttura: soggetto + \"will\"/\"shall\" + \"not\" + \"have\" + \"past participle\".\nFrase interrogativa.\nStruttura: \"will\"/\"shall\" + soggetto + \"have\" + \"past participle\".\nFrase interrogativo-negativa.\nStruttura: \"will\"/\"shall\" + soggetto + \"not\" + \"have\" + \"past participle\".\n\"Future perfect continuous\".\nIl \"future perfect continuous\" si usa per evidenziare l'aspetto continuativo di un'azione futura.\nMorfologia.\nFrase affermativa.\nStruttura: soggetto + \"will\"/\"shall\" + \"have\" + \"been\" + verbo in \"-ing form\".\nFrase negativa.\nStruttura: soggetto + \"will\"/\"shall\" + \"not\" + \"have\" + \"been\" + verbo in \"-ing form\".\nFrase interrogativa.\nStruttura: \"will\"/\"shall\" + soggetto + \"have\" + \"been\" + verbo in \"-ing form\".\nFrase interrogativo-negativa.\nStruttura: \"will\"/\"shall\" + soggetto + \"not\" + \"have\" + \"been\" + verbo in \"-ing form\"."}
{"id": "1253783", "revid": "1114711", "url": "https://it.wikipedia.org/wiki?curid=1253783", "title": "George Hincapie", "text": " Professionista dal 1994 al 2012, \u00e8 in seguito divenuto general manager del team Holowesko-Citadel.\nCarriera.\nFiglio di genitori colombiani emigrati negli Stati Uniti, viene scoperto da Fred Mengoni, il \"padre\" del ciclismo professionista americano. Diventa \"pro\" nel 1993 con la formazione statunitense Motorola: gi\u00e0 da allora la sua storia si lega indissolubilmente con quella di Lance Armstrong, di cui sar\u00e0 fido scudiero alla US Postal Service (successivamente Discovery Channel) per moltissime stagioni.\nIn totale ha preso parte a diciassette edizioni del Tour de France, e ne ha concluse sedici consecutivamente. \u00c8 stato peraltro l'unico compagno di squadra di Armstrong presente in gara in tutte e sette le edizioni del Tour de France vinte dal texano. Prima che i sette titoli vinti da Armstrong venissero revocati per doping nell'ottobre 2012, aveva vinto da gregario ben nove edizioni della \"Grande Boucle\", un record: \u00e8 stato infatti anche compagno di squadra di Alberto Contador nel vittorioso Tour de France 2007, e di Cadel Evans durante il Tour de France 2011.\nBench\u00e9 durante la carriera si sia messo spesso al servizio dei propri capitani, grazie alle ottime doti di passista ha conquistato nel corso degli anni una trentina di successi personali: nel 2001 vince la classica Gand-Wevelgem, primo statunitense a riuscirvi, nel 2005 si aggiudica la tappa di Saint-Lary-Soulan al Tour de France mentre al Tour de France 2006 veste per un giorno la maglia gialla di leader della classifica generale. Ha inoltre rappresentato il suo paese in cinque edizioni consecutive dei Giochi olimpici, da Barcellona 1992 a Pechino 2008.\nSi ritira dall'attivit\u00e0 nell'agosto del 2012, dopo diciannove anni di professionismo, in occasione della conclusione della USA Pro Cycling Challenge in Colorado. Nell'ottobre dello stesso anno, nel corso delle testimonianze per il processo per doping che vedeva coinvolto Lance Armstrong, confessa di aver utilizzato sostanze dopanti durante gli anni alla US Postal/Discovery Channel: viene perci\u00f2 sospeso per sei mesi dall'Agenzia antidoping statunitense, e le vittorie ottenute dal 31 maggio 2004 al 31 luglio 2006 gli vengono revocate."}
{"id": "1253785", "revid": "110157", "url": "https://it.wikipedia.org/wiki?curid=1253785", "title": "Enzenkirchen", "text": "Enzenkirchen \u00e8 un comune austriaco di 1.774 abitanti nel distretto di Sch\u00e4rding, in Alta Austria."}
{"id": "1253786", "revid": "968817", "url": "https://it.wikipedia.org/wiki?curid=1253786", "title": "Esternberg", "text": "Esternberg \u00e8 un comune austriaco di 2.857 abitanti nel distretto di Sch\u00e4rding, in Alta Austria."}
{"id": "1253787", "revid": "110157", "url": "https://it.wikipedia.org/wiki?curid=1253787", "title": "Freinberg", "text": "Freinberg \u00e8 un comune austriaco di 1.452 abitanti nel distretto di Sch\u00e4rding, in Alta Austria."}
{"id": "1253788", "revid": "113958", "url": "https://it.wikipedia.org/wiki?curid=1253788", "title": "Baurutitan", "text": ""}
{"id": "1253789", "revid": "1573940", "url": "https://it.wikipedia.org/wiki?curid=1253789", "title": "Chiesa di Santa Elisabetta (Parma)", "text": "La chiesa di Sant'Elisabetta \u00e8 un luogo di culto cattolico sconsacrato dalle forme rinascimentali e barocche, situato in piazzale Salvo D'Acquisto a Parma, nell'omonima provincia; dal dicembre del 2008 \u00e8 sede della Casa del Suono.\nStoria.\nSul luogo dell'odierno piazzale Salvo D'Acquisto, nel 1487 le suore del Terz'ordine francescano fondarono, su un terreno loro concesso dai frati di San Francesco del Prato, il monastero detto della \"Campana\", della \"Carit\u00e0\" o della \"Colombina\"; nel 1488 acquistarono inoltre una cappella sul margine occidentale dell'isolato, che adibirono a oratorio del convento di clausura.\nNel 1662 le monache incaricarono l'ingegnere comunale Carlo Magnani, figlio dell'architetto Giovanni Battista, dell'edificazione di una nuova chiesa dedicata a sant'Elisabetta d'Ungheria, separata in due sezioni: la pi\u00f9 ampia aperta al pubblico e la pi\u00f9 piccola destinata alle suore di clausura. L'antico oratorio e i fabbricati adiacenti furono quindi abbattuti e i lavori di costruzione furono avviati, ma subirono un'interruzione di alcuni anni; il cantiere fu concluso soltanto nel 1674, l'anno dopo la morte nel 1673 del progettista.\nIn seguito alla soppressione degli ordini religiosi sancita da Napoleone nel 1805, il monastero fu confiscato dal governo e adibito nel 1810 a infermeria del nuovo carcere, collocato nell'ex monastero di San Francesco del Prato; la chiesa fu invece spogliata di tutti gli arredi e trasformata in magazzino; tra le numerose opere rimosse, fu alienata a privati la pala d'altare raffigurante \"Santa Elisabetta Regina d'Ungheria\", dipinta da Sebastiano Ricci.\nIl complesso cambi\u00f2 destinazione pi\u00f9 volte nei decenni seguenti, sprofondando nel degrado. Il convento fu trasformato nel 1815 in caserma, nel 1816 in abitazione per le guardie carcerarie, nel 1819 in carcere, dapprima minorile e successivamente femminile; nel 1864 fu adibito a nosocomio e in seguito a sede scolastica; dopo la seconda guerra mondiale divenne un ricovero per vagabondi e sfollati e infine fu completamente abbattuto dopo il 1970 e trasformato nel piazzale alberato. La chiesa, invece, fu trasformata in falegnameria e successivamente in deposito di un archivio; dopo anni di abbandono fu completamente restaurata dopo il 2003 e adibita nel 2007 a sede della Casa del Suono; la cerimonia di inaugurazione del museo si svolse il 20 dicembre del 2008 alla presenza delle principali autorit\u00e0 cittadine.\nDescrizione.\nLa chiesa si sviluppa su una pianta centrale quadrata, in cui \u00e8 inscritta l'aula ad ottagono affiancata da quattro bracci e quattro cappelle alle estremit\u00e0; sul retro si allunga la navata unica della cappella delle monache, in origine separata dalla chiesa pubblica da un muro abbattuto dopo il 1805.\nLa simmetrica facciata, interamente intonacata, \u00e8 suddivisa orizzontalmente da una trabeazione in aggetto, decorata con triglifi. Inferiormente lo spazio \u00e8 tripartito da quattro lesene con capitelli dorici, elevate su un alto basamento; nel mezzo un ampio arco a tutto sesto inquadra il portale d'ingresso, sormontato da una nicchia rettangolare rivestita in laterizio e, pi\u00f9 in alto, da una finestra ad arco ribassato delimitata da cornice; ai lati si aprono due coppie di monofore ad arco a tutto sesto, con cornici in rilievo. Superiormente la fronte \u00e8 tripartita da due lesene coronate da capitelli ionici, elevate in continuit\u00e0 con le due centrali inferiori; nel mezzo il prospetto \u00e8 coronato dalla trabeazione in aggetto e dall'attico, mentre ai lati si stagliano due doppie volute.\nAll'interno la chiesa pubblica, occupata dall'esposizione permanente della Casa del Suono, si sviluppa su un impianto tipicamente rinascimentale, ma presenta decorazioni dai tratti barocchi. Negli spigoli dell'aula ottagonale si innalzano otto lesene coronate da capitelli ionici, a sostegno della trabeazione perimetrale, su cui si impostano i pennacchi e il tiburio; i quattro bracci uguali sono coperti da volte a botte, ornate con affreschi realizzati agli inizi del XVIII secolo da vari artisti di scuola emiliana; altri dipinti si trovano nelle specchiature dei lati obliqui dell'aula; si distinguono in particolare le raffigurazioni di due \"Angeli\" poste nel braccio di sinistra, eseguite probabilmente da Sebastiano Galeotti.\nUn'arcata a tutto sesto dietro all'originario presbiterio separa la chiesa pubblica dalla cappella delle monache; l'ambiente, coperto da volta a botte e affiancato da una serie di lesene alternate alle finestre ad arco ribassato, \u00e8 utilizzato per le esposizioni temporanee."}
{"id": "1253794", "revid": "110157", "url": "https://it.wikipedia.org/wiki?curid=1253794", "title": "Kopfing im Innkreis", "text": "Kopfing im Innkreis \u00e8 un comune austriaco di 1 941 abitanti nel distretto di Sch\u00e4rding, in Alta Austria; ha lo status di comune mercato (\"Marktgemeinde\"). "}
{"id": "1253798", "revid": "110157", "url": "https://it.wikipedia.org/wiki?curid=1253798", "title": "Mayrhof", "text": "Mayrhof \u00e8 un comune austriaco di 330 abitanti nel distretto di Sch\u00e4rding, in Alta Austria."}
{"id": "1253799", "revid": "1372005", "url": "https://it.wikipedia.org/wiki?curid=1253799", "title": "Walter Hasenclever", "text": "Biografia.\nHasenclever nasce l'8 luglio 1890 ad Aquisgrana, figlio di un ufficiale sanitario. Durante la sua difficile infanzia, tra il padre che gli proibiva di avere amici e di andare a teatro e la governante che lo \"picchiava con gioia sadica\", come si legge nel suo schizzo autobiografico del 1921, Hasenclever trova l'affetto solo della nonna grazie alla quale coltiv\u00f2 l'interesse per la letteratura.\nDopo la maturit\u00e0, inizi\u00f2 gli studi di legge ad Oxford per poi terminarli all'Universit\u00e0 di Losanna, in Svizzera, dove inizi\u00f2 a scrivere le sue prime poesie pubblicate grazie ai guadagni dalle vincite a poker in quegli anni. Trasferitosi a Lipsia, inizi\u00f2 ad interessarsi alla letteratura ed alla filosofia: nel 1914 pubblicher\u00e0 \"Il figlio\", il suo pi\u00f9 celebre dramma espressionista, caratterizzato dalle estasi del protagonista e dalle contrapposizioni generazionali.\nAcceso sostenitore della Prima guerra mondiale, si present\u00f2 volontario nel 1914. L'anno dopo, con il dissolversi dell'idea di una facile vittoria della Germania, viene spedito al XV reggimento in veste di traduttore e successivamente come censore postale. In Galizia lavor\u00f2 come contabile nelle retrovie e successivamente venne mandato in Polonia, Ungheria, Serbia e Macedonia. In questi ultimi luoghi vide l'orrore della vita in trincea e dei continui assalti sanguinosi contro l'esercito russo nei quali il fermento bellico degli anni precedenti spar\u00ec lasciando il posto ad un forte sentimento anti-militarista, il rimorso per l'interventismo entusiastico e la fiducia oscillante nella funzione politica e sociale della poesia.\nNel 1916, dopo una lunga malattia e numerosi disturbi mentali (quali la Entomofobia frenetica: anche quando non erano presenti insetti, Hasenclever li sentiva camminare addosso), l'ispettorato militare per la salute decise di non rispedirlo pi\u00f9 al fronte. \"Ero atterrito dagli insetti. Anche quando non mi pungevano, avevo sempre l'impressione che il mio corpo fosse interamente coperto di insetti. Non ho mai perso quella sensazione.\"L'anno dopo, nel 1917, ottenne un grande consenso con la pubblicazione dell\u2019\"Antigone\", opera pacifista iniziata in trincea ed ispirata al lavoro di Sofocle.\nVerso la met\u00e0 degli anni venti prese le distanze dall'espressionismo e, trasferendosi in Francia, si avvicin\u00f2 sempre pi\u00f9 alle commedie da \"boulevard\", quali \"Un signore perbene\" (1926) e \"I matrimoni stanno scritti in cielo\" (1928).\nMal visto dal partito nazionalsocialista che stava prendendo potere in quegli anni, nel 1933 i suoi libri vennero dati alle fiamme nel tristemente noto rogo del 1933 di fronte all'Opera di Berlino e nel 1938 gli venne revocata la cittadinanza tedesca diventando un nemico del Terzo reich. In quell'anno si sposta clandestinamente a Firenze, dove si pensa venne intercettato dall'OVRA e consegnato alla polizia tedesca che lo intern\u00f2 in un campo di prigionia in Francia.\nDopo lo scoppio della seconda guerra mondiale, vedendo l'esercito tedesco marciare su Parigi, non sentendosi pronto a vivere nuovamente in un mondo in guerra, Walter Hasenclever pose fin\u00ec i suoi giorni nel campo di prigionia di Les Milles al di fuori Aix-en-Provence, uccidendosi con una dose di barbiturici Veronal.\nDal 1996 un prestigioso premio letterario tedesco \u00e8 dedicato alla sua memoria."}
{"id": "1253801", "revid": "767487", "url": "https://it.wikipedia.org/wiki?curid=1253801", "title": "M\u00fcnzkirchen", "text": "M\u00fcnzkirchen \u00e8 un comune austriaco di 2 575 abitanti nel distretto di Sch\u00e4rding, in Alta Austria; ha lo status di comune mercato (\"Marktgemeinde\"). "}
{"id": "1253804", "revid": "110157", "url": "https://it.wikipedia.org/wiki?curid=1253804", "title": "Raab (Austria)", "text": "Raab \u00e8 un comune austriaco di 2 303 abitanti nel distretto di Sch\u00e4rding, in Alta Austria; ha lo status di comune mercato (\"Marktgemeinde\"). "}
{"id": "1253805", "revid": "110157", "url": "https://it.wikipedia.org/wiki?curid=1253805", "title": "Rainbach im Innkreis", "text": "Rainbach im Innkreis \u00e8 un comune austriaco di 1485 abitanti nel distretto di Sch\u00e4rding, in Alta Austria."}
{"id": "1253810", "revid": "110157", "url": "https://it.wikipedia.org/wiki?curid=1253810", "title": "Riedau", "text": "Riedau \u00e8 un comune austriaco di 2 043 abitanti nel distretto di Sch\u00e4rding, in Alta Austria; ha lo status di comune mercato (\"Marktgemeinde\"). "}
{"id": "1253815", "revid": "110157", "url": "https://it.wikipedia.org/wiki?curid=1253815", "title": "Schardenberg", "text": "Schardenberg \u00e8 un comune austriaco di 2 376 abitanti nel distretto di Sch\u00e4rding, in Alta Austria; ha lo status di comune mercato (\"Marktgemeinde\"). "}
{"id": "1253816", "revid": "118031", "url": "https://it.wikipedia.org/wiki?curid=1253816", "title": "Hakeem &quot;The Dream&quot; Olajuwon", "text": ""}
{"id": "1253818", "revid": "47767", "url": "https://it.wikipedia.org/wiki?curid=1253818", "title": "Legione Infuocata", "text": "Nell'universo di \"Warcraft\" la Legione Infuocata \u00e8 un'istituzione che riunisce quasi tutte le creature soprannominate come \"Demoni\" dalle altre razze di quest'universo immaginario. Si tratta essenzialmente di un esercito votato alla distruzione o mutazione di qualunque forma di vita nell'universo in Demoni stessi.. Nella storia dell'universo di Warcraft \u00e8 stata creata dal potente Titano Sargeras.\nSempre nella storia dell'universo di Warcraft, la Legione ha tentato una prima volta di invadere Azeroth, il mondo principale dell'universo di Warcraft, usando il Pozzo dell'Eternit\u00e0 e causando conseguentemente la Guerra degli Antichi.\nLa Legione ha poi ritentato l'invasione durante la prima guerra tra orchi e umani sfruttando gli orchi. Con la sconfitta degli orchi e l'uccisione di Medivh la Legione dovette momentaneamente rimandare la prevista distruzione di Azeroth. \u00c8 responsabile della creazione del Re dei Lich e, conseguentemente, del Flagello dei Non Morti.\nStoria.\nNella storia dell'universo di Warcraft, i demoni provengono dalla dimensione parallela della Distorsione Fatua. Durante la loro opera di creazione, protezione cosmica e ricerca di altri loro simili(i quali sono sopiti all'interno di alcuni pianeti) i Titani scoprono queste creature e il danno che stanno apportando al Piano Mortale. A uno dei pi\u00f9 potenti fra i Titani, di nome Sargeras, viene quindi assegnato il compito di \"purificare\" l'universo dai demoni. Sebbene con i suoi poteri Sargeras potesse distruggere le creature demoniache molto facilmente, col tempo rimane tuttavia colpito dalla loro volont\u00e0 di distruzione, e comincia a riflettere su come fosse possibile che potessero esistere creature tanto malvagie. Le creature gli rivelarono tuttavia la presenza di un male pi\u00f9 grande, mostrandogli un pianeta corrotto da quelle che sembravano creature del vuoto. Sargeras fu infine costretto a distruggere il pianeta ma quando tent\u00f2 di avvertire il Pantheon di questa minaccia, gli altri Titani si limitarono a ricordargli la sua missione. I suoi pensieri, insieme all'influenza di una razza di demoni telepatici, i nathrezim, lo condussero verso una crescente follia che lo porta infine a rinnegare l'opera dei suoi confratelli, preferendo quindi purificare lui stesso l'universo piuttosto che lasciare che venisse consumato. Sargeras liber\u00f2 quindi tutti i demoni precedentemente reclusi nel pianeta prigione Mardurm, si autoproclam\u00f2 loro signore e dio, e fond\u00f2 con essi un esercito: la Legione Infuocata.\nCon esso, inizi\u00f2 a devastare tutti i mondi che trov\u00f2 lungo il suo cammino, reclutando contemporaneamente nuovi alleati nei popoli che ritiene meritevoli, come gli eredar: Archimonde e Kil'jaeden, condottieri supremi degli Eredar, divengono i generali della Legione, attratti dalle promesse di potere e gloria del Titano oscuro, mentre i loro confratelli ne divengono gli strateghi e i maghi principali. Questi eredar, a differenza dei loro cugini draenei, si trasformano in Man'ari, che significa \"corrotto, innaturale, sbagliato\" nella lingua eredar stessa: la loro pelle diviene verdastra e il loro sangue viene sostituito da fuoco puro.\nSargeras infine affront\u00f2 I Titani, tra cui Aggramar, il suo vecchio comandante, il quale lo esort\u00f2 a fermare questa follia, rivelandogli che i Titani avevano trovato un pianeta con all'interno un'anima dei Titani. Sargeras annient\u00f2 Il Pantheon e si mosse alla ricerca di questo pianeta, di cui ignorava il nome.\nDurante l'opera di distruzione cosmica perpetrata dalla Legione, Sargeras percep\u00ec ad un certo punto l'energia emanata dal Pozzo dell'Eternit\u00e0 sotto l'enorme sfruttamento attuato dagli elfi della notte nei suoi confronti. Corrompendo i maghi degli elfi della notte che stavano abusando del potere del Pozzo riesce a portare la sua Legione su Azeroth, visto come un ennesimo mondo da distruggere. Dopo una terribile guerra, che verr\u00e0 in seguito denominata come Guerra degli Antichi dai successivi abitatori di Azeroth, la Legione Infuocata viene per\u00f2 ricacciata da Malfurion Grantempesta e Illidan Grantempesta nella Distorsione Fatua.\nDopo quasi diecimila anni, Kil'jaeden riesce a corrompere gli orchi sul mondo di Draenor in un piano volto a distruggere sia Draenor stessa che l'odiata Azeroth. Kil'jaeden induce per prima cosa gli orchi a sterminare i draenei, gli antichi cugini di Kil'jaeden stesso e di tutti i Man'ari, i quali abitavano su Draenor. Dopodich\u00e9 con l'aiuto di Sargeras, che si era appropriato con uno stratagemma del corpo e dell'anima dell'arcimago umano Medivh, fa aprire agli stregoni degli orchi un portale magico che collega Draenor con Azeroth e scatena l'\"Orda\" degli orchi sugli umani. Mentre la Prima guerra fu un successo per gli orchi e per Kil'jaeden, gli orchi verranno per\u00f2, dopo qualche anno, sconfitti, mentre Medivh, e con esso Sargeras, vengono uccisi. Fremente di rabbia, Kil'jaeden riesce a catturare lo sciamano orco Ner'zhul, un tempo a capo dell'Orda degli orchi (creata da Kil'jaeden stesso), e i suoi compagni. Dopodich\u00e9, trasforma lo spirito di Ner'zhul nella creatura chiamata \"Re dei Lich\", mentre quelli dei suoi compagni sciamani li trasforma in lich obbedienti ciecamente a Ner'zhul stesso. Tutto ci\u00f2 Kil'jaeden lo fa pensando gi\u00e0 a un nuovo piano per agevolare l'invasione della Legione Infuocata su Azeroth: il Re dei Lich ha la capacit\u00e0 di rianimare i cadaveri, in maniera tale da poter creare sempre nuovi eserciti. Kil'jaeden lo spedisce quindi insieme ai suoi servi lich su Azeroth.\nKil'jaeden pens\u00f2 quindi di sfruttare il Re dei Lich ordinandogli di costruire un'armata di morti e di corrompere gli stregoni umani al fine di creare la piaga del Flagello. Con essa la Legione riusc\u00ec a sradicare ogni resistenza prima dell'invasione, la quale devast\u00f2 definitivamente Lordaeron. La Legione si mosse verso Kalimdor, al fine di distruggere definitivamente gli elfi della notte. Ma alle pendici del Monte Hyjal Orda, Alleanza ed elfi della notte sconfissero Archimonde e la Legione. Grazie al sacrificio degli elfi della notte, i quali donarono i loro poteri a Nordrassil, Archimonde venne distrutto dagli spiriti terrestri e Legione rimase senza un capo.\nA questo stadio della storia, gran parte dei comandanti era morta. Archimonde, Mannoroth, Anetheron, Rabis Gelidaria, Tichondrius, Mal'ganis e il capobranco Hakkar erano passati a miglior vita durante la Terza Guerra. Ma Kil'jaeden, Mephistrot, Azgalor e Maghteridon erano sopravvissuti.\nKil'jaeden lanci\u00f2 quindi un altro assalto, prima tramite Illidan contro il Re dei Lich e successivamente tramite Dar'Khan Drathir e Kael'Thas Solealto contro gli elfi del Sangue ed il Pozzo Solare, ma venne sconfitto e ricacciato nella Distorsione Fatua.\nAnni dopo, il Gul'dan proveniente dal passato alternativo, guidato da Kil'jaeden, giunse alla Tomba di Sargeras.Khadgar, che stava braccando Gul'Dan, scopr\u00ec dei sigilli all'interno della tomba che agivano come serrature. Gul'dan, spezzando quei sigilli rilascio il potere sopito della tomba e lasci\u00f2 che Kil'jaeden lo usasse per aprire un portale, dando inizio ad una terza invasione di Azeroth da parte della Legione Infuocata.\nNonostante le perdite dell'Alleanza e dell'Orda dei loro leader, le due fazioni riuscirono a mettere le mani su cinque potenti artefatti, e anche ad impedire che Gul'Dan usasse il corpo di Illidan Stormrage come nuovo vascello per Sargeras.\nIn un attimo di debolezza e forse di ripensamento,Kil'Jaeden rinfaccia al Titano oscuro tutti i sacrifici inutili e i fallimenti. Sargeras per tutta risposta dichiara di aver forse sopravvalutato L'eredar, e si domanda se egli non voglia svincolarsi dal suo destino.\nKil Jaeden irato risponde di aver pagato il suo destino con il suo pianeta e prendendo in mano la situazione e guidando un nuovo assalto su Dalaran, afferma che \u00e8 giunto il tempo di veder realizzato quel destino.\n\u00c8 ancora ignota la posizione di Sargeras dopo questi eventi\nRazze e creature della Legione Infuocata.\nLa Legione Infuocata \u00e8 un esercito che comprende centinaia di migliaia di demoni. Esse sono divisibili in razze, sottorazze e classi a seconda delle caratteristiche fisiche o magiche.\nGli ered'ruin sono una razza di creature enormi, alte e imponenti anche quanto un tauren, dotate di un paio di corna e talvolta di due viticci sul mento simili a quelli degli eredar. Hanno zoccoli al posto dei piedi. La fanteria della Legione \u00e8 composta spesso generalmente da Guardie Ferali armate di scudi e mazze o spade fiammeggianti. Questi costituiscono il nerbo dell'esercito infernale, assistiti e comandati dalle Guardie dell'Abisso, molto simili alle Guardie Ferali ma con le ali e leggermente pi\u00f9 intelligenti.\nLa Legione utilizza gli Infernali e gli abissali, enormi ammassi viventi di pietre tenuti insieme da nuclei di magia demoniaca, come armi da assedio o da sfondamento. Questi possono venire evocati con facilit\u00e0 da maghi piuttosto potenti della Legione, rappresentando una delle migliori armi della Legione.\nI Mo'arg sono demoni che si dividono in pi\u00f9 specie. I Mo'arg propriamente detti sono imponenti e tozzi. Dotati di grande intelligenza e acume, con parti meccaniche autoimpiantate sono spesso accompagnati dai Gan'arg, una razza affine intelligente di taglia ridotta, che fungono spesso da assistenti. Esistono poi le cosiddette \"vilguardie\"; muscolosi e alti anche fino a 2,4 metri, o pi\u00f9, hanno una grande forza bruta e variano di colore dall'arancione, rosso, blu e infine nero con varie tonalit\u00e0.\nTothrezim sono una razza simile ai Nathrezim, sebbene sono demoni che vivono nella Distorsione Fatua, anch'essi inventori e ingegneri. Nonostante siano teoricamente fedeli a Sargeras, sembrano accettare altri clienti per i loro servigi, accettando qualunque tipo di pagamento.\nI Man'ari Eredar, eredar corrotti, sono i maghi e strateghi della Legione, sono tra i pi\u00f9 potenti al servizio di Sargeras.\nI Nathrezim, o Signori del Terrore, sono considerati maghi di rinforzo. Esperti stregoni, hanno contribuito alla decadenza e alla follia di Sargeras grazie ai loro poteri psichici. Sono alle dirette dipendenze di Archimonde e Kil'jaeden e superiori a tutti gli altri, ad eccezione degli eredar. Sono in grado di evocare gli Infernali.\nOrganizzazione sociale.\nLa Legione \u00e8 organizzata secondo una precisa scala gerarchica, che segue la regola del pi\u00f9 forte. Tale forza si manifesta tramite varie caratterische e qualit\u00e0, come ad esempio maggiore forza fisica, potere magico o astuzia.\nLa lealt\u00e0, che spesso appare quasi assoluta, \u00e8 invece molte volte piuttosto dubbia, essendo dovuta in realt\u00e0 in gran parte al terrore del sottoposto verso la maggior potenza del superiore. Non di rado infatti i vari componenti cercano potere personale (es. Archimonde o Gul'dan), in modo da destituire coloro che li comandano, non esitando a usare ogni mezzo, come l'inganno e il tradimento.\nNon impropriamente si pu\u00f2 dire che si faccia carriera nella Legione con una brutale scalata al potere.\nDi seguito viene illustrata questa scala gerarchica, insieme ai nomi di alcuni potenti condottieri.\nSargeras.\nSargeras, il titano oscuro, era il signore assoluto della Legione. Egli \u00e8 la creatura pi\u00f9 potente dell'intero universo dopo gli Dei Antichi. Amava distruggere interi mondi e sfogarsi sui pochi superstiti. Sargeras perse la sua forma corporea a causa di Aegwyn, maga del concilio di Tirisfal.\nArchimonde e Kil'jaeden.\nArchimonde e Kil'jaeden sono i due signori eredar che accettarono di aiutare Sargeras in cambio dei poteri demoniaci. Entrambi sono Supremi comandanti della Legione e hanno sotto di s\u00e9 diversi servitori meno potenti. Kil'jaeden ama la corruzione e il sotterfugio, mentre Archimonde ama la guerra e il massacro. Entrambi, in un modo o nell'altro, continuarono il processo di distruzione universale perpetuato dal loro signore. Archimonde \u00e8 stato ucciso in seguito alla seconda invasione della Legione, durante la Battaglia del Monte Hyjal. Kil'jaeden \u00e8 stato invece sconfitto in seguito alla purificazione del Pozzo Solare.\nEredar.\nGli Eredar, il popolo su cui regnavano Archimonde e Kil'jaeden, \u00e8 un popolo di potentissimi maghi e strateghi piuttosto arguti. Agiscono come comandanti strategici e stregoni, in collaborazione con i Nathrezim. Arazzius Il Crudele \u00e8 uno di loro, e risiede nelle Pozze di Aggonar, nella Penisola del Fuoco Infernale.\nNathrezim.\nI Nathrezim, o Signori del Terrore, sono maghi della Legione alle dirette dipendenze di Archimonde e Kil'jaeden. Sono molto versati nell'utilizzo della magia negromantica. Sono vampiri psichici, difatti si nutrono di menti altrui, specie se deboli e facilmente influenzabili. Sono in grado di controllare i morti e risvegliarli a loro piacimento. Sanno volare, ed in battaglia sono temibili. Se vengono uccisi, ci\u00f2 che rimane di loro \u00e8 la sola armatura, tuttavia \u00e8 complesso ucciderli.\nTichondrius, Anetheron, Mal'ganis e Mephistrot erano i responsabili del Re dei Lich e del cavaliere della morte Arthas, nonch\u00e9 del Flagello in generale. Tichondrius \u00e8 stato ucciso dal cacciatore di demoni Illidan Grantempesta;\nMal'ganis \u00e8 stato sconfitto da Arthas ma, riuscendo a sopravvivere, si trasform\u00f2 nel Grande Ammiraglio Barean Zefiro, prendendo il comando della Furia Scarlatta per sconfiggere il Re dei Lich;\nAnetheron mor\u00ec nella Battaglia del Monte Hyjal;\nMephistrot scomparve senza lasciare tracce, ma si ritiene sia ancora nella Distorsione Fatua.\nBalnazzar, Detheroc e Varimathras erano i responsabili del Flagello dopo la caduta della Legione.\nVarimathras venne sconfitto da Sylvanas Ventolesto, ma per salvarsi la vita si alle\u00f2 con lei. Dopo aver preso potere su Sepulcra, assieme al Gran Speziale Purtress si ribeller\u00e0 e tenter\u00e0 di richiamare Kil'jaeden nella citt\u00e0 ma verr\u00e0 sconfitto e ucciso da Sylvanas e Thrall.\nDetheroc venne ucciso da Sylvanas durante la guerra civile nelle Terre Infette. Grazie alla sua morte, Garithos verr\u00e0 liberato e si alleer\u00e0 con Sylvanas.\nBalnazzar verr\u00e0 sconfitto da Sylvanas e Varimathras. Come prova di fedelt\u00e0, Sylvanas chied\u00e9 a Varimathras di uccidere Balnazzar ma quest'ultimo lo ferisce al collo senza ucciderlo, poich\u00e9 era proibito uccidere altri nathrezim. Sar\u00e0 poi a capo della Crociata Scarlatta nella citt\u00e0 di Stratholme, sotto l'aspetto di Saidan Dathrohan.\nSignori delle fosse.\nAl di sotto dei Signori del terrore vi sono i Signori delle fosse, enormi esseri demoniaci simili a piccoli dinosauri o rettili con le ali e la faccia da demone. Hanno zanne promimenti e il fuoco dei demoni brucia dentro di loro, sprigionandosi quando vengono feriti. Possono evocare gli infernali dal cielo e devastare tutti con le loro enormi lance a due punte. Fungono da comandanti delle truppe per la Legione.\nMannoroth il Distruttore era il comandante assoluto dei Signori delle cripte, e sottoposto al Nathrezim Tichondrius. Il suo sangue corrupe gli orchi trasformandoli in bestie assetate di sangue, creando la Maledizione del Sangue (\"Bloodcurse\"). Mannoroth venne ucciso da Grom Malogrido nel Canyon della Caduta Infernale, a Valtetra, dove si trova una statua in onore di Grom. La sua armatura \u00e8 esposta fuori da Mastio Grommash.\nAzgalor prese il comando dei Signori delle cripte durante la Battaglia del Monte Hyjal, ma venne ucciso durante la battaglia.\nMagtheridon era il signore delle Terre Esterne. dopo la sconfitta della Legione, Illidan arriv\u00f2 a Draenor e l\u00ec sconfisse Magtheridon, prendendone il potere. Da quel momento Magtheridon venne rinchiuso nell'Antro di Magtheridon, dove il suo sangue viene ancora usato per creare vilorchi."}
{"id": "1253819", "revid": "44638", "url": "https://it.wikipedia.org/wiki?curid=1253819", "title": "Vismara Cant\u00f9", "text": ""}
{"id": "1253820", "revid": "44638", "url": "https://it.wikipedia.org/wiki?curid=1253820", "title": "Cantine Riunite Reggio Emilia", "text": ""}
{"id": "1253821", "revid": "339392", "url": "https://it.wikipedia.org/wiki?curid=1253821", "title": "Paini Napoli", "text": ""}
{"id": "1253822", "revid": "72396", "url": "https://it.wikipedia.org/wiki?curid=1253822", "title": "S.S. Basket Napoli", "text": ""}
{"id": "1253824", "revid": "110157", "url": "https://it.wikipedia.org/wiki?curid=1253824", "title": "Sankt Aegidi", "text": "Sankt Aegidi \u00e8 un comune austriaco di 1 548 abitanti nel distretto di Sch\u00e4rding, in Alta Austria."}
{"id": "1253826", "revid": "486946", "url": "https://it.wikipedia.org/wiki?curid=1253826", "title": "Panapesca Montecatini", "text": ""}
{"id": "1253829", "revid": "110157", "url": "https://it.wikipedia.org/wiki?curid=1253829", "title": "Sankt Florian am Inn", "text": "Sankt Florian am Inn \u00e8 un comune austriaco di 3 094 abitanti nel distretto di Sch\u00e4rding, in Alta Austria; ha lo status di comune mercato (\"Marktgemeinde\"). "}
{"id": "1253831", "revid": "729019", "url": "https://it.wikipedia.org/wiki?curid=1253831", "title": "Campionato italiano di calcio da tavolo 1976", "text": "Il secondo campionato italiano di Subbuteo agonistico (calcio da tavolo) venne organizzano dalla F.I.C.M.S. a Genova nel 1976. Per la prima volta la gara \u00e8 suddivisa nella categoria \"Seniores\" e nella categoria \"Juniores\". Quest'ultima \u00e8 riservata ad i giocatori \"Under16\".\nRisultati.\nCategoria Seniores.\nFinali.\nFinale 3\u00ba/4\u00ba posto\nMarino Ziz - Carlo Novara 4-3\nFinale 1\u00ba/2\u00ba posto\nStefano Beverini - Carlo Giovannella 6-2\nCategoria Juniores.\nGirone D.\nSpareggio\nFinali.\nFinale 3\u00ba/4\u00ba posto\nCarlo Pintarelli - Paolo Casali 6-5\nFinale 1\u00ba/2\u00ba posto\nGiuseppe Venturelli - Alessandro Scaletti 1-3"}
{"id": "1253834", "revid": "125726659", "url": "https://it.wikipedia.org/wiki?curid=1253834", "title": "Sergio M\u00fa\u00f1iz", "text": "Biografia.\nNasce a Bilbao in Spagna il 24 settembre 1975 e nel 1995 si trasferisce in Italia, dove incomincia a lavorare come modello e in campo pubblicitario.\nNel 2004 vince la seconda edizione del reality show \"L'isola dei famosi\", condotta da Simona Ventura su Rai 2 con il 75% dei voti. L'anno successivo esordisce come protagonista, nel ruolo di Alfredo Germonti, nella miniserie tv di Canale 5, \"La signora delle camelie\", regia di Lodovico Gasparini.\nNel 2006 si fa notare nel suo paese: esordisce come attore con il ruolo di Juan Borgia nel film \"Los Borgia\", diretto da Antonio Hern\u00e1ndez ed \u00e8 inviato nel reality \"El traidor\" su Cuatro TV; nello stesso anno \u00e8 protagonista, nel ruolo dell'alcolista Ivan, de \"I giorni perduti\", regia di Bruno Gaburro; il film, girato con il patrocinio della Regione Veneto e del Ministero, viene presentato in anteprima il 4 febbraio del 2007 a Verona. Inoltre gira \"Dark Resurrection - Volume 1\", regia di Angelo Licata, presentato in anteprima il 7 giugno del 2007 al Teatro Ariston di Sanremo, e la miniserie tv \"Caterina e le sue figlie 2\", regia di Vincenzo Terracciano, in onda nel 2007 su Canale 5.\nNell'estate del 2007, porta in tourn\u00e9e in Italia \"Pene d'amor perdute\", regia di Licio Galassi, con Nathalie Caldonazzo e Melania Maccaferri; in questa commedia scritta da William Shakespeare, interpreta il ruolo di Ferdinando, re di Navarra. Nel gennaio del 2008 torna su Canale 5 con la miniserie \"Io non dimentico\", diretta da Luciano Odorisio, dove \u00e8 tra i protagonisti con il ruolo di Gabriele Biseri. Nel 2008 \u00e8 tra i protagonisti della serie tv di Rai 2, \"Terapia d'urgenza\", dove interpreta il ruolo del dottor Nicola Palumbo. Nel 2011 \u00e8 nella fiction Squadra antimafia - Palermo oggi 3.\nNel 2009 ha esordito come cantante, col singolo \"La Mar\", abbinato a un videoclip. Nell'estate del 2014 ha inciso un EP dal titolo \"Playa\", insieme con l'ukulelista Jontom.\nNella stagione 2016-2017 ha collaborato con i Terapia Band, continuando tuttora la collaborazione e sempre nello stesso periodo per due stagioni prende parte al cast del musical \"Mamma Mia!\".\nNel 2020, partecipa come concorrente alla decima edizione di \"Tale e quale show\"."}
{"id": "1253836", "revid": "110157", "url": "https://it.wikipedia.org/wiki?curid=1253836", "title": "Sankt Marienkirchen bei Sch\u00e4rding", "text": "Sankt Marienkirchen bei Sch\u00e4rding \u00e8 un comune austriaco di 1 893 abitanti nel distretto di Sch\u00e4rding, in Alta Austria."}
{"id": "1253838", "revid": "2164271", "url": "https://it.wikipedia.org/wiki?curid=1253838", "title": "0362", "text": "0362 \u00e8 il prefisso telefonico del distretto di Seregno, appartenente al compartimento di Milano.\nIl distretto comprende la parte centrale della provincia di Monza e della Brianza. Confina con i distretti di Como (031) a nord, di Monza (039) a est e di Milano (02) a sud e a ovest.\nAree locali e comuni.\nIl distretto di Seregno comprende 19 comuni compresi nelle 3 aree locali di Carate Brianza, Cesano Maderno e Seregno, coincidenti con gli omonimi ex settori. I comuni compresi nel distretto sono: Albiate, Barlassina, Besana in Brianza, Bovisio-Masciago, Briosco, Carate Brianza, Cesano Maderno, Desio, Giussano, Lentate sul Seveso, Meda, Nova Milanese, Renate, Seregno, Seveso, Triuggio, Varedo, Veduggio con Colzano e Verano Brianza."}
{"id": "1253839", "revid": "767487", "url": "https://it.wikipedia.org/wiki?curid=1253839", "title": "Sankt Roman", "text": "Sankt Roman \u00e8 un comune austriaco di 1 714 abitanti nel distretto di Sch\u00e4rding, in Alta Austria."}
{"id": "1253844", "revid": "767487", "url": "https://it.wikipedia.org/wiki?curid=1253844", "title": "Sankt Willibald", "text": "Sankt Willibald \u00e8 un comune austriaco di 1 094 abitanti nel distretto di Sch\u00e4rding, in Alta Austria."}
{"id": "1253846", "revid": "110157", "url": "https://it.wikipedia.org/wiki?curid=1253846", "title": "Sigharting", "text": "Sigharting \u00e8 un comune austriaco di 825 abitanti nel distretto di Sch\u00e4rding, in Alta Austria."}
{"id": "1253848", "revid": "123465433", "url": "https://it.wikipedia.org/wiki?curid=1253848", "title": "Enzo Turco", "text": "Biografia.\nInizi\u00f2 a dedicarsi al teatro a partire dagli anni trenta, imponendosi come uno degli attori dialettali pi\u00f9 validi e vivaci, soprattutto come spalla di Nino Taranto.\nLa sua stagione migliore nel cinema, in cui aveva debuttato verso la fine degli anni trenta, inizi\u00f2 alla fine degli anni quaranta, quando prese ad affermarsi come caratterista disinvolto e brillante. Recit\u00f2 spesso al fianco di Tot\u00f2, in pellicole come \"Un turco napoletano\" (1953) e \"Miseria e nobilt\u00e0\" (1954).\nCome sceneggiatore realizz\u00f2 \"Scapricciatiello\" di Luigi Capuano (1955) e \"Ci sposeremo a Capri\" di Siro Marcellini (1956).\nDalla fine degli anni cinquanta fino ai primi anni settanta, Turco lavor\u00f2 anche in televisione, partecipando a sceneggiati e a serie televisive di successo (tra le altre \"Joe Petrosino\", diretta da Daniele D'Anza nel 1972)."}
{"id": "1253849", "revid": "1543377", "url": "https://it.wikipedia.org/wiki?curid=1253849", "title": "Bellusaurus sui", "text": "Il bellusauro (Bellusaurus sui) \u00e8 un dinosauro erbivoro appartenente ai sauropodi. Visse all'inizio del Giurassico superiore (Oxfordiano, circa 160 milioni di anni fa). I suoi resti fossili sono stati ritrovati in Cina.\nFossili.\nQuesto dinosauro, anche se non molto noto al grande pubblico, \u00e8 uno dei sauropodi pi\u00f9 conosciuti grazie al ritrovamento di diciassette esemplari ben conservati in un'unica localit\u00e0, nel bacino dello Junggar. I fossili sono stati ritrovati nella formazione Shishugou, che ha restituito numerosi altri fossili di dinosauri, tra cui \"Sinraptor\" e \"Limusaurus\". \u00c8 possibile che i diciassette esemplari di \"Bellusaurus\" fossero una mandria e che si siano fossilizzati insieme in seguito a un'inondazione improvvisa.\nDescrizione.\nLa caratteristica principale di \"Bellusaurus\" \u00e8 data dalle sue piccole dimensioni (in confronto a quelle degli altri sauropodi): la lunghezza era inferiore a 5 metri. Il collo, inoltre, era insolitamente corto, mentre il cranio richiama vagamente quello di \"Camarasaurus\", poich\u00e9 era alto e relativamente corto.\nClassificazione.\nIl bellusauro (il cui nome significa \"lucertola bella\") \u00e8 considerato un rappresentante dei macronari, un gruppo di sauropodi che comprendeva forme gigantesche come \"Brachiosaurus\" e \"Argentinosaurus\". \u00c8 probabile che \"Bellusaurus\" fosse un rappresentante primitivo di questo gruppo, forse ancestrale ai brachiosauridi propriamente detti. Dal momento che si conoscono solo esemplari giovanili, non \u00e8 chiaro quale potesse essere l'aspetto della forma adulta di \"Bellusaurus\", e forse \u00e8 un esemplare di sauropode gi\u00e0 noto (\"Klamelisaurus\")."}
{"id": "1253850", "revid": "120745223", "url": "https://it.wikipedia.org/wiki?curid=1253850", "title": "Luigi Bobbio (politologo)", "text": "Biografia.\nFiglio del filosofo Norberto Bobbio, \u00e8 stato autore e ricercatore di scienze politiche, professore di prima fascia in Scienza politica nell'Universit\u00e0 di Torino, esperto di analisi delle politiche pubbliche, del rapporto tra amministrazione locale e statale e di processi decisionali dell'apparato statale.\nFu un \"leader\" del movimento studentesco a Torino nel Sessantotto; dopo aver militato nel Psiup \u00e8 poi stato fondatore ed esponente di Lotta Continua, della quale, nel 1979, scrisse una \"storia\" .\nDal 2000 ha insegnato come professore associato presso l'Universit\u00e0 di Torino (dal 2005 come ordinario).\nPubblicazioni.\nFu autore di numerosi libri e testi, tra cui:"}
{"id": "1253857", "revid": "110157", "url": "https://it.wikipedia.org/wiki?curid=1253857", "title": "Suben", "text": "Suben \u00e8 un comune austriaco di 1 468 abitanti nel distretto di Sch\u00e4rding, in Alta Austria."}
{"id": "1253858", "revid": "110157", "url": "https://it.wikipedia.org/wiki?curid=1253858", "title": "Taufkirchen an der Pram", "text": "Taufkirchen an der Pram \u00e8 un comune austriaco di 2 894 abitanti nel distretto di Sch\u00e4rding, in Alta Austria; ha lo status di comune mercato (\"Marktgemeinde\"). "}
{"id": "1253859", "revid": "110157", "url": "https://it.wikipedia.org/wiki?curid=1253859", "title": "Vichtenstein", "text": "Vichtenstein \u00e8 un comune austriaco di 619 abitanti nel distretto di Sch\u00e4rding, in Alta Austria."}
{"id": "1253860", "revid": "1924342", "url": "https://it.wikipedia.org/wiki?curid=1253860", "title": "Mark Pellington", "text": "Biografia.\nNato nel Maryland ha diretto il film \"The Mothman Prophecies - Voci dall'ombra\" con Richard Gere (nel quale si parla di morti misteriose per mano di una misteriosa creatura, e di tragiche profezie, Mothman) e anche \"Arlington Road - L'inganno\" del 1999, con Tim Robbins e Jeff Bridges.\nPellington ha anche lavorato con numerosi artisti musicali per realizzare svariati video, tra i quali i Pearl Jam, gli U2 e i Foo Fighters e anche con la cantante Demi Lovato per la realizzazione del video ufficiale del singolo \"Skyscraper\".\nConta anche delle piccole comparse come attore nei film \"The Mothman Prophecies - Voci dall'ombra\", \"Quasi famosi\" e \"Jerry Maguire\".\nNel 1996 ha diretto una mini-serie chiamata \"The United States of Poetry\" per la PBS, vincendo l'INPUT Award nello stesso anno."}
{"id": "1253862", "revid": "571316", "url": "https://it.wikipedia.org/wiki?curid=1253862", "title": "Roberto Tofi", "text": "Dal 1988 ha diretto numerose compagini corali e orchestrali del italiane, fondando e dirigendo per alcuni anni l\u2019\"Ensemble \u201cAnonimo IV\u201d\" , Cantabile Consort \ne \u201c\"I Cantori del Borgo\"\u201d. Dal febbraio del 2018 \u00e8 direttore dell\u2019\"EVA Ensemble\" di Arezzo.\nBiografia.\nLaureato in Discipline Musicali ha inoltre conseguito i diplomi in Clarinetto, in Musica corale e direzione di coro e in Composizione presso il Conservatorio \"Francesco Morlacchi\" di Perugia. Si \u00e8 successivamente perfezionato con Michel Portal e con Karl Leister e, presso la Fondazione \"Guido d'Arezzo\", con Ren\u00e9 Clemencic, Gary Graden, Diego Fasolis, Piergiorgio Righele, Marco Balderi, Francesco Luisi. Nel 2007 ha partecipato all'Accademia Europea per Direttori di Coro a Fano sotto la guida di Filippo Maria Bressan ; ha successivamente seguito i corsi di direzione d'orchestra tenuti da Gianluigi Gelmetti presso l'Accademia Chigiana di Siena ed \u00e8 stato assistente di Peter Neumann, Philip White e Roberto Festa presso la Scuola Superiore per Direttori di Coro di Arezzo. Ha collaborato con il compositore Salvatore Sciarrino nell'ambito del XLIV Concorso Polifonico Internazionale \"Guido d'Arezzo\".\nParallelamente ha dedicato gran parte del suo tempo alla formazione di cori amatoriali e di piccoli gruppi vocali. Ha diretto dal 1996 al 2010 il coro \"Citt\u00e0 di Bastia,\" dedicandosi all'interpretazione di opere di autori novecenteschi, quali Francis Poulenc, Maurice Durufl\u00e9, Benjamin Britten, Ildebrando Pizzetti, Bruno Bettinelli; e contemporanei come Javier Busto, Vytautas Miskinis, Arvo P\u00e4rt. La compagine umbra ottenne prestigiosi titoli in varie competizioni corali nazionali ed internazionali, facendo di Bastia un importante centro della Coralit\u00e0 Umbra. \nCon il Gruppo Polifonico \"Francesco Coradini\", diretto dal 2000 al 2006, ha realizzato progetti artistici che hanno permesso di allestire ad Arezzo eventi con opere sinfonico-corali come la Messa dell'Incoronazione K. 317 di Wolfgang Amadeus Mozart, il Requiem di Gabriel Faur\u00e9, la Petite Messe Solennelle di Gioacchino Rossini e opere corali cameristiche come i Liebeslieder-Walzer op. 52 di Johannes Brahms, la Missa syllabica di Arvo P\u00e4rt e opere di Camille Saint-Sa\u00ebns e Claude Debussy con le quali il Coro ha vinto il Concorso Nazionale Polifonico \"Citt\u00e0 della Vittoria\" di Vittorio Veneto nel 2005.\nCome compositore ha maturato inizialmente esperienze nel campo delle musiche di scena per il teatro, lavorando a fianco di registi come Ugo Gregoretti, Pino Manzara e Salvatore Ciulla. Ha scritto musiche per clarinetto, pianoforte, l'opera in un atto \"Quem queritis\", per soli, coro di voci bianche e orchestra su libretto di Salvatore Ciulla, andata in scena nel 2000 nel Duomo di Pisa, Messa della Beata Vergine della Difesa (dedicata al Coro San Vito di San Vito di Cadore - 2010), la \"missa millenari\" per coro, organo e tromba, composta in occasione del Millenario della fondazione del Duomo di Sansepolcro (2012), \"missa brevis\" per coro a cappella composta nel 2018 ed eseguita in prima assoluta nel Duomo di Pisa dalla Schola Cantorum \"A. M. Abbatini\" di Citt\u00e0 di Castello diretta da Alessandro Bianconi. \nHa ricoperto la carica di presidente degli \"Amici della Musica\" di Borgo Sansepolcro dal 2007 al 2011. \u00c8 stato Direttore Artistico della Stagione Concertistica \"musiche in prospettiva\" in Sansepolcro dal 2007 al 2010.\nHa insegnato Educazione Musicale dal 1982 al 2013 e dal 2013 al 2017 \u00e8 stato docente di Teoria, Analisi e Composizione e Laboratorio di Musica d'Insieme Vocale presso il Liceo Musicale \"Francesco Petrarca\" di Arezzo.\nDal 2019 insegna presso il Liceo \"Francesco Redi\" di Arezzo e presso il \"Centro Studi Musicali della Valtiberina\" di Sansepolcro."}
{"id": "1253865", "revid": "110157", "url": "https://it.wikipedia.org/wiki?curid=1253865", "title": "Waldkirchen am Wesen", "text": "Waldkirchen am Wesen \u00e8 un comune austriaco di 1 197 abitanti nel distretto di Sch\u00e4rding, in Alta Austria."}
{"id": "1253867", "revid": "110157", "url": "https://it.wikipedia.org/wiki?curid=1253867", "title": "Wernstein am Inn", "text": "Wernstein am Inn \u00e8 un comune austriaco di 1 526 abitanti nel distretto di Sch\u00e4rding, in Alta Austria."}
{"id": "1253873", "revid": "1709025", "url": "https://it.wikipedia.org/wiki?curid=1253873", "title": "Zell an der Pram", "text": "Zell an der Pram (in austro-bavarese \"Z\u00f6\") \u00e8 un comune austriaco di 1986 abitanti (1\u00ba gennaio 2021) nel distretto di Sch\u00e4rding, in Alta Austria. Il comune \u00e8 situato nel distretto giudiziario di Sch\u00e4rding. L'immagine di Zell an der Pram viene soprattutto caratterizzata dalla chiesa parrocchiale ed il castello coi suoi affreschi di Christian Wink.\nGeografia fisica.\nIl comune di Zell an der Pram \u00e8 situato nella regione dell'Inviertel a 367 m s.l.m.. Ha una superficie di 23,3 km\u00b2. L'estensione in senso nord-sud \u00e8 di 8,5 km, in senso est-ovest di 5,2 km. Il 13,7% di quest'area \u00e8 coperto da boschi, mentre il 75,5% viene utilizzato per scopi agricoli. Il comune \u00e8 attraversato dal fiume Pram.\nFrazioni del territorio.\nIl territorio comunale dispone dei seguenti 29 piccoli borghi e localit\u00e0 nella campagna che vertono intorno al centro di Zell an der Pram.\nTra l'altro il comune \u00e8 diviso nei sette comuni catastali Aiglbrechting, Krenna, Oberndobl, Reischenbach, Schwaben, St\u00f6gen e Zell an der Pram.\nSociet\u00e0.\nEvoluzione demografica.\nNel 2015, 2.013 abitanti erano registrati.\nStemma.\nLo stemma fu assegnato al comune il 12 dicembre 1969 dal governo regionale dell'Alta Austria. Blasonatura: \"\u00c8 in rosso con un attizzatoio inclinato, l'uncino sinistro \u00e8 abbassato ed all'opposto.\" L'attizzatoio proviene dallo stemma della famiglia estinta Zeller che aveva gi\u00e0 una residenza sulla riva sinistra del Pram nel XII secolo. La casata degli Zeller mor\u00ec per\u00f2 insieme a Christoph Zeller nel 1550. I colori del comune sono il rosso ed il bianco.\nStoria.\nDopo la fondazione del ducato Baviera, il comune era bavarese. La famiglia nobile Zeller aveva gi\u00e0 una residenza sulla riva sinistra del Pram all'inizio del XII secolo. La casata degli Zeller mor\u00ec per\u00f2 insieme a Christoph Zeller nel 1550 ed il possesso fu ereditato dalla contea St. Martin. Il Signor Joseph Ferdinand, Conte di Tattenbach (1723-1802) coni\u00f2 il comune grazie sia alla ricostruzione della chiesa parrocchiale Maria Himmelfahrt sia alla ricostruzione del castello di Zell an der Pram nel 1772.\nSiccome il comune \u00e8 situato al confine tra l'Austria e la Baviera, Zell fu saccheggiato durante la guerra di successione spagnola. Oltretutto sia gli austriaci sia i bavaresi avviavano delle campagne militari attraverso Zell. \u00c8 noto che il principe elettore Massimiliano II Emanuele di Baviera piant\u00f2 il suo quartier generale a Zell an der Pram nel 1704.\nNel maggio del 1779 la Bavaria, in pace con Cieszyn, dovette passare le sue sette gestioni sulla riva destra del fiume Inn all'Austria. Per questo Zell an der Pram che faceva parte della gestione di Sch\u00e4rding, divent\u00f2 austriaco.\nDurante le guerre napoleoniche era di nuovo bavarese, ma dal 1814 fu passato finalmente all'Alta Austria.\nDopo l'Anschluss alla Germania nazista il 13 marzo 1938, il comune faceva parte del Reichsgau Oberdonau. Dopo la seconda guerra mondiale nel 1945 l'Alta Austria si riform\u00f2.\nFino al 2002 il comune appartiene al distretto giudiziario di Raab, dopo il suo scioglimento \u00e8 stato assegnato al distretto giudiziario di Sch\u00e4rding.\nSport.\nAttivit\u00e0 sportive vengono organizzate dall'associazione sportiva \"SPORTUNION\" che dirige un campo sportivo, un campo da pallavolo ed una pista in asfalto stocksport. Soprattutto la squadra di fistball \u00e8 assai attiva.\nEconomia.\nL'economia locale \u00e8 molto caratterizzata dall'agricoltura (allevamento di mucche da latte, agricoltura, vivaismo).\nInfrastrutture e trasporti.\nTramite la Bundesstra\u00dfe 137 e la linea ferroviaria Wels\u2013Passau Zell an der Pram dispone di una buona infrastruttura di trasporto. Anche l'autostrada austriaca A8 si pu\u00f2 raggiungere fra pochi minuti."}
{"id": "1253874", "revid": "110157", "url": "https://it.wikipedia.org/wiki?curid=1253874", "title": "Adlwang", "text": "Adlwang \u00e8 un comune austriaco di 1 779 abitanti nel distretto di Steyr-Land, in Alta Austria. "}
{"id": "1253876", "revid": "289247", "url": "https://it.wikipedia.org/wiki?curid=1253876", "title": "Calormen", "text": ""}
{"id": "1253881", "revid": "1363832", "url": "https://it.wikipedia.org/wiki?curid=1253881", "title": "Staatliche Antikensammlungen", "text": "Le Staatliche Antikensammlungen (\"Collezioni Nazionali di Oggetti Antichi\") sono un museo di Monaco di Baviera, sito nel \"Kunstareal\".\nArchitettura.\nL'edificio chiamato \"Ausstellungsgeb\u00e4ude\" che ospita le collezioni museali, venne costruito per volere di Ludwig I. Il progetto venne affidato all'architetto Georg Friedrich Ziebland e venne ultimato nel 1848. il progetto prese spunto da un tempio della tarda et\u00e0 classica greca, ed ha proporzioni diverse rispetto alla Glyptothek, ubicata sull'altro lato del \"K\u00f6nigsplatz\". Sopra l'ampio portico dell'edificio, sorretto da colonne, vi \u00e8 il timpano, in cui la Baviera viene rappresentata come protettrice delle arti e dell'industria.\nStoria.\nL'edificio ospit\u00f2 prima il museo reale di antiquariato, successivamente, dal 1898 al 1912, ospit\u00f2 la galleria degli artisti della secessione di Monaco. Qualche anno dopo divenne la sede della \"Neue Staatsgalerie\". Gravemente danneggiato dai bombardamenti della guerra, fu sottoposto a restauri, ed alla fine degli anni sessanta venne utilizzato per ospitare l'attuale collezione.\nCollezione.\nL'impressionante collezione ospitata dal museo comprende vasi greci ed etruschi, porcellane ed opere in vetro, statue di bronzo e terracotta e, infine, gioielli. All'origine di tale collezione vi fu una donazione di Ludwig I, appassionato dell'arte del mondo antico. Della collezione fanno parte anche una serie di opere di pittori attici chiamati comunemente \"i Pittori di Monaco\"."}
{"id": "1253890", "revid": "2138421", "url": "https://it.wikipedia.org/wiki?curid=1253890", "title": "Reichenbach", "text": ""}
{"id": "1253897", "revid": "712828", "url": "https://it.wikipedia.org/wiki?curid=1253897", "title": "Bri il cavallo", "text": ""}
{"id": "1253901", "revid": "1494169", "url": "https://it.wikipedia.org/wiki?curid=1253901", "title": "Remlingen", "text": ""}
{"id": "1253902", "revid": "712828", "url": "https://it.wikipedia.org/wiki?curid=1253902", "title": "Tarkaana", "text": ""}
{"id": "1253903", "revid": "1839090", "url": "https://it.wikipedia.org/wiki?curid=1253903", "title": "Dahlewitz", "text": "Dahlewitz \u00e8 una frazione del comune tedesco di Blankenfelde-Mahlow, nel Brandeburgo.\nStoria.\nDahlewitz fu nominata per la prima volta nel 1305.\nNel 2003 il comune di Dahlewitz venne fuso con i comuni di Blankenfelde, Gro\u00df Kienitz e Mahlow, formando il nuovo comune di Blankenfelde-Mahlow."}
{"id": "1253909", "revid": "88740", "url": "https://it.wikipedia.org/wiki?curid=1253909", "title": "H\u00f6now", "text": "H\u00f6now \u00e8 una frazione del comune tedesco di Hoppegarten, nel Brandeburgo.\nStoria.\nGi\u00e0 insediamento venedo, H\u00f6now fu ricostruito come insediamento germanico nel 1231. H\u00f6now rimase un piccolo centro agricolo per secoli, sviluppandosi nel XX secolo come localit\u00e0 di villeggiatura suburbana di Berlino.\nNegli anti ottanta il territorio comunale fu interessato dalla costruzione di un grande quartiere residenziale (\"H\u00f6now-West\"), nato dall'espansione del limitrofo quartiere berlinese di Hellersdorf; H\u00f6now-West fu annessa a Berlino nel 1990.\nH\u00f6now costitu\u00ec un comune autonomo fino al 26 ottobre 2003, quando fu annessa al nuovo comune di Hoppegarten. Negli ultimi anni ha conosciuto una grande espansione edilizia e demografica, con la costruzione di quartieri residenziali fra il vecchio centro abitato e i quartieri berlinesi di Hellersdorf e Mahlsdorf.\nInfrastrutture e trasporti.\nH\u00f6now \u00e8 posta sull'importante strada Berlino - Strausberg; strade minori conducono a K\u00f6penick, Hoppegarten, Neuenhagen e Ahrensfelde.\nA poca distanza si trova lo svincolo 10 (\"Berlin-Marzahn\") dell'autostrada anulare di Berlino.\nIl centro \u00e8 servito dalla stazione \"H\u00f6now\" della \"U-Bahn\", capolinea orientale della linea U5; la stazione si trova nel territorio berlinese, al confine con H\u00f6now."}
{"id": "1253911", "revid": "37401", "url": "https://it.wikipedia.org/wiki?curid=1253911", "title": "Erich Priebke", "text": "In Italia \u00e8 stato condannato all'ergastolo per aver partecipato alla pianificazione e alla realizzazione dell'eccidio delle Fosse Ardeatine.\nBiografia.\nInfanzia e giovent\u00f9.\nNato a Hennigsdorf, una piccola cittadina tedesca a nord ovest di Berlino (quindi, oltre che tedesco, fu cittadino prussiano fino al 1918), da adolescente, a causa della prematura morte dei suoi genitori, Priebke fu cresciuto principalmente da uno zio e incominci\u00f2 molto presto a lavorare, per guadagnarsi da vivere, come cameriere prima a Berlino, poi a Londra e infine a Sanremo.\nLa carriera militare.\nNel 1933 ader\u00ec al Partito Nazionalsocialista dei Lavoratori Tedeschi e nel 1936 entr\u00f2 a far parte della Gestapo, la polizia segreta del Terzo Reich.\nNel corso della seconda guerra mondiale rimase sempre in Italia dove, assieme ad altri militari tedeschi, partecip\u00f2 al coordinamento delle tattiche e delle strategie che il Terzo Reich avrebbe dovuto adottare nella Penisola. A partire dal febbraio del 1941, grazie anche alla sua conoscenza della lingua italiana, venne inquadrato come interprete presso l'Ambasciata tedesca a Roma.\nNel 1942 venne messo a capo della sezione della Gestapo di stanza a Brescia e, l'anno dopo, fece rientro a Roma, dove venne posto, con il grado di \"Hauptsturmf\u00fchrer\" (capitano) delle SS, sotto il diretto comando dell\"'Obersturmbannf\u00fchrer\" (tenente colonnello) Herbert Kappler, comandante del Servizio di sicurezza tedesco (SD) di Roma.\nL'eccidio delle Fosse Ardeatine.\nPoco dopo l'armistizio dell'8 settembre 1943, firmato cinque giorni prima a Cassibile, la Wehrmacht assunse il controllo effettivo della citt\u00e0 di Roma e, fin dai primi giorni, vari gruppi di resistenza formati da civili si costituirono nella capitale, intenzionati a reagire con le armi e con azioni che avessero un forte valore simbolico.\nIl 23 marzo del 1944 un gruppo di uomini dei Gruppi di Azione Patriottica (GAP), unit\u00e0 partigiane del Partito Comunista Italiano, prepar\u00f2 un attentato contro un reparto delle forze d'occupazione tedesche, l'11\u00aa Compagnia del III Battaglione del Polizeiregiment \"Bozen\", appartenente alla Ordnungspolizei (polizia d'ordine) e interamente composto da reclute altoatesine. Una bomba di 18 chili, collocata in un carrettino da spazzini, esplose nel momento preciso in cui la compagnia percorreva via Rasella, provocando la morte di 33 soldati e due civili, tra cui un bambino di 12 anni. Fu il pi\u00f9 sanguinoso e clamoroso attentato urbano antitedesco in tutta l'Europa occidentale.\nDopo l'attentato, su ordine di Adolf Hitler e come rappresaglia per l'agguato di via Rasella, Kappler ordin\u00f2 l'esecuzione di ostaggi italiani (nel numero di dieci italiani per ogni soldato tedesco ucciso), da fucilare nelle cave delle Fosse Ardeatine, nella zona extraurbana della Capitale. L\u00ec i condannati arrivarono intorno alle ore 15 del 24 marzo e, condotti nelle grotte a gruppi di cinque, vennero trucidati con dei colpi di fucile alla nuca. Al termine dell'esecuzione di massa l'entrata delle cave venne fatta crollare con dell'esplosivo.\nLe persone uccise alla fine furono complessivamente 335, cinque in pi\u00f9 rispetto al numero stabilito dallo Stato Maggiore tedesco, a causa di un errore dello stesso Priebke che \"preposto alla direzione dell'esecuzione e al controllo delle vittime, nella frenetica foga di effettuare l'esecuzione con la massima rapidit\u00e0, non s'accorse che esse erano estranee alle liste fatte in precedenza.\" Tra le vittime dell'eccidio ci furono anche malati, vecchi, minorenni, oltre a 75 ebrei romani.\nOltre a partecipare alla fucilazione \"cagionando direttamente la morte di due persone\", come vicecomandante del quartier generale della Gestapo a Roma, Priebke redasse personalmente la lista di coloro che sarebbero stati uccisi. Trascorse l'intera notte prima dell'eccidio a scorrere i registri in cui erano schedati i sospetti fiancheggiatori delle forze di Resistenza e, per rastrellare gli ostaggi considerati \"meritevoli di morte\", arrest\u00f2 anche diversi prigionieri politici precedentemente incarcerati con deboli prove a loro carico e in base agli accordi precedentemente presi da Kappler con i suoi superiori.\nSecondo alcuni storici, Priebke sarebbe responsabile anche di aver impartito l'ordine che determin\u00f2 l'eccidio de La Storta, ovvero l'assassinio con un colpo di pistola alla testa di 14 prigionieri prelevati dalla famigerata prigione di via Tasso di Roma, in gran parte socialisti appartenenti alle Brigate Matteotti o membri del Fronte militare clandestino, avvenuto nelle campagne appena fuori Roma, al quattordicesimo chilometro della via Cassia, nei pressi della localit\u00e0 \"La Storta\", nel pomeriggio del 4 giugno 1944, proprio mentre le truppe alleate facevano il loro ingresso trionfale nella Capitale italiana. Nell'eccidio perse la vita, tra gli altri, il sindacalista ed ex-deputato socialista Bruno Buozzi.\nIl 14 giugno 1944 Priebke divenne ufficiale di collegamento con lo Stato Maggiore della Guardia nazionale repubblicana fascista, con sede a Brescia, partecipando attivamente alle perquisizioni e alle azioni di rastrellamento, allo scopo di individuare le cellule cittadine di supporto ai partigiani che presidiavano le montagne bresciane.\nCentinaia di arrestati, appartenenti alla Resistenza o semplici sospetti partigiani catturati dai tedeschi tra la Lombardia e il Veneto, furono catturati e rinchiusi nella prigione di Canton Mombello, per poi essere condotti nel quartier generale tedesco ove Priebke svolgeva - spesso personalmente - gli interrogatori. Come ricorda la staffetta partigiana Agape Nulli, catturata appena diciottenne e reclusa nel carcere bresciano dall'autunno del 1944:\nDopo la guerra.\nIl 13 maggio del 1945, dopo la resa dell'esercito tedesco, Priebke venne preso prigioniero a Bolzano con gli altri militari e ufficiali della sua compagnia che accompagnavano l\"'Obergruppenf\u00fchrer\" Karl Wolff, comandante delle SS in Italia. Internato nella prigione di massima sicurezza di Ancona, una struttura speciale dove venivano reclusi gli ufficiali indiziati per crimini di guerra, il 31 marzo 1946 venne portato al campo 209 di Afragola, un centro alle porte di Napoli custodito dagli inglesi e infine venne spostato nel campo di prigionia di Rimini.\nIl 31 dicembre del 1946 Priebke riusc\u00ec a fuggire dal campo di Rimini: approfittando dei festeggiamenti di fine anno, eluse la guardia dei militari inglesi e polacchi di stanza nel campo e, assieme ad altri quattro commilitoni, si rifugi\u00f2 nel vescovado di Rimini.\nDal 2 gennaio del 1947 fino all'ottobre del 1948 Priebke visse in Alto Adige, a Vipiteno, assieme alla moglie Alicia Stoll e ai figli Jorge (nato nel 1940) e Ingo (nato nel 1942). Qui, grazie all'assistenza di alcuni preti altoatesini, quali Johann Corradini, parroco di Vipiteno, e Franz Pobitzer, di Bolzano, ma anche del Vicario generale della diocesi di Bressanone Alois Pompanin, ricevette il battesimo cattolico.\nAttraverso le sue conoscenze all'interno degli uffici del comune di Termeno e nella Croce Rossa Internazionale, Pompanin pot\u00e9 aiutare alcuni gerarchi tedeschi in fuga verso il Sud America, procurando loro documenti di identit\u00e0 falsi. E cos\u00ec, come per Adolf Eichmann nel giugno del 1948, anche per Priebke si oper\u00f2 affinch\u00e9 potesse ottenere una falsa identit\u00e0, quella di un direttore di albergo lettone, apolide e optante, di nome Otto Pape (vedi ratline). Priebke per\u00f2 riprese la propria identit\u00e0 una volta stabilitosi in Argentina, variando solamente il suo nome da Erich Priebke a Erico Priebke.\nIl 13 settembre 1948 venne quindi ribattezzato dal parroco Johann Corradini, su disposizione formale del vescovo di Bressanone Geisler, e si convert\u00ec al cattolicesimo, condizione essenziale per ricevere l'appoggio del Vaticano e perch\u00e9 lui e la sua famiglia ottenessero il passaporto falso necessario per la fuga all'estero. A spedirglieli fu il vescovo Alois Hudal. Come viene riportato nel registro battesimale: \u00ab\"Con riguardo all'accoglimento nella Chiesa cattolica del signor Priebke Erich, lo stesso viene battezzato per una seconda volta dal parroco Johann Corradini sub conditione\"\u00bb. Si imbarc\u00f2 quindi dal porto di Genova sulla nave San Giorgio e, pochi giorni dopo il Natale del 1948, sbarc\u00f2 in Argentina, a R\u00edo de la Plata.\nDa l\u00ec, nel 1949, si spost\u00f2 a San Carlos de Bariloche, una cittadina chilometri a sud ovest di Buenos Aires, ai piedi delle Ande, dove rimase per quasi mezzo secolo con sua moglie Alicia nella casa al numero 167 della \"Calle 24 de Septiembre\". Nei primi anni di permanenza Priebke apr\u00ec un negozio di alimentari, per poi diventare in seguito direttore della scuola \u00ab\"Primo Capraro\"\u00bb di San Carlos de Bariloche. Priebke torn\u00f2 comunque pi\u00f9 volte in Europa, sia in Germania (come ad esempio nel 1978, in occasione del funerale di Herbert Kappler), sia in Italia, nel 1980, dove in compagnia di sua moglie visit\u00f2 alcune citt\u00e0 italiane come Roma, Sorrento e Rapallo.\nL'intervista alla ABC e l'estradizione.\nNel mese di aprile del 1994 la troupe del programma \"Prime Time Live\" dell'emittente statunitense ABC, guidata dal giornalista Sam Donaldson, su segnalazione del Centro Simon Wiesenthal, si present\u00f2 alla porta dell'abitazione di Juan Mahler, ovvero Reinhard Kops, il militare tedesco che nel 1946 aveva aiutato Priebke a scappare dal campo di detenzione inglese di Rimini. Davanti alle prove scritte mostrategli dai giornalisti americani, Kops cedette e forn\u00ec nome e indirizzo di Priebke.\nLa mattina del 6 maggio 1994 la troupe si precipit\u00f2 su Priebke non appena egli fin\u00ec il proprio turno di lavoro nella scuola \u00ab\"Primo Capraro\"\u00bb di San Carlos de Bariloche, cogliendolo di sorpresa mentre stava entrando nella sua macchina e riuscendo cos\u00ec a fargli una breve intervista: \u00abSignor Priebke, Sam Donaldson, televisione americana... \u00e8 lei Erich Priebke?\u00bb, chiede il giornalista, \u00abS\u00ec\u00bb, risponde tranquillamente lui. Il giornalista fece diverse domande alle quali egli rispose senza problemi, dicendo ad esempio di non esser mai stato contro gli ebrei e di non averne mai fatto deportare alcuno e che considerava quanto accaduto alle Fosse Ardeatine una tragedia. In successive interviste televisive confermer\u00e0 comunque di aver dovuto sparare a due delle 335 vittime delle Fosse Ardeatine, specificando che per\u00f2 si era limitato semplicemente a eseguire gli ordini e che per lui era stato terribile doverli eseguire.\nA causa della sua et\u00e0 avanzata e del suo stato di salute, le autorit\u00e0 argentine decisero, in un primo momento, il non doversi procedere con l'arresto, optando invece, l'8 maggio successivo, per la misura degli arresti domiciliari nella sua casa di Bariloche. Il 9 maggio le autorit\u00e0 italiane inoltrarono la richiesta di estradizione ai giudici della Corte suprema argentina, richiesta che venne quindi accolta il 2 novembre del 1995.\nIl 21 novembre del 1995 Priebke arriv\u00f2 in Italia, dove venne recluso nel carcere militare di \"Forte Boccea\" a Roma e subito interrogato dal procuratore militare Antonino Intelisano. Contrariamente a quanto aveva fatto dopo la sua cattura, quando si era rifiutato di parlare con lo stesso pm recatosi personalmente in Argentina per la rogatoria internazionale, Priebke decise di collaborare con i magistrati italiani, pur senza affrontare, almeno inizialmente, i punti cruciali sostenuti dell'accusa.\nI processi e le condanne.\nIl 7 dicembre 1995 si svolse a Roma l'udienza preliminare nel procedimento contro l'ex capitano nazista; la Procura militare chiese per Priebke il rinvio a giudizio per crimini di guerra e l'imputazione per \u00abconcorso in violenza con omicidio continuato in danno di 335 cittadini italiani\u00bb per i fatti accaduti presso le Fosse Ardeatine il 24 marzo del 1944. L'udienza per\u00f2 termin\u00f2 con un rinvio, a seguito della remissione della causa alla Corte Costituzionale sulla questione circa la possibilit\u00e0 di ammettere nel processo militare la costituzione in giudizio delle parti civili, in analogia a quanto previsto nel processo penale ordinario.\nCon sentenza n. 60 del 22 febbraio 1996 la Corte Costituzionale dichiar\u00f2 incostituzionale la norma del codice penale militare di pace che escludeva la costituzione di parte civile delle vittime di un danno derivante da reato punito da detto codice. Pertanto il processo a carico di Priebke e Hass riprese; il 28 marzo 1996 venne fissata la nuova udienza preliminare, che si svolse il successivo 3 aprile e si concluse con il rinvio a giudizio dell'imputato, nonostante questi si fosse proclamato innocente.\nL'8 maggio 1996, all'interno del Tribunale Militare di viale delle Milizie a Roma, ebbe inizio il processo.\nIl 1\u00ba agosto 1996 il Tribunale militare, pur riconoscendo la responsabilit\u00e0 dell'imputato, ritenne che allo stesso si dovessero applicare le attenuanti generiche, dichiar\u00f2 di \u00abnon doversi procedere, essendo il reato estinto per intervenuta prescrizione\u00bb, e ordin\u00f2 l'immediata scarcerazione dell'imputato. La sentenza suscit\u00f2 le proteste dei parenti delle vittime delle Fosse Ardeatine, che si ribellarono insieme con la comunit\u00e0 ebraica di Roma, che diede vita a una manifestazione, guidata dal presidente Riccardo Pacifici, che costrinse i giudici a restare assediati in aula fino a notte fonda. In seguito Priebke denunci\u00f2 Pacifici per sequestro di persona, perdendo per\u00f2 la causa e venendo condannato al pagamento delle spese processuali. La sentenza di assoluzione in realt\u00e0 non venne poi mai eseguita: il giorno successivo alla sentenza, infatti, Priebke venne nuovamente arrestato per una richiesta di estradizione presentata dalla Germania.\nIl 15 ottobre 1996 la Corte di Cassazione dichiar\u00f2 nulla la sentenza del Tribunale militare, ricusando il presidente Quistelli poich\u00e9 si era espresso sull'oggetto del procedimento prima dell'inizio del procedimento stesso e dispose quindi un nuovo processo a carico di Priebke. Il 10 febbraio 1997, dopo una lunga disputa giurisdizionale, la Corte decise che spettava al Tribunale militare di Roma (con una nuova composizione, dopo la ricusazione di Quistelli) giudicare l'imputato.\nIl 14 aprile 1997, nell'aula bunker del carcere di Rebibbia, ebbe inizio il nuovo processo a Erich Priebke e all'altro ex ufficiale delle SS, Karl Hass, per la strage delle Fosse Ardeatine. Il 27 giugno il Pubblico Ministero concluse la sua requisitoria con la richiesta di un verdetto di colpevolezza e della pena dell'ergastolo. Al contrario, secondo il collegio di difesa di Priebke, presieduto dall'avvocato Carlo Taormina e comprendente anche l'avvocato Velio Di Rezze e l'imprenditore Paolo Giachini (come consulente e procuratore legale, legale di Priebke dal 2005 quando si iscrisse all'ordine degli avvocati), questi non sarebbe stato punibile perch\u00e9 \u00ab\"ubbid\u00ec a un ordine da lui ritenuto legittimo e per questo dopo tanti anni non si \u00e8 pentito, ma ha valutato il fatto come un orrore\"\u00bb; inoltre, secondo loro, Priebke non avrebbe potuto essere processato, in quanto i suoi parigrado furono assolti per lo stesso reato nel processo a Herbert Kappler del 1948, in cui il solo Kappler fu condannato all'ergastolo per eccesso di rappresaglia (fucil\u00f2 di sua iniziativa 15 ostaggi in pi\u00f9), essendogli riconosciuta la scriminante di adempimento di un dovere, data dall'obbedienza assoluta agli ordini diretti di Hitler che caratterizzava la \"forma mentis\" delle SS, e dalla consuetudine bellica. Questa scriminante, in relazione ai cambiamenti di sensibilit\u00e0 giurisprudenziale, non sar\u00e0 concessa a Priebke.\nLa sentenza venne emessa il 22 luglio 1997: un verdetto di colpevolezza e la condanna a 15 anni di reclusione, in parte condonati (dieci anni per effetto del decreto di amnistia generale del 1945) o gi\u00e0 scontati (i tre anni e quattro mesi del suo arresto preventivo in Argentina). Nella sentenza di condanna, i giudici del Tribunale militare sancirono comunque l'imprescrittibilit\u00e0 dei reati per i crimini di guerra e ritennero Priebke \u00abcolpevole di omicidio aggravato (dalla crudelt\u00e0 e dalla premeditazione) e continuato\u00bb commesso \u00abin danno di 335 persone\u00bb.\nContro la sentenza del 22 luglio 1997 ricorsero in appello sia la Procura militare, con a capo Antonino Intelisano, sia i difensori dei due imputati; il processo d'appello ebbe inizio il 27 gennaio 1998, nell'aula bunker del Foro Italico, a Roma.\nIl 7 marzo 1998, la Corte d'appello militare accolse le richieste del PM e, dopo otto ore di camera di consiglio, riformando la sentenza di primo grado, sentenzi\u00f2 la condanna all'ergastolo per Priebke (e per Hass).\nL'ultima sentenza, che chiuse l'iter processuale contro l'ex capitano delle SS, arriv\u00f2 il 16 novembre 1998, quando la Corte di Cassazione si pronunci\u00f2 per la conferma definitiva della condanna all'ergastolo. Dopo quattro ore di camera di consiglio la prima Sezione penale della Cassazione, respingendo i ricorsi dei difensori, conferm\u00f2 la sentenza emessa il 7 marzo precedente dalla Corte d'appello militare di Roma.\nPochi mesi dopo, anche a causa della sua et\u00e0 avanzata, a Priebke venne concesso di scontare la pena in regime di detenzione domiciliare in un appartamento di 100 m\u00b2 a Roma, di propriet\u00e0 dell'avvocato Paolo Giachini, che lo assistette anche personalmente negli ultimi anni di vita..\nGli arresti domiciliari.\nLa vicenda giudiziaria suscit\u00f2 un grande interesse nell'opinione pubblica: la distanza temporale dagli eventi non attenu\u00f2 in nessun modo la tensione e i sentimenti di inquietudine sociale che spesso sfociarono in vere e proprie sollevazioni popolari come dopo la prima sentenza di assoluzione. E lo stesso atteggiamento di alcuni politici, di taluni esponenti dell'allora governo italiano (come, ad esempio, la polemica tra il legale di Priebke, Velio Di Rezze, e il Ministro di Grazia e Giustizia Giovanni Maria Flick) e di certi intellettuali suscitarono critiche e perplessit\u00e0 in alcune fasce dell'opinione pubblica.\nIl giornalista Indro Montanelli, in una lettera scritta nella primavera del 1996 (epoca della prima condanna di Priebke a 15 anni di reclusione), pur ricordando come la strage delle Ardeatine fosse costata la vita a due suoi \u00abvecchi e cari amici\u00bb, espresse dei dubbi sulla liceit\u00e0 del processo e di un'eventuale condanna dell'ex ufficiale tedesco: \nSia l'opinione di Montanelli, secondo cui Priebke non avrebbe potuto rifiutarsi di \"eseguire l'ordine\" senza rischi per s\u00e9 (ripresa dalla difesa dello stesso ex capitano, per il quale il suo superiore Schutz avrebbe detto ai soldati \"\u00abChi non vuole sparare, si metta dalla parte degli ostaggi\u00bb\"), sia l'altra asserzione del giornalista, secondo cui la strage delle Fosse Ardeatine fu commessa in base a presunte \"leggi di guerra\" che avrebbero \"imposto\" o permesso la rappresaglia, sono per\u00f2 entrambe direttamente contestate dalle risultanze processuali. I giudici sentenziarono che Priebke avrebbe avuto il dovere di disobbedire a un ordine palesemente criminoso, \"avente ad oggetto l'esecuzione di un barbaro eccidio in danno di prigionieri inermi, in violazione sia del diritto bellico che dei pi\u00f9 elementari princ\u00ecpi umanitari dello ius gentium\"; che invece Priebke collabor\u00f2 attivamente all'eccidio in tutte le sue fasi con piena convinzione, con zelo e con adesione cosciente e deliberata, cosicch\u00e9 non si pu\u00f2 neanche parlare di un ordine a lui impartito, bens\u00ec di un vero e proprio \"accordo criminoso\", fra lui e gli altri ufficiali delle SS, finalizzato a realizzare l'eccidio; che, d'altra parte, su di lui non fu esercitata alcuna minaccia n\u00e9 coazione psicologica da parte dei suoi superiori, e che nessun immediato pericolo di vita lo sovrastava qualora si fosse rifiutato di partecipare alla strage. Altri che aderirono all'opinione di Montanelli o difesero la posizione legale di Priebke furono Vittorio Feltri, Vittorio Sgarbi, Guido Ceronetti, Anna Maria Ortese e Massimo Fini.\nNel 2003 il senatore di Alleanza Nazionale Antonio Serena, propose un provvedimento di grazia per Priebke (poich\u00e9, secondo lui, concedere la grazia ad Adriano Sofri - riferendosi a un dibattito politico molto vivo in quegli anni - ma non a Priebke sarebbe stata \"un'inaccettabile discriminazione verso i tedeschi\"), per poi inviare a tutti i parlamentari una videocassetta intitolata \"Guai ai vinti\" a sostegno dell'ex SS, con allegata copia del libro di Priebke e Giachini intitolato \"Autobiografia. \u00abVae victis\u00bb\" (edita da \"Uomo e Libert\u00e0\"), atto che gli cost\u00f2 l'espulsione dal suo partito.\nIl 12 giugno 2007 l'Ufficio di Sorveglianza Militare concesse a Priebke il permesso per uscire di casa \"per recarsi al lavoro\" presso lo studio del suo avvocato, decisione che, il 18 giugno successivo, fu contestata da alcuni dimostranti della Comunit\u00e0 Ebraica romana che protestarono davanti all'abitazione di residenza di Priebke e davanti allo studio del suo avvocato Paolo Giachini, sede anche dell\"'Associazione Uomo e Libert\u00e0\", sita a Roma in via Panisperna. Quello stesso giorno il giudice Isacco Giorgio Giustiniani decise di revocare il permesso di lavoro precedentemente concesso, in quanto Priebke aveva omesso di comunicare alle autorit\u00e0 gli orari e le modalit\u00e0 dei suoi spostamenti per recarsi al lavoro. Il 23 novembre 2007 la prima sezione penale della Cassazione, accogliendo il ricorso del procuratore militare di Roma Antonino Intelisano, decise di confermare la revoca del permesso lavorativo.\nNel maggio 2008 Priebke venne invitato a presiedere la giuria del concorso di bellezza \"Star of Year\" come presidente onorario. L'iniziativa suscit\u00f2 molte polemiche e, alla fine, il 12 settembre dello stesso anno Priebke riusc\u00ec a presiedere la tappa finale del concorso di Gallinaro (FR), ma solo in via telematica, dato che non gli furono revocati gli arresti domiciliari.\nNel 2009 gli venne concesso il permesso, per alcune ore alla settimana, di uscire dalla sua abitazione romana \"\"per fare la spesa, andare a messa, in farmacia\" e affrontare \"indispensabili esigenze di vita\"\", concessione che venne resa nota solo nel mese di ottobre del 2010. Durante le sue uscite Priebke venne sempre comunque scortato costantemente dalle forze dell'ordine, soprattutto per tutelare la sua incolumit\u00e0, \"per quanto nelle sue uscite Priebke non sia mai stato oggetto di offese o, peggio, azioni violente.\"\nNel luglio del 2013, in concomitanza con il suo centesimo compleanno, su alcuni muri di Roma apparvero alcune scritte e svastiche inneggianti all'ex capitano delle SS: \u00ab\"Dio stramaledica i tuoi accusatori\"\u00bb, firmati dalla sedicente sigla Comunit\u00e0 militante Tiburtina, \u00ab\"Auguri Priebke\"\u00bb e \u00ab\"Priebke eroe\"\u00bb, quest'ultima apparsa nei pressi della sede dell'Associazione Nazionale Partigiani d'Italia. Sotto la sua abitazione alcuni manifestanti, muniti di bandiere con la stella di David, esposero manifesti e volantini con scritte contro Priebke: \"\"Lui pu\u00f2 festeggiare il suo compleanno, le sue vittime no\" e \"Quando si \u00e8 assassini l'et\u00e0 non conta. Diciamo no alle feste di compleanno per l'assassino nazista\"\". Anche a Bolzano, da un balcone di una casa privata di un condominio di via Glorenza, venne esposto uno striscione con la scritta \u00ab\"29 luglio 1913, 29 luglio 2013. Alles Gute, capitano\"\u00bb.\nLa morte.\nErich Priebke \u00e8 morto all'et\u00e0 di 100 anni l'11 ottobre 2013. Venne rinvenuto privo di vita, all'ora di pranzo, sul divano della sua abitazione di via Cardinal Sanfelice a Roma. Lo stesso giorno il suo legale Paolo Giachini rivel\u00f2 l'esistenza di un'intervista scritta e di un video \"testamento umano e politico\" realizzati dall'ex capitano delle SS nei giorni a cavallo del suo centesimo compleanno e in cui Priebke, tra le altre cose, rivendicava con orgoglio il suo passato, sostenendo che l'attentato di via Rasella, operato dai GAP comunisti, fosse stato perpetrato con l'intento di provocare una rappresaglia \"che avrebbe potuto scatenare una rivolta della popolazione\" e negava l'evidenza dell'Olocausto. Ribadiva poi le sue linee di difesa abituali: aver obbedito agli ordini irrifiutabili del F\u00fchrer e aver ucciso personalmente due ostaggi in ossequio alle leggi di rappresaglia, ma che quella fu \"una tragedia\" che lo avrebbe ossessionato a vita, concludendo il video con la dichiarazione letta al processo nel 1996: Secondo l'avvocato Giachini, Priebke avrebbe espresso privatamente pentimento confessandosi con un sacerdote, inviando una lettera a papa Giovanni Paolo II (alla quale il pontefice rispose) e incontrando alcuni familiari delle vittime, ma viene smentito da Giulia Spizzichino, membro della comunit\u00e0 ebraica romana e parente di vittime delle Fosse Ardeatine e di Auschwitz. Sempre secondo il legale, avrebbero concesso il perdono a Priebke e firmato la domanda di grazia per l'ex SS alcuni figli e parenti delle vittime, tra cui il nipote di don Pietro Pappagallo e la figlia del colonnello Giuseppe Cordero Lanza di Montezemolo.\nNei giorni seguenti la sua morte, la sua salma venne tenuta nell'obitorio del Policlinico Gemelli di Roma poich\u00e9 il sindaco capitolino Ignazio Marino, d'accordo con la questura e il prefetto, viet\u00f2 l'uso di qualsiasi spazio pubblico della citt\u00e0 per lo svolgimento del rito funebre.\nIl 15 ottobre 2013, giorno in cui si sarebbero dovuti celebrare i suoi funerali, dopo il diniego del Vicariato di Roma allo svolgimento delle esequie nelle chiese della Capitale, la salma venne traslata presso l'istituto Pio X dei padri lefebvriani ad Albano Laziale (RM). Dopo una giornata di proteste, con il carro funebre colpito con calci e pugni e un prete lefebvriano aggredito, e di scontri tra esponenti di destra e manifestanti contrari alla cerimonia, la stessa venne quindi sospesa e, nella notte, la salma venne trasportata all'aeroporto militare di Pratica di Mare.\nDopo diverse polemiche scoppiate per la sua sepoltura (rifiutata sia dall'Argentina sia dalla Germania), la salma di Priebke \u00e8 stata tumulata in un luogo segreto, secondo voci in un carcere, per evitare profanazioni da parte di contestatori o che divenisse un luogo di omaggio per i neonazisti. Secondo alcuni, da alcune foto pubblicate nel 2013 su la Repubblica in un articolo del direttore Ezio Mauro dove si parlava di una sepoltura temporanea, si tratterebbe del carcere di Pianosa (chiuso nel 2011), anche se l'ubicazione \u00e8 attualmente un segreto di Stato e il legale di Priebke ha smentito che le foto ritraggano la tomba del suo assistito. Un ex-detenuto della colonia penale di Isili in Sardegna, Evelino Loi (noto anche come ex membro del Movimento Studentesco), sostiene invece che Erich Priebke sia stato sepolto accanto a suo padre, morto a Isili nel 1947 mentre stava scontando una pena per un piccolo furto. La direzione del carcere di Isili ha per\u00f2 negato che Priebke sia stato sepolto sul territorio della colonia, cos\u00ec come il sindaco della cittadina, mentre il legale di Priebke ha deciso di non confermare n\u00e9 smentire. In seguito, nel 2015, con uno scoop giornalistico del giornale \"L'Espresso\" si venne a conoscenza che il luogo della tumulazione, anonima, era per l'appunto un camposanto abbandonato all'interno di un carcere in disuso, su un'isola, di cui il settimanale ha pubblicato altre foto, facendo pensare al citato cimitero di Pianosa o a quello del carcere dell'isola di Capraia, abbandonato nel 1986. Secondo il giornalista Priebke \u00e8 \u00absepolto vicino ad un medico, morto nel 1942, e ad una neonata deceduta durante il parto alla vigilia di Natale di 53 anni fa. E poi alcuni pregiudicati morti in carcere e lasciati l\u00ec dai familiari\u00bb.\nIl sacerdote ultratradizionalista, ex lefebvriano e negazionista Florian Abrahamowicz ha celebrato nel 2014 una messa di suffragio in una cappella privata di una villetta di Paese (TV), alla quale ha partecipato l\u2019allora sindaco leghista del comune di Resana, Loris Mazzorato."}
{"id": "1253922", "revid": "1086846", "url": "https://it.wikipedia.org/wiki?curid=1253922", "title": "Cagliari Calcio 1995-1996", "text": "Maglie e sponsor.\nLe divise, marcate Erre\u00e0 per la terza e ultima stagione, rimangono immutate a eccezione della maglia da trasferta che presenta una proiezione del simbolo dei 4 mori."}
{"id": "1253923", "revid": "1494169", "url": "https://it.wikipedia.org/wiki?curid=1253923", "title": "Rimbach", "text": ""}
{"id": "1253924", "revid": "1305887", "url": "https://it.wikipedia.org/wiki?curid=1253924", "title": "Shura (disambigua)", "text": ""}
{"id": "1253927", "revid": "287204", "url": "https://it.wikipedia.org/wiki?curid=1253927", "title": "Guardians of the Flame", "text": "Guardians of the Flame \u00e8 il secondo album del gruppo statunitense Virgin Steele, uscito nel 1983."}
{"id": "1253930", "revid": "287204", "url": "https://it.wikipedia.org/wiki?curid=1253930", "title": "Roggenburg", "text": ""}
{"id": "1253931", "revid": "599013", "url": "https://it.wikipedia.org/wiki?curid=1253931", "title": "Mahmud Muhammad Taha", "text": " \nBiografia.\nPur essendo un ingegnere, i suoi interessi per il pensiero islamico lo condussero a elaborare una visione in contrasto con quella dominante nel mondo islamico. Come militante del Partito Repubblicano, fondato nel 1945, fu condannato a un anno di carcere per essersi rifiutato di mettere fine alle sue rivendicazioni politiche contro il governo coloniale britannico. Tuttavia, come risposta alle proteste organizzate dal Partito Repubblicano, fu graziato dalle autorit\u00e0 coloniali e liberato dopo appena 50 giorni di detenzione.\nMahmud Muhammad Taha non rest\u00f2 in libert\u00e0 troppo a lungo. In quello stesso anno fu arrestato ancora, giudicato e condannato a due anni di carcere per aver diretto una rivolta popolare contro i britannici nella sua citt\u00e0 natale. Pi\u00f9 tardi descrisse quel periodo in prigione scrivendo: \"\"Quando ero in carcere, ho cominciato a capire che ero stato elevato dal mio Signore, e l\u00ec ho cominciato la mia \"Khalwa\" (lett. \"ritiro/isolamento\") con Lui\"\".\nCondanna a morte.\nIl 5 gennaio 1985 Taha fu arrestato per aver distribuito manifestini che esortavano a metter fine all'applicazione della Legge islamica in Sudan. Tradotto in giudizio, egli rifiut\u00f2 di partecipare al dibattimento e la Corte impieg\u00f2 appena due ore per giungere alla sentenza e irrogare le sue pene capitali a carico degli accusati, sulla base della loro confessione di aver agito per l'abolizione del ricorso alla \"Shar\u012b\u02bfa\" che il regime dittatoriale militare aveva voluto a tutti i costi adottare per il Sudan. Il giorno seguente Taha fu condannato a morte con altri quattro suoi seguaci (che in seguito si dichiararono pentiti e furono perdonati) per eresia, opposizione alla legge islamica, disturbo della sicurezza pubblica, induzione all'ostilit\u00e0 nei confronti del governo e ricostituzione di un partito politico messo al bando\".\nIl governo militare viet\u00f2 che qualsiasi forma di pensiero islamico giudicata \"non ortodossa\" fosse discussa pubblicamente, in quanto potenzialmente \"produttiva di disordine religioso\", o \"fitna\" (sedizione). Una Corte d'appello speciale approv\u00f2 la sentenza il 15 gennaio. Due giorni pi\u00f9 tardi, il Presidente Ja'far al-Nimeyri diresse l'esecuzione capitale.\nL'accusa di apostata dell'Islam si basava sulle affermazioni di Taha, secondo cui era necessaria la separazione tra religione e Stato, oltre al fatto che le sure medinesi, le pi\u00f9 politiche del Corano, corrispondevano ai quadri mentali e psicologici di una societ\u00e0 operante nel VII secolo e, per questo, modificabili in funzione delle dinamiche storiche: tesi questa condivisa d'altronde da vari autorevoli studiosi, anche musulmani."}
{"id": "1253941", "revid": "729019", "url": "https://it.wikipedia.org/wiki?curid=1253941", "title": "Battaglia di L\u00fctzen (1813)", "text": "La battaglia di L\u00fctzen, anche detta battaglia di Grossg\u00f6rschen, venne combattuta il 2 maggio 1813 tra le forze del Primo Impero francese di Napoleone Bonaparte e l'armata della coalizione russo-prussiana guidata dal generale Peter Wittgenstein, durante i pi\u00f9 vasti eventi della guerra della sesta coalizione.\nLe forze russo-prussiane lanciarono un attacco contro il corpo d'armata del maresciallo Michel Ney acquartierato in posizione avanzata nei pressi di L\u00fctzen (oggi in Sassonia-Anhalt) nel tentativo di impedire a Napoleone di catturare la piazzaforte di Lipsia; dopo pesanti scontri, Napoleone riusc\u00ec a concentrare le sue forze e lanciare un deciso contrattacco che ributt\u00f2 indietro i russo-prussiani, inducendo Wittgenstein a ordinare la ritirata. Al termine di una giornata di pesanti combattimenti, tuttavia, Napoleone non riusc\u00ec trasformare la vittoria in una rotta decisiva, a causa della carenza di cavalleria in seno alle forze francesi; le perdite riportate dai francesi risultarono anzi superiori a quelle inflitte al nemico, rendendo la battaglia di L\u00fctzen uno scontro non decisivo per le sorti del conflitto.\nAntefatti.\nLe conseguenze di una disfatta.\nLa conclusione della campagna di Russia nel dicembre 1812 vide il completo annichilimento della Grande Armata napoleonica: dei 600.000 uomini che avevano attraversato il confine russo nel giugno precedente, solo poche decine di migliaia erano riuscite a rientrare vive nel Ducato di Varsavia alleato della Francia. Napoleone aveva lasciato i resti della sua armata il 5 dicembre per rientrare precipitosamente a Parigi, sia per dare il via all'allestimento di una nuova forza militare che per consolidare la sua base di potere, scossa da un fallito tentativo di colpo di stato messo in atto dal generale Claude Fran\u00e7ois de Malet.\nI nemici interni non erano l'unica preoccupazione di Napoleone. La disfatta in terra di Russia aveva provocato subbuglio in Germania e in particolare nel Regno di Prussia, un riluttante alleato dei francesi: il 30 dicembre 1812 il corpo d'armata prussiano del generale Ludwig Yorck, aggregato alla Grande Armata nella campagna di Russia, aveva prima sottoscritto con il comando russo una convenzione che rendeva neutrale la sua forza, per poi appoggiare l'invasione della Prussia orientale da parte dei russi. Il 17 gennaio 1813 Napoleone aveva affidato il comando dei superstiti della Grande Armata al vicer\u00e9 Eugenio di Beauharnais; Eugenio concentr\u00f2 le sue poche forze a Posen in Polonia, ma la difesa della linea della Vistola dagli attacchi dei russi si rivel\u00f2 impossibile e ben presto i francesi arretrarono prima sull'Oder e poi sull'Elba mentre alle loro spalle l'insurrezione prendeva vita in tutta la Germania settentrionale. Il 7 febbraio i russi entrarono indisturbati a Varsavia; il titubante re Federico Guglielmo III di Prussia aveva tentato di prendere tempo, per poi schierarsi definitivamente dalla parte dello zar Alessandro I di Russia con la firma del trattato di Kalisz il 28 febbraio 1813.\nDopo l'arrivo dei primi reparti russi a Berlino, il 13 marzo la Prussia dichiar\u00f2 formalmente guerra alla Francia; le unit\u00e0 prussiane comandante dai generali Yorck e Friedrich Wilhelm von B\u00fclow si unirono al corpo russo del generale Peter Wittgenstein vicino a Berlino, formando un'armata congiunta di 40.000 uomini, mentre altri 30.000 russi si trovavano a Kalisch sul confine prussiano-polacco sotto la guida del cauto comandante in capo dei coalizzati, il generale russo Michail Illarionovi\u010d Kutuzov. Un'avanguardia russa di 13.000 uomini al comando del generale Ferdinand von Wintzingerode entr\u00f2 in Slesia e si un\u00ec ai 25.000 prussiani comandati dal generale Gebhard von Bl\u00fccher: questa forza congiunta penetr\u00f2 nel Regno di Sassonia, uno dei pi\u00f9 importanti alleati tedeschi della Francia, e occup\u00f2 la capitale sassone di Dresda il 27 marzo mentre il re Federico Augusto I fuggiva a Praga. Pi\u00f9 a nord, il 5 aprile i russo-prussiani di Wittgenstein sconfissero i francesi nella battaglia di M\u00f6ckern spingendo Eugenio a ordinare un ripiegamento generale dall'alto corso dell'Elba alla linea del fiume Saale pi\u00f9 a ovest. Le armate di Wittgenstein e Bl\u00fccher inseguirono i francesi con cautela, varcando l'Elba e raggiungendo Saalfeld il 9 aprile; l'intenzione dei russo-prussiani era di impegnare le forze francesi prima che Napoleone giungesse dalla madrepatria con i rinforzi, ma l'alto comando alleato si ritrov\u00f2 invischiato in lunghe discussioni sulla scelta di un nuovo comandante in campo dopo la grave malattia che aveva colpito Kutuzov, destinato a morire il 28 aprile. Le unit\u00e0 dei coalizzati rimasero quindi a indugiare lungo la Saale per diversi giorni.\nNapoleone al contrattacco.\nMentre i francesi arretravano in Germania orientale, Napoleone aveva speso ogni energia per ricostruire il suo esercito: fu anticipata la coscrizione delle classi di leva del 1813 e del 1814, furono trasferite nell'esercito campale le coorti della Guardia nazionale e contingenti di marinai e cannonieri di marina, e furono richiamate quante pi\u00f9 forze possibili dal teatro di guerra della Penisola iberica. Per il 12 marzo l'imperatore era riuscito a mettere insieme un'armata di 226.000 uomini e 457 cannoni: i ranghi della fanteria erano un miscuglio di coscritti inesperti o troppo anziani tenuti insieme da un piccolo nucleo di veterani, ma la ricostruzione della cavalleria si rivel\u00f2 difficilissima a causa della forte penuria di cavalcature, cadute in gran numero nella campagna di Russia.\nIl 18 aprile Napoleone era a Magonza, dove riun\u00ec il suo quartier generale. Le forze francesi furono riorganizzate in due armate, l'Armata del Meno al comando dello stesso imperatore con 121.000 uomini suddivisi nei corpi d'armata dei marescialli Michel Ney, Auguste Marmont, Nicolas Charles Oudinot e del generale Henri Gatien Bertrand, e l'Armata dell'Elba sotto il comando di Eugenio con 58.000 uomini dei corpi d'armata del maresciallo \u00c9tienne Macdonald e del generale Jacques de Lauriston; altri 20.000 uomini sotto il maresciallo Louis Nicolas Davout erano diretti a rioccupare Amburgo sul basso Elba, mentre i 30.000 uomini del generale Jean Rapp erano da gennaio tagliati fuori e assediati dai russi a Danzica. L'intenzione originaria di Napoelone era di lanciare al pi\u00f9 presto una puntata su Berlino, e poi eventualmente calare a sud sul fianco scoperto delle armate alleate in Sassonia o procedere a nord verso Danzica per liberare Rapp dall'assedio, ma con i coalizzati ammassati dietro il Saale l'imperatore opt\u00f2 per un nuovo piano: invece di aggirare le armate nemiche da nord, le avrebbe aggirate da sud marciando verso Lipsia e poi Dresda con l'Armata del Meno, tagliando le linee di comunicazione nemiche con Berlino e la Slesia, mentre Eugenio e l'Armata dell'Elba avrebbero marciato in parallelo all'Armata del Meno proteggendo il suo fianco settentrionale; se i coalizzati avessero assalito una delle armate francesi, l'altra avrebbe manovrato per colpire il nemico sul fianco. Napoleone cercava in ogni modo una battaglia campale decisiva contro i russo-prussiani: una chiara vittoria avrebbe intimidito l'Impero austriaco, in quel momento ancora neutrale e in attesa degli eventi, e convinto gli stati tedeschi della Confederazione del Reno a tenere fede al loro patto di alleanza con la Francia.\nDopo vari ritardi a causa della pessima situazione logistica e delle lente procedure di mobilitazione, i primi reparti francesi varcarono il Saale il 1\u00ba maggio: mentre l'Armata dell'Elba di Eugenio marciava in direzione di Schladelbach, pi\u00f9 a sud Napoleone divise l'Armata del Meno in due colonne, una con i corpi d'armata di Oudinot e Bertrand che diresse verso Naumburg a sud e una con i corpi di Ney e Marmont che mosse su L\u00fctzen a nord, con Lipsia come obiettivo finale; il passaggio del Saale fu debolmente contrastato dagli avamposti dei coalizzati, ma in una scaramuccia a Wei\u00dfenfels non lontano da L\u00fctzen rimase ucciso il maresciallo francese Jean Baptiste Bessi\u00e8res, comandante della cavalleria della Guardia imperiale e vecchio compagno d'armi di Napoleone. La carenza di cavalleria rendeva difficile la ricognizione e la raccolta di informazioni per i francesi, ma da vari rapporti frammentari Napoleone si convinse che i coalizzati stavano concentrando le loro forze a sud di Lipsia lungo il corso del fiume Elster e che Lipsia stessa era debolmente presidiata: se i russo-prussiani non si fossero mossi il 2 maggio, Napoleone contava di dare loro battaglia il 3 maggio lungo l'Elster con il suo centro e la sua ala destra mentre la sua sinistra li aggirava sul fianco settentrionale passando attraverso Lipsia; se invece i coalizzati avessero attaccato il centro dello schieramento francese il 2 maggio, il corpo del maresciallo Ney doveva tenere a ogni costo la zona intorno a L\u00fctzen per dare modo alle due ali francesi di aggirare i fianchi del nemico passando per Lipsia e Zwenkau.\nLa notizia dell'offensiva francese oltre il Saale spinse l'alto comando dei coalizzati a mettere finalmente da parte le sue divergenze e a convergere sulla scelta di un comandante in capo, il generale russo Wittgenstein; questi ordin\u00f2 subito di concentrare le forze russo-prussiane a ovest dell'Elster tra Zwenkau e Pegau onde dare battaglia per il 2 maggio alle unit\u00e0 francesi segnalate a est di L\u00fctzen (il corpo d'armata di Ney), avanzando poi oltre la stessa L\u00fctzen per tagliare la linea delle comunicazioni francesi che passava per Wei\u00dfenfels: il corpo d'armata prussiano di Bl\u00fccher doveva costituire il centro dello schieramento alleato con il corpo di Yorck e i russi di Berg e Wintzingerode in appoggio alle sue spalle, i fianchi sarebbero stati presidiati dai corpi del russo Michail Andreevi\u010d Miloradovi\u010d a sud e del prussiano Friedrich von Kleist a nord nei pressi di Lipsia, mentre lo stesso Wittgenstein avrebbe guidato il resto delle forze russe in appoggio di Bl\u00fccher. In totale gli alleati disponevano di 67.000 uomini (33.000 prussiani e 34.000 russi) oltre a 407 cannoni e 2.300 irregolari cosacchi.\nLa battaglia.\nMosse iniziali.\nLe prime unit\u00e0 russo-prussiane si misero in marcia alle 01:00 del 2 maggio; l'intenzione di Wittgenstein era di avere tutte le unit\u00e0 in posizione per le 06:00, ma le cose iniziarono ad andare male fin dall'inizio: i corpi di Bl\u00fccher, Yorck e Berg si ritrovarono tutti ad attraversare l'Elster a Pegau causando intasamenti di traffico e ritardi. Solo verso le 11:00 i coalizzati riuscirono a schierarsi come previsto oltre l'Elster, con il corpo di Bl\u00fccher in prima linea, quelli di Yorck e Berg in seconda linea e i russi di Wintzingerode in terza linea; l'armata principale di Wittgenstein era in considerevole ritardo e stava ancora sopraggiungendo, mentre a sud Miloradovi\u010d, che aveva varcato l'Elster a Zeitz, era ancora troppo arretrato per poter proteggere efficacemente l'ala sinistra dello schieramento alleato.\nUn basso crinale aveva celato lo spiegamento dei russo-prussiani oltre l'Elster, una situazione aggravata dal fatto che Ney non aveva inviato, come prescritto da Napoleone, alcuna pattuglia di ricognizione in direzione dell'Elster; ignaro dei movimenti del nemico, la mattina del 2 maggio Napoleone ordin\u00f2 all'Armata dell'Elba di procedere verso est inviando il corpo d'armata di Lauriston a Lipsia e quello di Macdonald a Markranst\u00e4dt, mentre i corpi di Bertrand e Marmont dovevano riunirsi a Ney fermo a est di L\u00fctzen. Alle 09:00, non avendo ricevuto alcuna notizia da parte dei ricognitori che si presumeva Ney avesse inviato, l'imperatore ritenne che i coalizzati avessero mantenuto una posizione difensiva lungo l'Elster: a Bertrand fu ordinato di inviare una divisione a Taucha in giornata mentre Marmont doveva spingersi entro sera fino a Pegau con Ney in appoggio sul suo fianco sinistro; il quartier generale con la Guardia imperiale si sarebbe insediato a L\u00fctzen e qui sarebbe rimasto per tutta la giornata del 2 maggio.\nI primi scontri si accesero verso le 10:00, quando il corpo d'armata di Lauriston sulla sinistra dei francesi entr\u00f2 in contatto con i prussiani di von Kleist a Lindenau, poco a ovest di Lipsia: superiori in numero, i francesi furono in grado di ricacciare i prussiani dentro Lipsia e di conquistare la citt\u00e0 per le 14:00. Napoleone lasci\u00f2 L\u00fctzen in compagnia di Ney per andare ad assistere all'azione in corso a Lindenau, quando ricevette improvvisamente un rapporto che segnalava grossi movimenti nemici nella zona di Pegau seguito subito dopo da rumore di fuoco di artiglieria proveniente dalle posizioni francesi a est di L\u00fctzen; Ney galopp\u00f2 subito alla volta del suo quartier generale, mentre Napoleone dettava rapidamente nuove disposizioni: a Marmont fu ordinato di accelerare la sua marcia per andare a rinforzare l'ala destra di Ney, Lauriston ricevette disposizioni di lasciare una delle sue divisioni a Lipsia e di far convergere le altre due in direzione di Zwenkau mentre il corpo di Macdonald doveva fermarsi in attesa di nuovi sviluppi.\nLa battaglia del quadrilatero.\nDopo l'affaticante marcia notturna, i prussiani di Bl\u00fccher erano rimasti fermi sulle loro posizioni fino alle 11:30 quando, uscendo dalla copertura offerta loro dal crinale, si mossero in direzione di L\u00fctzen imbattendosi negli accampamenti delle divisioni del corpo d'armata di Ney: convinti di essere incappati nel fianco destro dell'armata francese, ritenuta in marcia verso nord da Wei\u00dfenfels a Lipsia, i prussiani si disposero subito per un attacco. La zona dove si concentrarono i combattimenti pi\u00f9 intensi della battaglia di L\u00fctzen era un rettangolo di circa un chilometro quadrato posto a est della stessa L\u00fctzen, delimitato ai vertici dai villaggi di Kaja (nord-ovest), Kleing\u00f6rschen (nord-est), Grossg\u00f6rschen (sud-est) e Rahna (sud-ovest): il terreno davanti ai villaggi era relativamente aperto, ma quello dentro il quadrilatero era per la maggior parte boscoso e in alcuni tratti paludoso. Invece di approfittare subito dell'effetto sorpresa, Bl\u00fccher ferm\u00f2 la sua armata e per una quarantina di minuti fece bombardare dall'artiglieria i villaggi tenuti dai francesi; solo a quel punto la brigata del generale Ernst von Kl\u00fcx fu lanciata all'attacco dell'abitato di Grossg\u00f6rschen, strappandolo ai francesi della divisione del generale Joseph Souham e respingendo poi una serie di contrattacchi.\nLa cavalleria prussiana manovr\u00f2 sul fianco destro del corpo di Ney, aggirandolo e spingendosi sul villaggio di Starsiedel, alle spalle del quadrilatero; le forze francesi (la divisione del generale Jean-Baptiste Girard) furono sorprese mentre erano ferme nel loro accampamento, ma ancora una volta, invece di attaccare subito, i prussiani si arrestarono per far avanzare l'artiglieria con cui cannoneggiare il villaggio: ci\u00f2 diede modo alle prime due divisioni del corpo d'armata di Marmont di prendere posizione a sud di Starsiedel, mettendo al sicuro il fianco esposto di Ney. Nel quadrilatero, alle 13:00 Bl\u00fccher lanci\u00f2 la brigata del generale Hans Ernst Karl von Zieten alla conquista del villaggio di Kleing\u00f6rschen mentre Kl\u00fcx riconquist\u00f2 Grossg\u00f6rschen che era stato momentaneamente ripreso da un contrattacco di Souham, per poi spingersi fino a Rahna. Il maresciallo Ney arriv\u00f2 quindi sul luogo dello scontro e si affrett\u00f2 a organizzare un contrattacco delle divisioni di Souham e Girard, spalleggiate dalla divisione del generale Antoine Brenier: i francesi riconquistarono Rahna e Kleing\u00f6rschen, ma pur superiori in numero non riuscirono a scacciare i prussiani da Grossg\u00f6rschen. Bl\u00fccher lanci\u00f2 quindi in battaglia la sua ultima brigata, quella del generale Friedrich Erhard von R\u00f6der, spalleggiata dal fuoco di tutta l'artiglieria del suo corpo d'armata (104 cannoni): i francesi furono respinti da Rahna e Kleing\u00f6rschen, mentre Kaja fu espugnato da una carica alla baionetta dei fucilieri della Guardia prussiana.\nPer le 14:30 l'intera linea di Ney era in ripiegamento verso ovest, quando Napoleone giunse sul campo di battaglia rincuorando i ranghi dei francesi; l'ultima riserva di Ney, la divisione del generale \u00c9tienne Ricard, fu lanciata in un contrattacco che port\u00f2 alla riconquista di Kaja e del margine settentrionale di Grossg\u00f6rschen prima di essere bloccata dalla resistenza dei prussiani. Bl\u00fccher non aveva altre truppe visto che i corpi di Yorck e Berg erano impegnati a fronteggiare Marmont sulla sinistra della linea alleata, ma alle 16:00 arriv\u00f2 sul campo di battaglia il corpo centrale russo di Wittgenstein: queste truppe fresche furono in grado di allontanare i francesi da Rahna e Kleing\u00f6rschen e di riconquistare brevemente anche Kaja, da dove per\u00f2 furono respinte dal contrattacco di una brigata della Giovane Guardia francese, appena sopraggiunta da L\u00fctzen. Per circa novanta minuti seguirono combattimenti molto confusi durante i quali rimasero feriti sia il maresciallo Ney che il generale Bl\u00fccher; alla fine, per le 17:30, il corpo d'armata russo comandato dal principe Eugenio di W\u00fcrttemberg fu in grado di conquistare tutti e quattro i villaggi del quadrilatero.\nI coalizzati erano sul punto di spezzare il centro della linea francese, ma non avevano altre truppe fresche con cui approfittare del successo e Napoleone si affrett\u00f2 a consolidare il suo schieramento con la sua Guardia imperiale mentre il tempo guadagnato dalla resistenza di Ney e Marmont aveva permesso ai corpi di Bertrand e Macdonald di mettersi in posizione per aggirare le due ali del nemico. Alle 18:00 la Giovane Guardia guid\u00f2 un contrattacco generale nel quadrilatero, riconquistando Kaja e inducendo i russo-prussiani a ripiegare in un considerevole disordine; per le 19:00 i quattro villaggi erano ritornati in mano ai francesi. Battuto sul fronte e a rischio di aggiramento, a Wittgenstein non rest\u00f2 altro che ordinare la ritirata sotto la protezione del corpo d'armata di Miloradovi\u010d e della cavalleria prussiana di Bl\u00fccher, che scoraggi\u00f2 con decisione qualunque inseguimento da parte dei francesi.\nConseguenze.\nLa battaglia di L\u00fctzen si risolse in una vittoria pirrica dei francesi: se i coalizzati avevano riportato circa 11.500 perdite tra morti e feriti (8.500 nei ranghi prussiani e 3.000 in quelli russi), i francesi riportarono 22.000 perdite di cui 15.000 nel solo corpo d'armata di Ney; gli alleati catturarono cinque cannoni francesi e ne misero fuori combattimento altri ventidue, perdendo a loro volta due pezzi d'artiglieria. Una perdita grave per i coalizzati fu quella del generale Gerhard von Scharnhorst, capo di stato maggiore di Bl\u00fccher e artefice della riorganizzazione dell'esercito prussiano dopo la disfatta del 1806: ferito a un piede nel corso della battaglia, cadde vittima di un'infezione che lo uccise il 28 giugno 1813.\nA L\u00fctzen i coalizzati si lasciarono sfuggire un'occasione d'oro per infliggere una dura sconfitta ai francesi, distruggendo l'esposto corpo d'armata di Ney: il cattivo impiego delle loro truppe (pur in netta superiorit\u00e0 in fatto di cavalleria non si accorsero della posizione dei francesi finch\u00e9 non vi urtarono contro) e le troppe occasioni sprecate fecero mancare loro la vittoria, anche se tutto sommato i russo-prussiani riuscirono ad affrontare in battaglia Napoleone, ancora uno dei massimi geni militari della sua epoca, senza riportare gravi danni (\u00abQuesti animali hanno imparato qualcosa\u00bb comment\u00f2 l'imperatore nei riguardi dei comandi dei coalizzati). La negligenza di Ney in fatto di ricognizione per poco non si rivel\u00f2 catastrofica per i francesi, ma Napoleone fu abile nel trasformare in un successo la pericolosa crisi venutasi a verificare; i coscritti che rimpinguavano i ranghi della Grande Armata per\u00f2 erano di una qualit\u00e0 decisamente inferiore rispetto ai reparti che Napoleone aveva guidato di vittoria in vittoria nelle campagne precedenti, e pur dimostrando grande coraggio avevano anche subito perdite sanguinose.\nIl re di Prussia Federico Guglielmo e lo zar Alessandro avevano fatto da spettatori agli scontri del 2 maggio, e credevano di poter proseguire la battaglia anche per il giorno dopo; conscio dell'inferiorit\u00e0 numerica delle sue truppe, tuttavia, Wittgenstein consigli\u00f2 una ritirata e le forze russo-prussiane iniziarono a ripiegare con un certo ordine verso Dresda e Mei\u00dfen sfruttando il confine con la vicina Austria per non subire aggiramenti sul fianco meridionale. La carenza di cavalleria imped\u00ec ai francesi di mettere in pratica un inseguimento deciso del nemico in ritirata, mossa che spesso nelle campagne passate aveva trasformato le vittorie di Napoleone in trionfi: le colonne francesi occuparono dopo marce forzate Mei\u00dfen l'8 maggio e Dresda il 9 maggio, ma non riuscirono a entrare in contatto con i coalizzati che si rifugiarono sulla riva destra dell'Elba. La linea dell'Elba fu forzata a Torgau e Dresda l'11 maggio dopo brevi scontri, ma le unit\u00e0 francesi non erano pi\u00f9 in grado di reggere il ritmo delle marce e Napoleone dovette fermare le sue armate per permettere loro di rifiatare. I monarchi alleati desideravano quanto Napoleone una battaglia decisiva per impressionare l'Austria e indurla ad abbandonare la sua neutralit\u00e0, e fecero forti pressioni su Wittgenstein perch\u00e9 accettasse lo scontro: dopo varie manovre preliminari, le due parti tornarono quindi ad affrontarsi il 20 maggio nella battaglia di Bautzen."}
{"id": "1253946", "revid": "1305772", "url": "https://it.wikipedia.org/wiki?curid=1253946", "title": "Ragdoll", "text": "Ragdoll o Rag Doll (\"bambola di pezza\" in lingua inglese) pu\u00f2 riferirsi a:"}
{"id": "1253947", "revid": "1745361", "url": "https://it.wikipedia.org/wiki?curid=1253947", "title": "BMW M1", "text": "La BMW M1 \u00e8 un'autovettura sportiva prodotta dalla casa automobilistica tedesca BMW tra il 1978 ed il 1981.\nStoria e profilo.\nContesto.\nL'origine della vettura va fatta risalire alla Turbo Concept realizzata in occasione delle olimpiadi di Monaco del 1972. Inizialmente, la vettura doveva mostrare il grado tecnologico raggiunto dall'industria automobilistica tedesca dopo il difficile periodo degli anni 60. Il design venne curato da Paul Bracq (gi\u00e0 realizzatore del treno TGV), il quale riprese la linea delle vetture sportive italiane costruendo un mezzo a motore centrale a forma di cuneo. La concept car era equipaggiata con un propulsore turbo 2.0 derivato dalla 2002 che garantiva 200 CV di potenza. Quest'ultimo era gestito da un cambio manuale a quattro marce. Nella dotazione della vettura era incluso un sistema radar che avvisava il conducente dell'eventuale vicinanza eccessiva di un altro mezzo.\nProgettazione del veicolo.\nL'idea venne successivamente ripresa per competere contro le Porsche nel gruppo 5 del campionato GT. La progettazione della meccanica comprensiva di telaio incluse le sospensioni venne affidata alla Lamborghini e a Gian Paolo Dallara. La carrozzeria in fibra di vetro venne prodotta in Italia sempre in Emilia su progetto della Italdesign e disegno di Giorgetto Giugiaro. Il compito di progettare il motore, un 6 cilindri in linea derivato dalla 635 CSi con nuova testata bialbero a 24 valvole, venne affidato alla neonata divisione \"Motorsport\", ma per la messa in produzione e lo studio necessario per l'assemblaggio finale dell'intero veicolo comprensivo di tutte le parti, si chiese l'aiuto della Lamborghini, che inizialmente nella met\u00e0 del 1977 (contemporaneamente allestimento del primo prototipo per i test su strada) aveva gi\u00e0 preparato la linea di montaggio e produzione nei propri stabilimenti, ma la commessa che venne poi persa a causa di problematiche finanziarie in cui versava l'azienda bolognese in quel periodo.\nCaratterizzata da un'impostazione da berlinetta a motore centrale/longitudinale, con telaio a traliccio tubolare con rinforzi in lamiera, sospensioni a 4 ruote indipendenti con quadrilateri deformabili, freni a disco davanti e dietro, la \"M1\" era spinta dal bialbero S32B35 a 24 valvole da 3453 cm\u00b3, con la lubrificazione a carter secco. Alimentato con un sistema di iniezione multipoint meccanica indiretta Kugelfischer-Bosch, questo propulsore era in grado di erogare sulla versione stradale una potenza massima di 277 CV a 6500 giri/min e di sviluppare una coppia di 330 Nm a 5000 giri/min. \nIl cambio manuale a 5 marce era uno ZF DS25 a 5 marce con la prima in basso, coadiuvato nello scaricare al suolo la potenza da un differenziale autobloccante al 40%. \nLa vettura montava dei cerchi in lega carenati della Campagnolo, che calzavano pneumatici 205/55 VR16 all'avantreno e 225/55 VR16 al retrotreno. Impianto frenante era costituito da 4 dischi autoventilanti della ATE, da 300 mm davanti e 297 mm dietro, comandati da un doppio circuito idraulico con servofreno fornito di sistema ABS realizzato da BMW insieme alla Bosch. I serbatoi di benzina era due, per una capacit\u00e0 totale di 58 litri. Il reparto sospensivo venne interamente progettato dall'ingegner Dallara, che all'epoca lavorava in Lamborghini.\nLe M1 raggiungeva i 262\u00a0km/h di velocit\u00e0 massima, coprendo lo scatto da 0 a 100\u00a0km/h in soli 5,6 secondi.\nAnche il corpo vettura era quella della classica berlinetta ad alte prestazioni. A caratterizzarla c'era la carrozzeria in fibra di vetro, con il doppio rene di dimensioni ridotte e i fari a scomparsa, montati per la prima volta su di una BMW. Il sottile profilo a cuneo con muso assai appuntito, l'abitacolo a due posti, il baricentro molto basso, e l'altrettanto ridotta altezza dello stesso corpo vettura, erano simili per impostazione alle Maserati e Ferrari dell'epoca.\nLa vettura venne presentata al Salone dell'automobile di Parigi del 1978, come vettura stradale da omologare per le competizioni agonistiche, ma il contestuale cambiamento del regolamento FIA, che elev\u00f2 a 400 il numero di esemplari da produrre per ottenere l'omologazione nel Gruppo 5, costrinse la BMW a cercare nuovi partner per raggiungere la capacit\u00e0 produttiva richiesta.\nLa produzione e l'assemblaggio.\nScartata la possibilit\u00e0 di far assemblare la M1 alla Lamborghini in quanto in quel momento storico era in crisi finanziaria e finita in amministrazione controllata, la casa di Monaco di Baviera opt\u00f2 per una soluzione che coinvolgesse pi\u00f9 fornitori: la realizzazione della carrozzeria in fibra di vetro venne affidata ad una societ\u00e0 specializzata di Modena e a Reggio Emilia alla TIR di Bagni Cesare, mentre la \"Baur\" s'occupava degli interni e di alcune parti meccaniche. L'assemblaggio avveniva all'Italdesign di Giugiaro, in Piemonte. Le altre componenti quali motore, sospensioni e organi meccanici principali arrivavano dalla BMW Motorsport. \nSi stima che tra il 1978 ed il 1981 furono realizzate 456 esemplari di M1 (400 stradali e 56 da corsa).\nAttivit\u00e0 sportiva.\nLa M1 venne concepita inizialmente per gareggiare nel Gruppo 5. Questa vettura fu dotata di un propulsore biturbo (M88/2) dalla potenza compresa tra gli 850 e 950 CV e, per contenerne il peso, il telaio venne costruito in alluminio e kevlar, mentre la carrozzeria, a cui erano stati aggiunte numerose componenti aerodinamiche, venne realizzata con la fibra di carbonio. Ottenne solo due vittorie, al N\u00fcrburgring e al Salzburgring. La M1 partecip\u00f2 anche alla 24 ore di Le Mans 1979 con una speciale livrea dipinta dall'artista Andy Warhol.\nIn seguito fu iscritta al campionato Gran Turismo 1978/79 nel Gruppo 4, ma ben presto la casa abbandon\u00f2 anche tale categoria per organizzare un campionato monomarca ProCar. Queste vetture, dotate di un propulsore da 470 CV, furono guidate da piloti della Formula 1 come Nelson Piquet, Elio De Angelis, Didier Pironi, Niki Lauda e, anche se non ad ogni occasione, da tutti gli altri piloti da gran premio tranne quelli Ferrari e Renault, cui le rispettive case non avevano dato il permesso di gareggiare per ovvi motivi di concorrenza commerciale. La serie fu molto seguita nel biennio 1979-1980 in quanto le gare si tenevano per lo pi\u00f9 sulle stesse piste europee del mondiale di Formula 1, il sabato pomeriggio dopo la fine delle sessioni di prova della massima formula, cosa che garantiva un ampio pubblico sulle tribune e un corrispondente ampio risalto sui media. La stagione 1979 fu vinta da Niki Lauda e quella 1980 da Nelson Piquet.\nBMW M1 Hommage.\nNell'aprile 2008 BMW ha presentato un prototipo chiamato \"BMW M1 Hommage\", per commemorare il 30\u00ba anniversario dalla nascita della M1. Il veicolo utilizza una disposizione tecnica a motore centrale e prende in prestito spunti stilistici sia dalla BMW Turbo di Bracq che dalla BMW M1 di Giugiaro. Il prototipo \"BMW M1 Hommage\" \u00e8 stato presentato ufficialmente durante il Concorso d'Eleganza Villa d'Este del 2008. \nLo stile \u00e8 stato curato dal chief designer Adrian van Hooydonk sotto la supervisione di Chris Bangle, direttore del design di BMW.\nLa parte anteriore della vettura si differenzia molto rispetto all'antenata. I fari anteriori doppi del tipo a scomparsa come erano presenti sull'originale M1 sono stati sostituiti da sottili fari \"fissi\", ma l'impostazione generale della vettura e il marchio di fabbrica della griglia anteriore a doppio rene richiamano in modo fedele la progenitrice. Nella \"M1 Hommage\" rimane anche il doppio stemma della BMW sulla parte posteriore della vettura come l'originale M1. Le specifiche tecniche della vettura non sono state rilasciate. BMW ha confermato che la M1 Hommage non sar\u00e0 prodotta. La BMW i8, entrata in produzione nel 2014, \u00e8 stata influenzata nel design dalla \"M1 Homage\", con alcuni dettagli ripresi da essa come il montante posteriore.\nVision M Next.\nNel giugno 2019, la BMW ha presentato una concept car inspirata nel design alla originale M1 chiamata \"BMW Vision M Next\". Da quest'ultima riprende l'impostazione della carrozzeria berlinetta e alcuni dettagli come le tre feritoie poste dietro i finestrini posteriori il lunotto parzialmente carenato con delle lamelle orizzontali e i loghi BMW agli angoli della coda. La vettura viene mossa da un sistema plug-in hybrid AWD, in cui i motori elettrici muovono l'asse anteriore mentre dietro c'\u00e8 un quattro cilindri turbocompresso, formando un sistema a trazione integrale. La potenza totale \u00e8 di 441 kW (600 CV), mentre lo scatto da 0 a 100 km/h viene coperto in 3 secondi con una punta massima di 300 km/h. In modalit\u00e0 solo elettrica la vettura pu\u00f2 percorrere 100 km."}
{"id": "1253952", "revid": "110157", "url": "https://it.wikipedia.org/wiki?curid=1253952", "title": "Aschach an der Steyr", "text": "Aschach an der Steyr \u00e8 un comune austriaco di 2 224 abitanti nel distretto di Steyr-Land, in Alta Austria. "}
{"id": "1253954", "revid": "2164271", "url": "https://it.wikipedia.org/wiki?curid=1253954", "title": "0331", "text": " 0331 \u00e8 il prefisso telefonico del distretto di Busto Arsizio, appartenente al compartimento di Milano.\nIl distretto comprende la parte meridionale della provincia di Varese ed alcuni comuni delle province di Como, Novara e della citt\u00e0 metropolitana di Milano. Confina con i distretti di Varese (0332) a nord, di Como (031) a est, di Milano (02) a sud-est e a sud, di Novara (0321) e di Arona (0322) a ovest.\nAree locali e comuni.\nIl distretto di Busto Arsizio comprende 69 comuni compresi nelle 3 aree locali di Busto Arsizio (ex settori di Busto Arsizio e Tradate), Gallarate (ex settori di Gallarate e Sesto Calende) e Legnano (ex settori di Castano Primo e Legnano). \nI comuni compresi nell'area locale di Busto Arsizio sono: Busto Arsizio, Cairate, Carbonate (CO), Cassano Magnago, Castelseprio, Castiglione Olona, Fagnano Olona, Gorla Maggiore, Gorla Minore, Gornate-Olona, Locate Varesino (CO), Lonate Ceppino, Lonate Pozzolo, Magnago (MI), Marnate, Mozzate (CO), Olgiate Olona, Solbiate Olona, Tradate, Vanzaghello (MI), Venegono Inferiore e Venegono Superiore.\nI comuni compresi nell'area locale di Legnano sono: Arconate (MI), Buscate (MI), Busto Garolfo (MI), Canegrate (MI), Castano Primo (MI), Castellanza, Cerro Maggiore (MI), Dairago (MI), Legnano (MI), Nerviano (MI), Nosate (MI), Parabiago (MI), Rescaldina (MI), Robecchetto con Induno (MI), San Giorgio su Legnano (MI), San Vittore Olona (MI), Turbigo (MI) e Villa Cortese (MI).\nI comuni compresi nell'area locale di Gallarate sono: Albizzate, Angera, Arsago Seprio, Besnate, Cadrezzate con Osmate, Cardano al Campo, Carnago, Caronno Varesino, Casorate Sempione, Castelletto Sopra Ticino (NO), Cavaria con Premezzo, Comabbio, Ferno, Gallarate, Golasecca, Jerago con Orago, Mercallo, Mornago, Oggiona con Santo Stefano, Ranco, Samarate, Sesto Calende, Solbiate Arno, Somma Lombardo, Sumirago, Taino, Vergiate e Vizzola Ticino."}
{"id": "1253955", "revid": "716642", "url": "https://it.wikipedia.org/wiki?curid=1253955", "title": "Club Libertad", "text": "Il Club Libertad \u00e8 una societ\u00e0 calcistica di Asunci\u00f3n, in Paraguay, fondata nel 1905. Milita nella prima divisione del campionato nazionale.\nStoria.\nNel 1905, in un periodo di grande instabilit\u00e0 politica in Paraguay, un gruppo di giovani arrivati ad Asunci\u00f3n su una nave chiamata \"Libertad\" (Libert\u00e0) condussero una trionfante rivoluzione per rovesciare il governo, che in quel tempo era in mano al \"Partido Colorado\". Il nome della nave fu motivo d'ispirazione per Juan Manuel Sosa Escalada, il quale, con l'aiuto di alcuni amici, decise di fondare un'associazione sportiva chiamata \"Club Libertad\", il 30 luglio 1905.\nDa quando vinse il suo primo campionato il Libertad fu spesso oscurato dalle due grandi squadre del Paraguay, il Club Olimpia e il Cerro Porte\u00f1o, che da soli vinsero la maggior parte dei campionati. Ci\u00f2 nonostante, il Libertad si \u00e8 confermato la terza squadra paraguaiana per numero di trofei vinti, avendo conquistato finora 10 campionati, uno in pi\u00f9 del Club Guaran\u00ed. Tra le due squadre c'\u00e8 una notevole rivalit\u00e0, poich\u00e9 il Guarani \u00e8 considerata la terza squadra del paese in termini di tifosi, mentre il Libertad \u00e8 al terzo posto per quanto riguarda i titoli nazionali.\nIl Libertad \u00e8 sempre stato considerato un club di rilievo, tanto che la retrocessione in seconda divisione nel 1998 dest\u00f2 molto stupore. Due anni dopo la squadra riusc\u00ec a risalire in prima divisione vincendo il campionato, per merito anche della nuova gestione e del nuovo presidente. Nel 2002, nel 2003 e nel 2006 il Libertad conquist\u00f2 tre titoli nazionali e raggiunse la semifinale nella Coppa Libertadores 2006.\nIl Libertad dopo la semifinale conquist\u00f2 altri 10 campionati paraguaiani,arrivando all'attuale somma di 21 campionati vinti. "}
{"id": "1253956", "revid": "72396", "url": "https://it.wikipedia.org/wiki?curid=1253956", "title": "Andrea Platzaert", "text": "Ricopr\u00ec l'incarico di Segretario della Guerra per il sovrano sabaudo. Viene considerato l'ispiratore delle cosiddette Costituzioni Piemontesi (promulgate nel 1723), uno dei pochi progetti di \"ordinanze\" che ebbe effettiva realizzazione."}
{"id": "1253958", "revid": "110157", "url": "https://it.wikipedia.org/wiki?curid=1253958", "title": "Bad Hall", "text": "Bad Hall \u00e8 un comune austriaco di 5 043 abitanti nel distretto di Steyr-Land, in Alta Austria; ha lo status di citt\u00e0 (\"Stadtgemeinde\"). "}
{"id": "1253960", "revid": "110157", "url": "https://it.wikipedia.org/wiki?curid=1253960", "title": "Dietach", "text": "Dietach \u00e8 un comune austriaco di 3 123 abitanti nel distretto di Steyr-Land, in Alta Austria. "}
{"id": "1253961", "revid": "110157", "url": "https://it.wikipedia.org/wiki?curid=1253961", "title": "Gaflenz", "text": "Gaflenz \u00e8 un comune austriaco di 1 924 abitanti nel distretto di Steyr-Land, in Alta Austria; ha lo status di comune mercato (\"Matrktgemeinde\"). "}
{"id": "1253963", "revid": "110157", "url": "https://it.wikipedia.org/wiki?curid=1253963", "title": "Garsten", "text": "Garsten \u00e8 un comune austriaco di 6 647 abitanti nel distretto di Steyr-Land, in Alta Austria; ha lo status di comune mercato (\"Marktgemeinde\"). \u00c8 famoso per l'abbazia benedettina che vi si trova e per l'abate san Bertoldo di Garsten, che la resse nel XII secolo."}
{"id": "1253964", "revid": "287204", "url": "https://it.wikipedia.org/wiki?curid=1253964", "title": "Gro\u00dframing", "text": "Gro\u00dframing \u00e8 un comune austriaco di 2 732 abitanti nel distretto di Steyr-Land, in Alta Austria. \nStoria.\nDurante il nazismo, dal gennaio 1943 fino alla fine di agosto 1944, a Gro\u00dframing fu in funzione un sottocampo del Campo di concentramento di Mauthausen. Esso ospit\u00f2 un massimo di 1 013 prigionieri adibiti alla costruzione della centrale idroelettrica sul fiume Enns e di un piccolo insediamento residenziale a favore di chi aveva perso la casa sommersa dall'ampliamento del letto fluviale dopo la costruzione della diga."}
{"id": "1253966", "revid": "110157", "url": "https://it.wikipedia.org/wiki?curid=1253966", "title": "Laussa", "text": "Laussa \u00e8 un comune austriaco di 1 250 abitanti nel distretto di Steyr-Land, in Alta Austria. "}
{"id": "1253967", "revid": "110157", "url": "https://it.wikipedia.org/wiki?curid=1253967", "title": "Losenstein", "text": "Losenstein \u00e8 un comune austriaco di 1 626 abitanti nel distretto di Steyr-Land, in Alta Austria. "}
{"id": "1253969", "revid": "110157", "url": "https://it.wikipedia.org/wiki?curid=1253969", "title": "Maria Neustift", "text": "Maria Neustift \u00e8 un comune austriaco di 1 579 abitanti nel distretto di Steyr-Land, in Alta Austria. "}
{"id": "1253972", "revid": "6923", "url": "https://it.wikipedia.org/wiki?curid=1253972", "title": "0332", "text": " 0332 \u00e8 il prefisso telefonico del distretto di Varese, appartenente al compartimento di Milano.\nIl distretto comprende la parte settentrionale della provincia di Varese. Confina con la Svizzera a nord e a est e con i distretti di Como (031) a sud-est, di Busto Arsizio (0331) a sud, di Arona (0322) e di Baveno (0323) a ovest.\nAree locali e comuni.\nIl distretto di Varese comprende 89 comuni compresi nelle 5 aree locali di Besozzo (ex settori di Besozzo e Bodio Lomnago), Cunardo (ex settori di Cunardo e Porto Ceresio), Laveno-Mombello (ex settori di Gavirate e Laveno-Mombello), Luino e Varese. I comuni compresi nel distretto sono: Agra, Arcisate, Azzate, Azzio, Barasso, Bardello, Bedero Valcuvia, Besano, Besozzo, Biandronno, Bisuschio, Bodio Lomnago, Brebbia, Bregano, Brenta, Brezzo di Bedero, Brinzio, Brissago-Valtravaglia, Brunello, Brusimpiano, Buguggiate, Cadegliano-Viconago, Cantello, Caravate, Casale Litta, Casalzuigno, Casciago, Cassano Valcuvia, Castello Cabiaglio, Castelveccana, Castronno, Cazzago Brabbia, Cittiglio, Clivio, Cocquio-Trevisago, Comerio, Cremenaga, Crosio della Valle, Cuasso al Monte, Cugliate-Fabiasco, Cunardo, Curiglia con Monteviasco, Cuveglio, Cuvio, Daverio, Dumenza, Duno, Ferrera di Varese, Galliate Lombardo, Gavirate, Gazzada Schianno, Gemonio, Germignaga, Grantola, Inarzo, Induno Olona, Ispra, Lavena Ponte Tresa, Laveno-Mombello, Leggiuno, Lozza, Luino, Luvinate, Maccagno con Pino e Veddasca, Malgesso, Malnate, Marchirolo, Marzio, Masciago Primo, Mesenzana, Montegrino Valtravaglia, Monvalle, Morazzone, Orino, Porto Ceresio, Porto Valtravaglia, Rancio Valcuvia, Saltrio, Sangiano, Ternate, Travedona-Monate, Tronzano Lago Maggiore, Valganna, Varano Borghi, Varese, Vedano Olona e Viggi\u00f9."}
{"id": "1253973", "revid": "110157", "url": "https://it.wikipedia.org/wiki?curid=1253973", "title": "Pfarrkirchen bei Bad Hall", "text": "Pfarrkirchen bei Bad Hall \u00e8 un comune austriaco di 2 160 abitanti nel distretto di Steyr-Land, in Alta Austria. "}
{"id": "1253974", "revid": "110157", "url": "https://it.wikipedia.org/wiki?curid=1253974", "title": "Reichraming", "text": "Reichraming \u00e8 un comune austriaco di 1 1730 abitanti nel distretto di Steyr-Land, in Alta Austria. "}
{"id": "1253975", "revid": "764447", "url": "https://it.wikipedia.org/wiki?curid=1253975", "title": "Camera dei rappresentanti di Porto Rico", "text": "La Camera dei rappresentanti di Porto Rico (in spagnolo: \"C\u00e1mara de Representantes\") \u00e8 la camera bassa dell'Assemblea legislativa di Porto Rico, e assieme al Senato forma il ramo legislativo del Governo di Porto Rico.\nComposizione.\nPer le elezioni dei membri della Camera, Porto Rico \u00e8 divisa in 40 distretti rappresentativi suddivisi a gruppi di cinque in ognuno degli OTTO distretti senatoriali."}
{"id": "1253977", "revid": "110157", "url": "https://it.wikipedia.org/wiki?curid=1253977", "title": "Rohr im Kremstal", "text": "Rohr im Kremstal \u00e8 un comune austriaco di 1 312 abitanti nel distretto di Steyr-Land, in Alta Austria. "}
{"id": "1253978", "revid": "297059", "url": "https://it.wikipedia.org/wiki?curid=1253978", "title": "ICD-10", "text": ""}
{"id": "1253979", "revid": "767487", "url": "https://it.wikipedia.org/wiki?curid=1253979", "title": "Schiedlberg", "text": "Schiedlberg \u00e8 un comune austriaco di 1 226 abitanti nel distretto di Steyr-Land, in Alta Austria. "}
{"id": "1253980", "revid": "729019", "url": "https://it.wikipedia.org/wiki?curid=1253980", "title": "Abwehr", "text": "LAbwehr \u00e8 stato il servizio d\"intelligence\" militare tedesco dal 1921 al 1944.\nStoria.\nNascita.\nIl termine \"Abwehr\" significa \"difesa\" e fu utilizzato dalla Reichswehr, l'esercito della Repubblica di Weimar, per convincere gli alleati, all'indomani del Trattato di Versailles, dello scopo puramente difensivo dell'intelligence tedesca.\nCon Ferdinand von Bredow ebbe un ruolo centrale nel tentativo di contrastare, da parte dell'aristocrazia militare tedesca, l'arrivo di Hitler alla Cancelleria del Reich, tramite un colpo di Stato militare guidato da Kurt von Hammerstein-Equord (segretamente appoggiato dal presidente Hindenburg) per ripristinare la monarchia ed eliminare nazisti, comunisti e socialdemocratici dalla scena politica.\nVon Bredow form\u00f2 un corpo di ufficiali di intelligence di grande livello, ma seppe anche creare un grande strumento politico delle correnti conservatrici che miravano una restaurazione della monarchia in Germania, capace di venire a conoscenza di informazioni riservatissime e di utilizzarle per la lotta al nemico, sia interno che esterno.\nLa gestione Canaris.\nNonostante il nome implicasse la sola attivit\u00e0 di controspionaggio, l'ammiraglio Canaris, assuntone il comando nel 1935, trasforma l\"Abwehr\" della \"Wehrmacht\" in uno dei tre grandi apparati informativi di Hitler (accanto ai servizi segreti della polizia politica e delle SS) di gran lunga il pi\u00f9 importante all'estero, dotandolo di una rete internazionale di circa 18.000 tra ufficiali e militari (agenti), a cui si aggiungono migliaia di informatori.\nIl 4 febbraio 1938 esso cambi\u00f2 denominazione in Amt Ausland Nachrichten und Abwehr (Ufficio Informazioni e Difesa per l'Estero).\nL\"Abwehr\" era alle dirette dipendenze dell\"Oberkommando der Wehrmacht\" (OKW), il comando supremo delle forze armate tedesche, e ad esso facevano riferimento i servizi di informazione di Heer, Kriegsmarine e Luftwaffe. La sede centrale era in 76/78 Tirpitzufer di Berlino, adiacente all'OKW.\nScioglimento.\nLe indagini relative all'attentato del 20 luglio 1944 contro Adolf Hitler evidenziarono che molti ufficiali dell'Abwehr (inclusi Canaris e Oster) erano stati coinvolti nel complotto o quantomeno ne erano a conoscenza. Il potente Canaris, Oster e altri vennero imprigionati e condannati a morte, l'Abwehr venne sciolto, i suoi uomini e mezzi vennero incorporati nel \"Amt VI\" del \"Reichssicherheitshauptamt\", (RSHA, Ufficio Centrale della Sicurezza del Reich).\nOrganizzazione.\nL'Abwehr aveva un ufficio Amtsgruppe Ausland ed una divisione operativa Abwehr Amt, a sua volta strutturata in una centrale amministrativa e tre dipartimenti funzionali. La struttura complessiva vedeva quindi cinque aree:\nIl 15 ottobre 1939 venne autorizzata la creazione del battaglione \"Lehr und BauKompanie zV800\", con funzioni di \"gendarmeria segreta\" posta alle dipendenze del dipartimento Abwehrabteilung II. Di seguito questo battaglione venne incluso nell'unit\u00e0 speciale \"Brandenburg\".\nDirettori dell'Abwehr.\nI capi della \"Abwehr\" furono:"}
{"id": "1253982", "revid": "110157", "url": "https://it.wikipedia.org/wiki?curid=1253982", "title": "Sierning", "text": "Sierning \u00e8 un comune austriaco di 9\u00a0217 abitanti nel distretto di Steyr-Land, in Alta Austria; ha lo status di comune mercato (\"Matrktgemeinde\")."}
{"id": "1253983", "revid": "110157", "url": "https://it.wikipedia.org/wiki?curid=1253983", "title": "Sankt Ulrich bei Steyr", "text": "Sankt Ulrich bei Steyr \u00e8 un comune austriaco di 3 010 abitanti nel distretto di Steyr-Land, in Alta Austria. "}
{"id": "1253985", "revid": "110157", "url": "https://it.wikipedia.org/wiki?curid=1253985", "title": "Ternberg", "text": "Ternberg \u00e8 un comune austriaco di 3 389 abitanti nel distretto di Steyr-Land, in Alta Austria; ha lo status di comune mercato (\"Matrktgemeinde\"). "}
{"id": "1253986", "revid": "110157", "url": "https://it.wikipedia.org/wiki?curid=1253986", "title": "Waldneukirchen", "text": "Waldneukirchen \u00e8 un comune austriaco di 2 234 abitanti nel distretto di Steyr-Land, in Alta Austria. "}
{"id": "1253988", "revid": "287204", "url": "https://it.wikipedia.org/wiki?curid=1253988", "title": "Weyer (Austria)", "text": "Weyer \u00e8 un comune austriaco di 4 265 abitanti nel distretto di Steyr-Land, in Alta Austria; ha lo status di comune mercato (\"Matrktgemeinde\").\nDurante il nazismo, dal luglio 1943 fino alla fine di agosto 1944, a Weyer fu in funzione il campo di lavoro Dipoldsau, un sottocampo del campo di concentramento di Mauthausen (in particolare si trattava di un campo dipendente dal lager di Gro\u00dframing che, a sua volta, era un sottocampo di Mauthausen). Ospitava 130 prigionieri adibiti alla costruzione della diga sul fiume Enns.\nQua \u00e8 nato l'artista Siegfried Anzinger. "}
{"id": "1253989", "revid": "729019", "url": "https://it.wikipedia.org/wiki?curid=1253989", "title": "Vangelo di Eva", "text": "Il Vangelo di Eva \u00e8 un vangelo gnostico, scritto probabilmente tra il II-III secolo. Andato perduto, ne sono pervenute solo testimonianze indirette tramite alcuni Padri della Chiesa, in particolare Epifanio di Salamina.\nIl contenuto del testo \u00e8 ignoto. Secondo quanto riportato da Epifanio, in esso Eva cerca di apprendere la conoscenza, dunque la salvezza, mangiando il frutto dell'albero della conoscenza del bene e del male. Esaltava tra l'altro il coito interrotto e ingoiare sperma come atto religioso.\nProbabilmente il \"Vangelo di Eva\" coincide con un altro vangelo apocrifo perduto, il \"Vangelo della Perfezione\"."}
{"id": "1253991", "revid": "110157", "url": "https://it.wikipedia.org/wiki?curid=1253991", "title": "Wolfern", "text": "Wolfern \u00e8 un comune austriaco di 3 146 abitanti nel distretto di Steyr-Land, in Alta Austria; ha lo status di comune mercato (\"Matrktgemeinde\"). "}
{"id": "1253992", "revid": "110157", "url": "https://it.wikipedia.org/wiki?curid=1253992", "title": "Alberndorf in der Riedmark", "text": "Alberndorf in der Riedmark \u00e8 un comune austriaco di 3 961 abitanti nel distretto di Urfahr-Umgebung, in Alta Austria. "}
{"id": "1253998", "revid": "110157", "url": "https://it.wikipedia.org/wiki?curid=1253998", "title": "Altenberg bei Linz", "text": "Altenberg bei Linz \u00e8 un comune austriaco di 4 509 abitanti nel distretto di Urfahr-Umgebung, in Alta Austria; ha lo status di comune mercato (\"Marktgemeinde\"). "}
{"id": "1253999", "revid": "1418004", "url": "https://it.wikipedia.org/wiki?curid=1253999", "title": "Masako Togawa", "text": "Perde il padre ed il fratello durante la Seconda guerra mondiale, si mantiene come cantante nei locali. Dopo la guerra, diviene molto famosa.\nHa la passione della scrittura, soprattutto per il genere giallo. Nel 1962 il suo primo romanzo \"Appartamenti per signore sole\" vince il premio Ranpo Edogawa: inizia cos\u00ec la sua carriera letteraria professionista.\nDal 1969 al 1974 scrive i 287 episodi del telefilm giapponese \"Playgirl\", in cui vi recita il ruolo principale di Masako Makoto.\nIl supplemento letterario del \"Times\" l'ha definita: \u00abLa P.D. James giapponese\u00bb."}
{"id": "1254001", "revid": "110157", "url": "https://it.wikipedia.org/wiki?curid=1254001", "title": "Bad Leonfelden", "text": "Bad Leonfelden (fino al 1961 Leonfelden) \u00e8 un comune austriaco di 4 210 abitanti nel distretto di Urfahr-Umgebung, in Alta Austria; ha lo status di citt\u00e0 (\"Stadtgemeinde\"). "}
{"id": "1254003", "revid": "37401", "url": "https://it.wikipedia.org/wiki?curid=1254003", "title": "Editto di Teodosio", "text": ""}
{"id": "1254005", "revid": "37401", "url": "https://it.wikipedia.org/wiki?curid=1254005", "title": "Cunctos populos", "text": ""}
{"id": "1254006", "revid": "110157", "url": "https://it.wikipedia.org/wiki?curid=1254006", "title": "Eidenberg", "text": "Eidenberg \u00e8 un comune austriaco di 2 064 abitanti nel distretto di Urfahr-Umgebung, in Alta Austria. "}
{"id": "1254007", "revid": "110157", "url": "https://it.wikipedia.org/wiki?curid=1254007", "title": "Engerwitzdorf", "text": "Engerwitzdorf \u00e8 un comune austriaco di 8 662 abitanti nel distretto di Urfahr-Umgebung, in Alta Austria. Dopo esser stato per lungo tempo un comune sparso contadino, a partire dagli anni 1970 ha conosciuto una rapida espansione, soprattutto per la sua vicinanza alle citt\u00e0 di Linz e Gallneukirchen.\nGeografia fisica.\nEngerwitzdorf si trova nella regione naturalistica del M\u00fchlviertel, a 333 m s.l.m. Da nord al sud il territorio comunale si estende per 7,5 km e da ovest a est per 11 km; in totale ha una superficie di 40,98 km\u00b2.\nStoria.\nIn origine il paese appartenne alla parte orientale del Ducato di Baviera. Dal XII secolo pass\u00f2 al ducato d'Austria; nel 1490 Engerwitzdorf fu aggregato al principato \u00d6sterreich ob der Enns.\nIl paese \u00e8 stato occupato pi\u00f9 volte durante le guerre napoleoniche e dal 1918 fa parte dello Stato federato dell'Alta Austria. Dopo l'Anschluss dell'Austria al Terzo Reich, dal 13 marzo nel 1938 appartenne al \"Gau\" dell'Oberdonau; nel 1945 furono ristabiliti i precedenti confini.\nStemma.\nTagliato da una sbarra argentea; in alto a sinistra corna dorate d\u2018un cervo su campo verde; in basso a destra rosa araldica, dorata con sepali argentei, su campo rosso. I colori del municipio sono rosso, bianco e verde. Le corna del cervo simboleggiano per la tradizione della caccia: dal 1900 esistono due territori di caccia con una superficie di pi\u00f9 di 4000 ettari. La rosa araldica proviene dalla famiglia Engelpoldsdorfer, la cui sede si trov\u00f2 nel territorio del municipio, anche se non \u00e8 stata localizzata con sicurezza. La trave argentea rimanda alla M\u00fchlkreis Autobahn, l'autostrada che attraversa il comune.\nGeografia antropica.\nIl comune \u00e8 formato dalle localit\u00e0 di Aigen, Amberg, Au, Au\u00dfertreffling, Bach, Edtsdorf, Engerwitzberg, Engerwitzdorf, Gallusberg, Gratz, Haid, Hohenstein, Holzwiesen, Innertreffling, Klendorf, Langwiesen, Linzerberg, Mittertreffling, Niederkulm, Niederreitern, Niederthal, Oberreichenbach, Oberthal, Schmiedgassen, Schweinbach, Steinreith, Unterreichenbach, Weingraben, Wolfing e Zinngie\u00dfing. A Schweinbach e a Mittertreffling si concentrano ampi caseggiati con le relative infrastrutture (scuole, centri commerciali); nel resto del comune predominano case unifamiliari.\nInfrastrutture e trasporti.\nIl territorio del municipio \u00e8 attraversato dall'autostrada A7 (M\u00fchlkreis Autobahn), con tre uscite (Treffling, Gallneukirchen, Engerwitzdorf). \u00c8 in costruzione il prolungamento S10 (M\u00fchlviertler Schnellstra\u00dfe), una superstrada che raggiunger\u00e0 la frontiera ceca e alleggerir\u00e0 il traffico (intenso a causa della vicinanza a Linz e alle uscite autostradali) della strada B125.\nIn passato sul territorio di Engerwitzdorf corse una tramvia a cavalli, ora ridotta a un sentiero percorribile il cui tracciato va da Linz a Freistadt e poi, oltre la frontiera ceca, a \u010cesk\u00e9 Bud\u011bjovice."}
{"id": "1254008", "revid": "133557", "url": "https://it.wikipedia.org/wiki?curid=1254008", "title": "Nuova Corrente", "text": "Nuova Corrente \u00e8 una rivista semestrale di critica letteraria e filosofica fondata a Genova da Mario Boselli e Giovanni Sechi nel 1954, attualmente diretta da Stefano Verdino con numeri monografici.\nLa rivista, prima di passare nel 2011 a Interlinea edizioni, in precedenza \u00e8 stata trimestrale e ha attraversato quattro diverse sedi editoriali, dalla Tipografia Artigiana di Capriate d'Adda alla Grafica Sipiel nel 1980, dall'editore Luciano Landi a Firenze fino a Tilgher di Genova.\nNelle prime annate appariva il sottotitolo \"rivista di letteratura\" ed era diretta da Boselli affiancato dai redattori Piero Raffa e Giovanni Sechi ai quali si unir\u00e0 in seguito Elio Pagliarani. Nel 1966, con l'uscita del n. 38, si affianc\u00f2 a Boselli e ai redattori Ferruccio Rossi-Landi e Sechi, un comitato di redazione composto da Giuseppe Bartolucci, N. Castiglioni, Eugenio Miccini, Gianni Scalia, Paolo Scheggi e Adriano Spatola.\nTra i periodici degli anni cinquanta e sessanta, \"Nuova Corrente\" assume un ruolo fondamentale sia per le posizioni prese che per la qualit\u00e0 dei suoi contributi.\nI primi numeri della rivista si presentano di carattere genericamente realista e offrono un costruttivo dibattito fra Boselli, Luciano Anceschi e Rosario Assunto, su come superare i limiti della letteratura di quel periodo e verso la fine del '50 e soprattutto negli anni '60, la rivista si schiera con la neoavanguardia.\nTra i dibattiti pi\u00f9 interessanti si ricorda \"A proposito di letteratura e industria\" che apparve sul n. 25 del 1962 con interventi di Vittorio Sereni, Boselli, Secchia e Raffa preceduto dal saggio di Raffa apparso sul n. 21 \"Il miraggio dell'oggettivit\u00e0\", oltre agli articoli e studi di Lamberto Pignotti, apparsi sul n. 27 del 1962 dal titolo \"Avanguardia e realismo\", \"Ontologia del realismo\" di G. Scalia, \"Significato e semanticit\u00e0 del linguaggio visuale\" di Gillo Dorfles oltre ai testi di Miccini, Pagliarani, Pignotti, Spatola e Scalia.\nNegli anni settanta la rivista offr\u00ec molto spazio ad interventi e saggi riguardanti la filosofia, la linguistica, la psicoanalisi e la sociologia.\nLa nuova serie, con grafica rinnovata, si \u00e8 avviata nel 2012 con un numero dedicato a \"Giorgio Caproni. Parole chiave per un poeta\".\nTra i collaboratori pi\u00f9 assidui alla rivista si ricordano inoltre Vito Amoruso, Massimo Cacciari, Silvana Colella, Fabrizio Desideri, Vico Faggi, Maurizio Grande, Furio Jesi, Nino Majellaro, Santino Mele, Giorgio Patrizi, Franco Rella, Giulio Schiavoni, Giuseppe Sertoli, Giorgio Terrone, Enrico Testa, Stefano Verdino ecc."}
{"id": "1254009", "revid": "123939546", "url": "https://it.wikipedia.org/wiki?curid=1254009", "title": "Alberto Sorrentino", "text": "Biografia.\nDi origini campane per parte di padre (era nativo di Castellammare di Stabia), fu per qualche tempo corrispondente di un quotidiano toscano per le pagine di cronaca locale. Durante la seconda guerra mondiale fu militare in Marina e al termine del conflitto si dedic\u00f2 al teatro di prosa e soprattutto all'avanspettacolo, debuttando trentenne in una compagnia di rivista.\nIl cinema.\nGi\u00e0 nel 1943 aveva esordito al cinema nel film \"L'ultima carrozzella\" di Mario Mattoli al fianco di Aldo Fabrizi, e nel dopoguerra riprese a recitare in una lunga serie di film. Interpret\u00f2 di solito ruoli di comprimario, soprattutto di genere comico-leggero, sfruttando la propria maschera e il fisico alto e allampanato, congeniale a ruoli di personaggio stralunato, povero, malvestito e sempre affamato, anche in film comici.\nSempre al cinema, recit\u00f2 con Alessandro Blasetti in \"Altri tempi\" (1952) e con Federico Fellini in \"Boccaccio '70\" (1962) e ne \"I clowns\" (1970). A met\u00e0 degli anni cinquanta lavor\u00f2 nuovamente a teatro, questa volta con Erminio Macario, nella rivista \"E tu biondina\" (1956-1957), interpretandovi il ruolo di un vagabondo.\nRinaldo in campo.\nNel 1961 sostitu\u00ec Ciccio Ingrassia nella commedia musicale \"Rinaldo in campo\" di Garinei e Giovannini, con Domenico Modugno, Delia Scala e Paolo Panelli, interpretando la parte del bandito \"Facciesantu\".\nNel 1975 riscosse un grande successo a Roma ne \"L'abominevole donna delle nevi\" di Juan Rodolfo Wilcock, recitando accanto a Valeria Moriconi. In televisione lavor\u00f2 solo marginalmente (fu per\u00f2 nel \"cast\" di \"Storie della camorra\", sceneggiato televisivo trasmesso da Rai 1 nel 1978, diretto da Paolo Gazzara).\nTermin\u00f2 la carriera con uno spettacolo a lui dedicato: \"Vecchio copione di variet\u00e0\" (1988)."}
{"id": "1254010", "revid": "858601", "url": "https://it.wikipedia.org/wiki?curid=1254010", "title": "Feldkirchen an der Donau", "text": "Feldkirchen an der Donau \u00e8 un comune austriaco di 5 275 abitanti nel distretto di Urfahr-Umgebung, in Alta Austria; ha lo status di comune mercato (\"Marktgemeinde\"). Il 1\u00ba marzo 1875 ha inglobato i comuni soppressi di Bergheim, Freudenstein, Lacken, Landshaag, M\u00fchldorf e Bad M\u00fchllacken.\nIl Comune \u00e8 stato sede del ritiro estivo precampionato della S.S.C. Napoli dal 18 luglio, al 2 agosto 2007."}
{"id": "1254011", "revid": "110157", "url": "https://it.wikipedia.org/wiki?curid=1254011", "title": "Gallneukirchen", "text": "Gallneukirchen \u00e8 un comune austriaco di 6 309 abitanti nel distretto di Urfahr-Umgebung, in Alta Austria; ha lo status di citt\u00e0 (\"Stadtgemeinde\"). "}
{"id": "1254012", "revid": "122337428", "url": "https://it.wikipedia.org/wiki?curid=1254012", "title": "Episodi di Carabinieri (prima stagione)", "text": "La prima stagione di Carabinieri, formata da 24 episodi, viene trasmessa in prima visione assoluta su Canale 5 dal 12 marzo al 28 maggio 2002 per due episodi a settimana.\nDue tipi speciali.\nTrama.\nNella caserma di Citt\u00e0 della Pieve arrivano due nuovi carabinieri: Leonardo Bini (Francesco Giuffrida) e Paola Vitali (Manuela Arcuri), prima donna carabiniere per la cittadina. Diverse sono le opinioni riguardo a questa \"novit\u00e0\": da un lato c'\u00e8 il Maresciallo Capello (Pino Caruso) favorevole all'inserimento, dall'altro il Maresciallo Palermo (Lorenzo Crespi) che ritiene che \"le donne debbano fare le donne, non cercare di imitare gli uomini\". Nel frattempo la citt\u00e0 \u00e8 scossa dalla scomparsa di un bambino di nome Mirko Paolucci all'interno di un centro commerciale. I carabinieri indagano in tutte le direzioni, mentre il sindaco Panni (Aurora Cancian) fa pressioni affinch\u00e9 si giunga presto ad una soluzione del caso per evitare il panico tra i cittadini. Il bambino, intanto, viene rilasciato due giorni dopo vicino al lago, senza alcuna richiesta di riscatto. I carabinieri dovranno scoprire chi si nasconde dietro alla sua scomparsa.\nUna famiglia in arrivo.\nTrama.\nI carabinieri di Citt\u00e0 della Pieve indagano ancora sul rapimento del bambino. I sospetti cadono sulla madre, che sembra disinteressata al ritrovamento del colpevole. Bini pedina la signora Paolucci e la vede entrare in chiesa per parlare con Don Luciano: seguendo questa pista si far\u00e0 finalmente chiarezza sulla scomparsa di Mirko. Intanto Roman\u00f2 si assenta durante un appostamento per andare a fare la spesa al supermercato, dove nota un ragazzo cinese uscire con un carrello con 50\u00a0kg di riso e ne parla con Capello, che si insospettisce. Giovanni trova i cassonetti vicino a casa sua sempre pieni e si scopre che \u00e8 proprio il ragazzo cinese a buttare tutti i sacchi. I Carabinieri fanno quindi irruzione in una fabbrica abusiva dove vengono sfruttati immigrati clandestini di origine cinese. In caserma intanto arriva Gioia, la presunta amante del maresciallo Capello secondo i pettegolezzi di Roman\u00f2, che si riveler\u00e0 essere in realt\u00e0 la figlia. Di professione infermiera, aiuter\u00e0 una delle donne cinesi fermata alla fabbrica a partorire.\nUn cinese di nome Gioia.\nTrama.\nI genitori della neonata, spaventati poich\u00e9 senza il permesso di soggiorno, fanno perdere le loro tracce, lasciandola in ospedale. I dottori decidono di chiamarla Gioia, mentre i carabinieri indagano per ritrovare i genitori e scoprire chi era a capo dell'organizzazione che sfruttava i clandestini. Bini \u00e8 sempre pi\u00f9 invaghito di Gioia Capello e cerca di conquistarla in modo un po' goffo, mentre Prosperi prova a far capitolare la Vitali, presa invece dal maresciallo Palermo. Intanto le indagini si concentrano su un furgone bianco, notato da Giovanni nei pressi della fabbrica. A dare man forte rientra in servizio anche Alberto Capitani, carabiniere esperto di informatica, di ritorno dal viaggio di nozze. I responsabili dell'organizzazione vengono arrestati dopo un lungo inseguimento, mentre i genitori della bambina decidono di tornare in ospedale e di riconoscere la figlia. Dopo le segnalazioni di alcuni piccoli furti in citt\u00e0, Mura e Bini trovano per strada un ragazzo in overdose, a causa di una partita di droga tagliata male. Giovanni gioca con i figli di Roman\u00f2 a nascondino dentro la caserma e il capitano Ranieri scopre il suo nascondiglio all'interno dell'armadio nell'ufficio di Capello. I ragazzi organizzano una piccola festa a sorpresa per i 24 anni di Paola.\nFeste in famiglia.\nTrama.\nLa partita di droga tagliata male manda un altro giovane in ospedale. I carabinieri indagano e, grazie alla testimonianza della prima vittima, iniziano a pedinare tale Emilia Di Vincenzo. Intanto Tom cerca di stare vicino a Gigante (Sergio Albelli) che, in crisi con la moglie, se n'\u00e8 andato di casa. Gioia cerca di instaurare un rapporto di amicizia con Paola, prendendo le sue difese durante una discussione con Mura in lavanderia: una sottoveste del bel Carabiniere \u00e8 infatti rimasta accidentalmente tra il bucato di Mura (Alessandro Partexano); solo l'intervento tempestivo di Gioia riuscir\u00e0 a risparmiare a Paola una lavata di testa da parte del severo brigadiere. Bini e Prosperi vedono la Di Vincenzo parlare all'interno del centro commerciale con un uomo che si scoprir\u00e0 poi essere lo spacciatore. Le indagini infatti porteranno i carabinieri ad arrestare l'uomo con un appostamento nel vivaio di cipressi dove Giovanni (Paolo Villaggio) aveva in precedenza ritrovato un sacchetto di droga sotterrato. Bini cerca in tutti i modi di attirare le attenzioni di Gioia, che per\u00f2 si \u00e8 invaghita del maresciallo Palermo. Il sabato all'ora di pranzo i ragazzi si ritrovano tutti insieme presso la casa di campagna del Maresciallo Capello e Gioia (Martina Colombari), dove quest'ultima si ingelosisce per il feeling che sta iniziando a crearsi tra Paola e Tom. Il pranzo si conclude in fretta e furia dopo la chiamata urgente per una rissa nel ristorante di Gemma. Portati tutti i coinvolti in caserma, si scopre che la causa scatenante dell'acceso diverbio sia stata la rabbia di un uomo che suo cognato provoca alla sorella. Leo trova la figlia della coppia che piange di nascosto nel bagno della caserma.\nPronto, Alice.\nTrama.\nContinuano le indagini riguardanti i coniugi Mori che la sera prima erano stati additati dal fratello della donna, Gasparri, come protagonisti di un caso di violenza in famiglia. Nel frattempo la caserma \u00e8 in agitazione: Paola riceve una lunga telefonata dal padre che \u00e8 sempre pi\u00f9 in ansia per la sua decisione di entrare nell'Arma dei Carabinieri, mentre la moglie di Gigante arriva per chiedere informazioni del marito e confessa a Tom che il motivo dei recenti dissapori \u00e8 la sua relazione extraconiugale con il dentista presso il quale lavora. Leo viene nuovamente rimproverato dal Maresciallo Palermo per il poco rispetto che sembra dimostrare verso la divisa e ci\u00f2 che questo rappresenta, mentre Gioia \u00e8 nel bel mezzo del trasloco nell'appartamento in caserma del padre dopo l'allagamento della cascina. Durante la giornata in caserma arriva una nuova denuncia da parte di un agente di commercio per il furto della sua auto. Intanto Paola decide di non rispondere pi\u00f9 alle telefonate insistenti del padre, Leo aiuta Gioia a sistemare la cascina e a portare via scatole e scatoloni. Il Maresciallo Palermo e il carabiniere Vitali indagano presso la scuola elementare su Alice, la figlia dei Mori, per sapere se gli insegnanti si siano mai resi conto di violenze subite anche dalla bambina. Con disappunto del Maresciallo, Paola riesce ad avvicinare proprio Alice e, con un espediente, a darle il suo numero di telefono. Dopo l'ennesima violenza la signora Mori viene ricoverata al pronto soccorso e operata. Alice trova il letto insanguinato della madre, scappa di casa e telefona a Paola. Scoperta una violenza anche ai danni della figlia, la signora si decide a denunciare il marito che viene arrestato poco dopo davanti al bar Pippo. Il giorno dopo Giovanni e Gioia si ritrovano testimoni di una rapina in banca. Pi\u00f9 tardi i carabinieri trovano l'auto usata per la fuga abbandonata in un campo; risulter\u00e0 essere proprio l'auto bianca la cui scomparsa era stata denunciata la mattina prima dal rappresentante di prodotti ortopedici. All'interno dell'abitacolo viene ritrovato un biglietto dell'autobus di Bologna su cui \u00e8 annotato un numero di telefono di Citt\u00e0 della Pieve, intestato ad un certo signor Cesetti. Per concludere in bellezza anche questa faticosa giornata di lavoro Paola riceve a sorpresa in caserma la visita di suo padre.\nUn collega da aiutare.\nTrama.\nUna nuova giornata ha inizio a Citt\u00e0 della Pieve ma in caserma tira una brutta aria. Il Capitano Ranieri, appena arrivato, nota l'assenza del carabiniere di turno in guardiola. Il maresciallo Palermo viene cos\u00ec incaricato di trovare Gigante che si riveler\u00e0 pi\u00f9 nervoso e scorbutico del solito: dopo aver risposto in malo modo al capitano decide di fare i bagagli e lasciare l'arma. I suoi superiori gli concedono del tempo per riflettere. Il padre di Paola torna in caserma per affrontare la famosa discussione e convincere la figlia a tornare a casa invece di fare un \"mestiere da barzelletta\" La situazione viene risolta proprio da Tom che dir\u00e0 all'uomo di andarsene visto che il carabiniere Vitali ha l'et\u00e0 adatta per prendere le proprie decisioni autonomamente. Paola sembra contrariata dall'intervento del maresciallo in quella che per lei era una questione di famiglia. Poco dopo la Vitali deve uscire proprio con Palermo per servizio, prima sotto copertura come operai del gas a casa del signor Cesetti, poi come felice coppietta appena sposata presso la casa di riposo dove il signore risulta ricoverato da mesi. I conti a questo punto non tornano: la casa dovrebbe essere effettivamente disabitata ma riceve telefonate da Bologna. La situazione si chiarisce quando la vicina di casa del Cesetti chiama in caserma perch\u00e9 sente degli strani rumori. Dall'appartamento esce infatti l'infermiera della Casa di Riposo: i carabinieri scopriranno presto che si tratta della sorella del vicedirettore di Banca, complice della rapina ai danni della sua stessa banca nel disperato tentativo di saldare i suoi debiti di gioco. Intanto Gigante, sempre pi\u00f9 depresso per la sua situazione sentimentale, si reca sul posto di lavoro della moglie per chiederle di lasciare il dentista. La donna, confusa, non sa cosa rispondere e lo vede andare via ancor pi\u00f9 agitato del solito. In serata la stessa donna, recatasi in caserma per avere notizie del marito, chiede aiuto a Palermo per ritrovarlo. Nella sua stanza il maresciallo trova la fondina della pistola del collega vuota e chiede cos\u00ec a Paola e Leo di aiutarlo nelle ricerche, mantenendo per\u00f2 il massimo riserbo sulla vicenda per evitare che Gigante venga allontanato definitivamente dall'arma. Fortunatamente la situazione si risolve nel migliore dei modi.\nGolden Goal.\nTrama.\nIn caserma fervono i preparativi e gli allenamenti per l'importante sfida di calcio contro la squadra della Guardia di finanza. La forma fisica non \u00e8 a buon punto, gli allenamenti pochi e improduttivi, e se da un lato Leo non ha proprio voglia di giocare, dall'altro Paola cerca di convincere i suoi colleghi ad inserirla in squadra, ma non tutti sono d'accordo. Nel frattempo si presenta in caserma, insieme al Sindaco Panni, la moglie di un ingegnere molto conosciuto nella cittadina che sporger\u00e0 denuncer\u00e0 il ritrovamento di una consistente somma di denaro nella camera della figlia Camilla (Anna Safroncik). Dai pedinamenti della ragazza emergeranno storie di corse clandestine e un giro di prostituzione presso il centro benessere \"Green Park\" molto raffinato che vede coinvolti molti personaggi di spicco di Citt\u00e0 della Pieve. Terminate le indagini e arrestati i colpevoli, arriva finalmente il momento della partita. Paola \u00e8 stata inserita in squadra dal maresciallo Palermo come premio per la riuscitissima missione sotto copertura presso il centro benessere. Pur partendo come riserva, dopo l'infortunio di Capitani e il ritiro anzitempo di Leo, il maresciallo le permette di entrare in campo e la Vitali, in piena Zona Cesarini, riuscir\u00e0 a segnare il goal della vittoria.\nTurni di assistenza.\nTrama.\nI titolari del centro benessere vengono arrestati e condotti in caserma per associazione a delinquere finalizzata all'induzione e favoreggiamento della prostituzione, con l'aggravante in quanto alcune delle ragazze coinvolte sono minorenni. Nonostante ci\u00f2 il loro atteggiamento \u00e8 ancora reticente. Anche il capitano Ranieri (Massimo Rinaldi) si reca in Caserma data la gravit\u00e0 dei fatti; i nomi delle persone coinvolte non vengono a galla. Nel frattempo viene riconvocata anche Camilla per far luce sulla questione: interrogata da Paola e dal maresciallo Palermo ancora non rivela alcuna informazione utile, dicendo di non sapere chi fossero gli uomini che incontrava. Dall'apertura dei file protetti nel pc prelevato al centro benessere, si scoprono i nomi di un assessore, di due consiglieri comunali, del direttore di banca, di alcuni giuristi, di un giudice di cassazione e anche del capitano Ranieri. La mattina seguente Gioia viene accompagnata al lavoro dal padre. Una volta entrati la ragazza viene subito informata della morte nella notte di una giovane donna, Angela Rosati. Nonostante fosse gravemente malata, il maresciallo vede in questa storia qualcosa di strano. Nel pomeriggio tutto procede con la solita calma. Leo e Paola davanti a una spremuta si confessano: il ragazzo da prima chiede all'amica se l'essere divenuta tutta \"pappa e ciccia\" con Tom nasconda dell'altro, poi chiede anche consiglio per la sua \"cotta\": sembra che tutti si siano resi conto dell'infatuazione tranne la diretta interessata, Gioia. Andato al bar per un caff\u00e8, Palermo si rende conto che della faccenda del \"Green Park\" \u00e8 informata tutta la cittadina. Tornato in caserma il maresciallo Capello convoca i suoi uomini per sapere chi ha spifferato dettagli segreti di un'indagine riservata, ma la \"spia\" non ha la divisa: \u00e8 Tina, la donna delle pulizie il quale il maresciallo Capello la rimprovera di non interferire dei fatti riservati della caserma. anche il sindaco Panni \u00e8 molto nervosa sul fatto degli assessori coinvolti nel centro benessere. Contemporaneamente anche Carlo ha i suoi problemi familiari: il fratello Ivan, (Ludovico Fremont) arrivato a Citt\u00e0 della Pieve qualche giorno prima, ha deciso di non tornare a casa. Per cercare di convincerlo, Prosperi chiede cos\u00ec aiuto a qualche collega. Intanto in caserma arriva una telefonata dal dottor Brandi per il maresciallo Capello: il medico, che aveva in cura \"Angelina\" Rosati, informa che le analisi precedenti alla morte non indicano le cause che avrebbe potuto causare il decesso. \u00c8 necessario quindi effettuare l'autopsia, che riveler\u00e0 un altissimo tasso di insulina: si tratta di un presunto caso di eutanasia.\nPer amore.\nTrama.\nI carabinieri, grazie alle indicazioni del dottor Brandi, indagano su altri decessi sospetti avvenuti, come quello di Angelina Rosati, di notte e all'improvviso. Dalla lettura delle cartelle cliniche emerge che in tutti e tre i casi la dichiarazione di morte \u00e8 stata firmata da un giovane medico, il dottor Carli. Il nome del dottor Carli \u00e8 al centro delle indagini sia per la sua filosofia sul \"senso della vita\" ma soprattutto per la falsificazione di un attestato di partecipazione a un congresso, utile a crearsi un alibi, un'intercettazione telefonica sospetta e il coinvolgimento con la caposala, Teresa, nel furto di morfina. Fortunatamente l'equivoco viene chiarito in fretta: la morfina non veniva rubata per eseguire l'eutanasia sui pazienti malati ma per alleviare il dolore di alcuni bambini di cui si occupa in \"cura domiciliare\" affetti da leucemia e in attesa di un trapianto. Risolto questo problema rimane comunque quello degli omicidi. Chi li ha commessi? Riportando la morfina al suo posto, viene notata la mancanza di una fiala di insulina. I sospetti ricadono subito su Isabella, l'unica presente in quel momento in tutto il reparto, una volontaria che fino a qualche istante prima si stava occupando di allietare con le sue favole la degenza di un'anziana signora, anche lei malata terminale. La signora viene infatti ritrovata in fin di vita ma grazie a un tempestivo intervento del dottor Carli lo shock insulinico non si riferir\u00e0 fatale. Isabella verr\u00e0 ritrovata poco dopo, mentre esce dal bagno. La fiala d'insulina vuota viene trovata da Paola nello scarico del lavandino, mentre la siringa \u00e8 nel cestino della spazzatura. Isabella confessa di aver agito per \"troppo amore\": perch\u00e9 quelle donne non potevano pi\u00f9 mangiare, dormire ma soprattutto ridere. Confessa anche che la prima donna che ha aiutato a morire non era in ospedale: si trattava di sua madre, anche lei affetta da una grave malattia alle ossa. La volontaria viene quindi arrestata e portata in caserma tra stupore generale. Nel frattempo nella cittadina continuano i furti negli appartamenti: mentre nel primo caso la refurtiva \u00e8 limitata a pochi soldi e qualche cd, nell'ultimo furto viene rubato alla giovane proprietaria un importante documento, attraverso il quale il suo ex marito si impegnava a lasciarle la casa e tutto quello che conteneva in seguito al divorzio.\nQuestione di fiducia.\nTrama.\nIvan ancora non si decide a voler tornare a casa e Carlo \u00e8 preoccupato perch\u00e9 pensa che possa avere qualche problema: chiede cos\u00ec un aiuto a Leo. Gigante invece dice di aver preso una decisione con la moglie: si separeranno. Prima uscita della giornata: Tom e Paola vanno al cantiere del Dottor Gatti, marito della donna derubata la sera prima, il quale dichiarer\u00e0 di voler vendere l'appartamento perch\u00e9 di sua propriet\u00e0 e di non essere interessato al documento firmato perch\u00e9 assolutamente senza valore. Nel pomeriggio Gioia vede Ivan in compagnia di tipi poco raccomandabili. Leo sospetta che possa fare uso di sostanze stupefacenti: racconta tutto a Paola ma decide di non raccontar niente a Carlo facendogli capire che si tratta solo di \"questioni d'et\u00e0\". Nel frattempo Palermo sta incominciando a cedere al fascino della giovane carabiniera. ma nel momento in cui sta per invitarla a un concerto viene interrotto da Roman\u00f2 (Andrea Roncato) che avvisa Paola della presenza di un ragazzo che l'aspetta davanti al portone. Non sapendo che si tratta del fratello, Tom fa un passo indietro, rimette i biglietti in tasca e dice al Carabiniere di fare in fretta, perch\u00e9 il lavoro li attende. Nel frattempo le indagini su Gatti continuano. Dopo una visita in banca si scopre che di recente ha avuto parecchi problemi: gli \u00e8 stato revocato il fido, ha il conto praticamente in rosso, le carte di credito sono state bloccate e durante la notte al cantiere gli hanno fatto saltare un'escavatrice, ma per questo danno non ha sporto denuncia. Lo stesso pomeriggio, nel riaccompagnare al campo nomadi alcuni ragazzini sorpresi a rubare, viene scoperta altra merce rubata fasciata proprio con la scrittura privata della signora Gatti. Mentre Paola e Tom vanno a comunicarglielo, l'uomo riceve la visita di due uomini che dopo poco ritornano alla loro vettura ma dall'ufficio di Gatti si sente il rumore di un colpo di pistola. Fortunatamente questo gesto non avr\u00e0 gravi conseguenze, Gatti al risveglio dell'operazione confesser\u00e0 tutto e gli usurai che poco prima erano nel suo ufficio vengono arrestati. Dopo una nottata trascorsa in archivio con Palermo anche Paola incomincia a subire il fascino del giovane maresciallo. Il mattino seguente confessa a Giovanni di essersi innamorata.\nAdolescenti in fuga.\nTrama.\nIl clima del Natale incomincia a farsi sentire anche a Citt\u00e0 della Pieve. Mentre in caserma si prepara l'albero, arriva la segnalazione di una ragazza, Claudia Marini, scappata di casa a Caserta. Le indagini fatte in luogo conducono alla cittadina umbra e anche Giovanni conferma di averla vista al supermercato. I problemi continuano anche per Carlo che, ottenuto il permesso dal maresciallo Capello per tornare a casa per le feste, va a cercare il fratello ma trova la stanza vuota. Dopo un giro per la citt\u00e0 lo ritrova malconcio, accasciato tra gli alberi del parco. Le indagini su Claudia Marini si indirizzano verso una scuola d'arte, dopo che i genitori della ragazza raccontano della presenza del fidanzato irlandese e pittore. Per quanto riguarda Ivan invece, le cose si fanno pi\u00f9 complicate. Bisogna aiutare Ivan facendo in modo che la cosa non venga a galla, per evitare che la carriera di Carlo possa essere rovinata. Ivan ha molti debiti con gli spacciatori, che minacciano anche di prendersela con i genitori a Grottaferrata nel caso in cui non dovesse pagare entro la serata. A questo punto Leo, Carlo e Paola chiedono aiuto a Tom per tendere una trappola e arrestarli tutti sul fatto, ma nella concitazione dell'operazione gli strozzini prendono Paola e la minacciano con un coltello alla gola. La situazione si risolve soltanto con il tempestivo intervento di Tom che coglie l'uomo alle spalle. Tornati in caserma le confesser\u00e0 di essersi spaventato molto vedendola nelle mani di quell'uomo e dopo qualche sguardo d'intesa si baciano.\nBuon Natale.\nTrama.\nContinuano gli appostamenti alla villa del pittore irlandese dopo che Tom e Paola hanno avuto la certezza della presenza della ragazza. A rovinare tutto ci pensa Leo che, troppo impulsivo e anche un po' goffo, si fa vedere dai ragazzi, che riescono cos\u00ec a scappare. Per fortuna, grazie a una telefonata che la ragazza fa alla madre, vengono rintracciati e la vicenda si risolve in fretta, ma non senza problemi: il ragazzo ha infatti rubato una pistola e minaccia ora Tom e Paola, che per primi hanno raggiunto il casolare dove si erano rifugiati i ragazzi. Ritornati in caserma, tutti si apprestano a trascorrere il Natale nel migliore dei modi. Gioia con il padre in caserma, Leo chiama di corsa la madre per avvisare della sua assenza, dopo che la bella infermiera gli ha promesso una allegra serata in caserma. Gigante torna a casa per il figlio e anche Roman\u00f2 e Mura partono per una tradizionale cena di famiglia. Paola e Tom stanno organizzando il loro dopocena proprio a casa del bel maresciallo e Giovanni chiede di poter fare babbo Natale e distribuire i regali a tutti. Poco prima della cena per\u00f2 un \"regalo\" inaspettato arriva proprio davanti al portone, si tratta di una bambina abbandonata che per la notte non pu\u00f2 far altro che restare accudita in caserma. Proprio nel momento in cui Gioia e Tom si stanno occupando della bambina, Paola passa davanti alla porta del salottino e fraintende la situazione, cos\u00ec, sentendosi tradita dall'uomo, scappa, ignorando anche il cellulare che continua a suonare per le insistenti chiamate di Tom.\nFuochi.\nTrama.\n\u00c8 il 31 dicembre e della madre della bambina, Alessandra, ritrovata in caserma a Natale, non si sa niente. Paola non rivolge ancora la parola a Tom che le chiede spiegazioni ma, per vari motivi, non riesce a ottenere risposta. Leo vorrebbe chiedere a Gioia di trascorrere il Capodanno con lui ma, proprio nel momento il cui trova il coraggio di farlo, accanto a loro un bambino rimane ustionato giocando con dei petardi illegali. Le indagini trovano una svolta nel momento in cui viene ritrovata una macchina abbandonata, all'interno della quale ci sono tracce del passaggio di Alessandra. Si scoprir\u00e0 presto che l'automobile era stata prestata dalla proprietaria all'amica mamma di Alessandra che ha abbandonato la figlia perch\u00e9 non sa come mantenerla: il padre della bambina, uomo sposato della cittadina, non vuole aiutarla. Risolta la faccenda, Tom cerca ancora di parlare con Paola, le chiede di andare a ballare con lui per festeggiare Capodanno, lei sembra cedere ma proprio in quel momento arriva Gioia. La giovane, infastidita per il sospetto tempismo, si allontana lasciando anche questa volta Tom senza una risposta. La sera sembra essere sul punto di incominciare, ma nessuno ha dei progetti fatti e Gioia, in un momento di particolare sfacciataggine, chiede a Tom di festeggiare con lei.\nDerby.\nTrama.\nNei pressi dello stadio c'\u00e8 una rissa tra tifosi ed \u00e8 richiesto l'intervento dei carabinieri per sedare la rivolta e portare i coinvolti in caserma. Durante i concitati momenti della rissa, il maresciallo Capello si sente male, viene soccorso subito dal maresciallo Palermo che temendo un infarto, lo porta in ospedale. Si trattava solo una lieve pericardite, ma le ansie della figlia Gioia portano Capello a rimanere pi\u00f9 giorni in ospedale per effettuare ulteriori analisi. Nel frattempo Palermo prende le redini della caserma e si rende conto dai fogli di servizio che il maresciallo aveva fatto in modo di non mettere mai in servizio lui insieme alla Vitali che nel frattempo fa di tutto per evitarlo sempre pi\u00f9. Una bella mattina \u00e8 proprio Tom a prendere l'iniziativa e chiede a Paola per quale motivo si comporta in quella maniera. La ragazza, fredda e orgogliosa come al solito, dice al maresciallo che per loro non ci pu\u00f2 essere alcun tipo di futuro e di dimenticare tutto ma Tom, che non vuole dimenticare, la bacia... e Paola gli tira uno schiaffo. Subito dopo arriva Gioia che chiede a Palermo di accompagnarla in ospedale dal padre. Alla fine della visita per\u00f2 la ragazza corre da lui dicendogli che ora va tutto bene ma si \u00e8 spaventata molto nei giorni precedenti per la malattia del padre e per la paura di rivivere la morte di un genitore. Cos\u00ec, fragile e confusa, bacia Tom che ricambia vista la recente delusione.\nSospetti.\nTrama.\nIl maresciallo Capello pu\u00f2 uscire dall'ospedale ma Gioia, che doveva andare a prenderlo, \u00e8 ancora a letto insieme a Tom. Non le rimane altro che farsi accompagnare in caserma e scusarsi con il padre ma l\u00ec il clima \u00e8 teso: Gioia appena sente nominare \"Palermo\" salta come un grillo e va sulla difensiva. Il maresciallo, dal canto suo, sembra non riuscire neanche a guardare negli occhi Capello. La storia sembra andare a gonfie vele per rinvigorire i cuori strapazzati dei due, ma in caserma incominciano a girare strani pettegolezzi. Obiettivo primario: non far giungere \"le voci\" alle orecchie del comandante. Nel frattempo chiama Tina: il conte Chiaravalle, dal quale doveva andare a fare le pulizie, continua a non rispondere al suono del campanello e alle telefonate. Una volante si reca sul luogo e gli uomini trovano il cadavere del Conte stesso steso sul pavimento del salotto. I primi sospetti ricadono sul nipote (Antonio Zequila), unico erede del Conte ed erede di un ingente patrimonio della madre gi\u00e0 dilapidato, che per\u00f2 dichiara di non aver avuto alcun interesse nell'omicidio dello zio visto che era malato di tumore ormai in fase terminale. Proseguendo le indagini si scoprir\u00e0 per\u00f2 che erano in corso delle pratiche di riconoscimento di un figlio avuto molti anni prima, che non aveva mai dichiarato di aver avuto per non rovinare il suo matrimonio. Con il riconoscimento di un figlio legittimo la parte di eredit\u00e0 spettante al nipote va decisamente a scemare, per questo i sospetti cadono nuovamente sul giovane Chiaravalle.\nPadri.\nTrama.\nPuntata incentrata sulle figure paterne. Gigante ha problemi con il figlio. Questo infatti scappa dopo la scuola e lo ritroveranno in stazione in attesa di un treno che lo porti dai nonni che abitano a Rovigo, gli unici, a suo parere, che gli vogliono bene veramente. Sandro si rende cos\u00ec conto che le continue tensioni con l'ormai ex moglie fanno soffrire molto anche lui, pi\u00f9 di quanto non avessero immaginato. Il conte di Chiaravalle prima della morte aveva avviato le pratiche per riconoscere un figlio illegittimo avuto con l'allora donna di servizio. Questa negli anni ha allevato il bambino insieme all'attuale marito, nonch\u00e9 giardiniere del conte, il signor Minucci, tenendo nascosta la vicenda in cambio della casa ove ora abitano e del lavoro offerto all'uomo. Dopo aver trovato proprio la giacca del Minucci nella cuccia dei cani e tracce di quella sotto le unghie della vittima, scatta il fermo cautelare per l'uomo che confessa la preterintenzionalit\u00e0 del reato. Quel pomeriggio si era recato dal conte per chiedergli di non andare oltre con il riconoscimento, ma questi gli aveva offerto altro denaro. \u00c8 l\u00ec che era scoppiata la lotta tra i due uomini. Altro problema di padri \u00e8 quello del padre di Gioia: il maresciallo Capello. Tom ha dei dubbi su come reagirebbe se sapesse della relazione con la figlia e per questo motivo ha soprattutto paura di essere scoperto. Capello sta effettivamente sospettando che la figlia possa avere una relazione con qualcuno a causa dei turni notturni un po' troppo frequenti che le stanno capitando ultimamente. Ogni timore \u00e8 confermato la mattina seguente quando, affacciato alla finestra, vede Gioia rientrare in caserma in moto con il maresciallo Palermo e i due baciarsi appassionatamente proprio sulla soglia del portone. La felicit\u00e0 della coppia ha comunque breve durata. Rientrando in caserma i ragazzi incontrano Paola che li saluta freddamente. Tom non pu\u00f2 far altro che rimanere colpito dalla situazione e confessa a Gioia di volerle molto bene ma non poterle dare ci\u00f2 che vuole, poich\u00e9 \u00e8 innamorato di un'altra donna. Sempre in tema di padri arriva in caserma Riccardo (Pietro Sermonti) il figlio di Mura che ha in serbo per lui una bella sorpresa, peccato che il suo modo di essere non gliela fa vedere come tale. Riccardo infatti \u00e8 sposato e in attesa di un bambino, e la moglie \u00e8 di colore.\nUn amore pericoloso.\nTrama.\nIl primo problema della giornata \u00e8 il ritrovamento di Mariuccio, un giovane strampalato della cittadina, in fondo a un fosso mentre la sua bicicletta era tutta deformata sul bordo della strada. Troppo deformata per essere semplicemente una caduta. Leo incontra Mariuccio al bar Pippo e decide di seguirlo, scoprendo che il ragazzo si inoltra in un sentiero nel bosco sino a raggiungere un casolare abbandonato. L\u00ec consegna un pacchetto con una porzione di torta a una ragazza, ma prima che Leo possa controllare cosa succede, lui e Mariuccio vengono colpiti alla testa. La perdita di coscienza fa perdere la memoria a Leo sul come ritrovare il casolare ma nel frattempo si \u00e8 scoperto che questo \u00e8 il covo per un giro di prostituzione. Al suo interno viene trovata soltanto Maria, la ragazza alla quale Mariuccio portava da mangiare. Maria racconta che il giro di prostituzione \u00e8 retto da due uomini: un russo, Victor, e un italiano, che convincevano le donne a venire in Italia con la scusa di un lavoro ma poi le obbligavano ad andare sulla strada. Tra i ricordi di Maria c'\u00e8 anche il nome \"Bernardini import export\" ovvero il nome di un'impresa di importazioni ed esportazioni sotto la quale si celerebbe il traffico clandestino. Da un appostamento davanti all'ufficio della ditta, Mariuccio riconosce nel ragioniere dell'impresa uno degli uomini presenti nella villa, anche se non \u00e8 l'uomo che lo ha picchiato.\nSorveglianza speciale.\nTrama.\nMentre la scomparsa del Maresciallo Palermo continua a sollevare interrogativi continuano i pedinamenti di Carlo Marzi (Ettore Bassi), il ragioniere della \"Bernardini import export\" che conduce i carabinieri a un casolare dove le ragazze vengono trattenute appena arrivate in Italia. Il comportamento di Marzi comunque continua a non essere chiaro, parla senza sottintendere niente e scandisce pi\u00f9 di una volta il luogo e l'ora degli appuntamenti, inoltre sembra spesso guardare verso le telecamere che sono state nascoste al di fuori del casolare. Il giorno dopo grazie a Giovanni si scopre che Victor, il socio di Marzi, ha una fidanzata proprio a Citt\u00e0 della Pieve, si chiama Patrizia e fa la parrucchiera. Con un espediente viene rintracciato il numero di telefono di Victor e vengono effettuate intercettazioni sul suo cellulare che svelano luogo e ora dell'incontro con il boss trafficante di droga Tommasino. Con una retata quindi tutti i protagonisti di questa vicenda vengono arrestati e portati in caserma, le ragazze hanno la possibilit\u00e0 di essere liberate ma le sorprese non sono finite. Infatti, arrivati in caserma, Marzi confesser\u00e0 di chiamarsi Andrea Ferri e di essere un maresciallo dei ROS. Dopo un colloquio con il capitano Pittarresi, la posizione del giovane maresciallo viene finalmente chiarita. Ferri infatti era da un anno infiltrato come \"Carlo Marzi\" nell'organizzazione malavitosa ed era cos\u00ec diventato il braccio destro di Victor. Nel momento in cui anche i carabinieri di Citt\u00e0 della Pieve avevano iniziato a indagare sull'uomo, gli era stato imposto di annullare tutta la missione e a quel punto egli aveva deciso di disobbedire e continuare l'operazione sapendo comunque di avere una copertura. Per punizione Ferri viene cos\u00ec trasferito e dal dipartimento dei ROS si ritrova destinato alla piccola cittadina grazie a un posto appena rimasto vacante. Palermo accetta il ROS e andr\u00e0 a finire su tutte le pagine del giornale nazionale.\nFurti sospetti.\nTrama.\nLa caserma \u00e8 in fermento per un'imminente ispezione. Ferri cerca di ambientarsi nella piccola cittadina ma ci\u00f2 che emerge chiaramente \u00e8 una sorta di allergia alle divise. Nessuno infatti gliene ha ancora vista indossare una. Pippo ha riscontrato due furti nel suo locale a distanza di pochi giorni: prima il fondo cassa della lotteria poi il nuovissimo computer portatile. Altra denuncia viene direttamente dal canile. Un pitbull, che pochi giorni prima era stato ritrovato abbandonato per le strade della citt\u00e0, ora \u00e8 stato portato via. La pista delle lotte clandestine viene subito a galla e, seguendo il camion del macellaio visto troppe volte nella zona del canile, si scopre che tiene, nel proprio allevamento di maiali, anche molti cani tenuti in gabbie. Sorvegliandolo emerge il luogo e l'ora del successivo incontro e grazie a un intervento tempestivo \u00e8 possibile fermare il massacro e arrestare i colpevoli. Altri furti vengono per\u00f2 denunciati. Prima un cellulare presso il liceo, e a confessare il reato \u00e8 proprio Stefano, il figlio del capitano Ranieri. Poi la sorella di Pippo, madre di Jessica, denuncia il furto di molti oggetti d'oro. A dare la giusta visione per tutti questi piccoli furti \u00e8 anche questa volta Giovanni che confessa a Paola di aver visto proprio la ragazza portar via dal bar il PC portatile dello zio e con una simpatica \"operazione sotto copertura impeccabile\" Carlo, Andrea e Paola hanno la conferma che a portare via i soldi dal bar \u00e8 stata proprio Jessica. Per finire la serata Leo incontra Gioia per i corridoi della caserma. Il suo umore \u00e8 ancora molto basso e il ragazzo, dopo essersi sentito dire quanto sia un buon amico ma quanto in fondo non possa capire la sua situazione, confessa in lacrime alla ragazza di sentirsi uno sciocco e che si \u00e8 innamorato di lei la prima volta che l'ha vista.\nFantasmi.\nTrama.\nIn caserma nessuno sembra saper usare il computer tranne Capitani, che per\u00f2 ha appena ottenuto il trasferimento: c'\u00e8 pertanto bisogno di insegnare a qualcuno a compiere le ricerche. Prosperi \u00e8 la vittima designata: l'ordine giunge direttamente da Capello. Nel frattempo continuano i pedinamenti a Jessica, che sicuramente nasconde qualcosa. Dopo la giornata di lavoro Paola e Andrea la seguono mentre si allontana in macchina con un ragazzo, ma in breve tempo tra la coppietta scoppia un violento litigio e la ragazza scappa via urlando. Uno sviluppo per le indagini avviene il giorno seguente: Carlo incontra un ragazzo che vende il suo stereo usato, ma al momento dell'incontro Paola lo riconosce: \u00e8 lo stesso che la sera prima litigava con Jessica. Anche lui riferisce di aver notato il recente cambiamento d'umore della ragazza, motivo della recente lite. Dopo la segnalazione di un furto al cimitero vengono trovate tracce della presenza di sette sataniche proprio in quel luogo, tesi confermata dall'onnipresente Giovanni. Per la serata viene cos\u00ec organizzato un appostamento con Carlo, Mura, Leo e Roman\u00f2. Sul luogo per\u00f2 giungono anche Andrea e Paola che stavano seguendo Jessica. Si scopre cos\u00ec che sia la ragazza che il figlio del capitano Ranieri facevano parte di quelle sette e cos\u00ec si giustificano i continui furti. Intanto la \"Sindachessa\" chiede aiuto al Maresciallo Capello per convincere gli esperti d'arte a esporre il Perugino all'inaugurazione del museo cittadino.\nLe tre sorelle.\nDopo essersi resi conto che il Perugino esposto al museo non \u00e8 altro che una copia, partono le indagini. Innanzitutto si cerca di capire chi pu\u00f2 aver realizzato la copia e come pu\u00f2 esser stata sostituita. Si parte subito dall'indagare sul proprietario di un piccolo negozio d'arte che anni prima aveva ricevuto diverse denunce ma sempre ritirate. L'uomo dichiara di aver ricevuto molti anni prima una copia proprio del quadro in questione, ma di averlo venduto poco tempo prima a un cliente misterioso. Le analisi sulla tela fanno anche scoprire chi ha riprodotto il quadro: il falso risale infatti a quasi 50 anni prima ed era passione proprio dell'allora proprietario trascorrere le ore estasiato a guardare l'opera e riprodurla. Da seguire \u00e8 anche la pista di un qualche collezionista che porta al tuttofare dell'ufficio del sindaco, questi viene pedinato e viene visto andare in banca a ritirare 20.000 euro in contanti ricevuti tramite bonifico pochi giorni prima da uno dei finanziatori dell'esposizione cittadina. Questo finanziatore \u00e8 il farmacista, che confessa di aver pagato in nero l'uomo per risistemargli la cantina, ma qualcosa in quel sotterraneo non quadra: perch\u00e9 \u00e8 presente un bocchettone dell'aria in una parete che dovrebbe essere circondata da sola terra? La piantina del catasto risolver\u00e0 in fretta il mistero: nel sotterraneo \u00e8 stata fatta una seconda parete che nasconde un ambiente segreto. Dietro la parete appare la collezione di tutte e tre le sorelle che da 200 anni non venivano esposte insieme. L'uomo viene quindi condotto in caserma e arrestato, ma con lui anche il tuttofare, complice del furto. Mentre erano fuori per pattuglia Leo e Roman\u00f2 vedono due ragazzi che minacciano la moglie e la figlia di un uomo di colore che la sera prima era stato condotto in caserma perch\u00e9 vittima di una rissa, ma alla vista dei carabinieri i ragazzi salgono sulle loro motociclette e scappano. Roman\u00f2 scende dall'auto per controllare le condizioni della donna e della bambina, mentre Leo si mette al loro inseguimento. Durante la folle corsa sulla strada statale uno dei ragazzi scivola con la propria moto e Leo, sopraggiunto da dietro una curva, per non investirlo, finisce fuori strada: la macchina si capovolge e lui perde i sensi. Il tempestivo intervento dei colleghi in suo soccorso sar\u00e0 determinante a tirarlo fuori dall'auto prima che questa esploda.\nUn amico in pericolo.\nTrama.\nDopo l'incidente Leo \u00e8 entrato in coma e a suo carico \u00e8 stata aperta un'inchiesta perch\u00e9 non sarebbe dovuto andare all'inseguimento delle moto da solo. Nel frattempo proseguono le indagini, non resta da fare nient'altro se non andare a sentire nuovamente Sahid Bourgiba per chiedere altre informazioni della rissa del giorno prima. Da lui non arriva nessuna informazione ma i suoi colleghi raccontano di un episodio simile accaduto qualche settimana prima proprio presso la falegnameria dove lavora. Il coma di Leo dura poco: dopo il risveglio sembra esser andato tutto a posto tranne un ematoma vicino alla milza che non si \u00e8 riassorbito. \u00c8 necessario rimuoverlo chirurgicamente prima che provochi un'emorragia interna, ma il gruppo sanguigno del ragazzo \u00e8 molto raro e non c'\u00e8 sufficiente scorta di sangue in ospedale a supporto dell'operazione. Anche Gioia \u00e8 per\u00f2 dello stesso gruppo e Andrea \u00e8 0 Rh-, peccato che \"il mitico maresciallo dei ROS ha paura degli aghi\". Ci\u00f2 che si scopre essere dietro alla vicenda dell'uomo \u00e8 un giro di lavoro nero che proprio Sahid aveva scoperto e cercato di denunciare prima che sia lui che la sua famiglia fossero minacciati. Conclusa l'indagine, Paola e Andrea vanno a trovare Leo in ospedale ormai vicino alla guarigione, ma anche in quest'occasione non mancano le continue frecciatine di Andrea contro Paola per la corte che continua a farle il dottor Carli, cos\u00ec scatta lo scherzo: Andrea racconta al dottore di un fantomatico inestetismo presente sul gluteo destro della ragazza che avrebbe la necessit\u00e0 di una consulenza. Carli cos\u00ec avvicina e ne parla con un'imbarazzatissima Paola che giura ad Andrea di fargliela pagare tra le risate di Leo, ma un secondo dopo proprio Leo cadr\u00e0 a terr\u00e0 privo di sensi.\nCena a sorpresa.\nTrama.\nMotivo di agitazione nella cittadina \u00e8 un palazzo pericolante nella centralissima via Roma. \u00c8 assolutamente urgente sgombrare il palazzo ma una signora dell'ultimo piano si ostina a non lasciare il proprio appartamento finch\u00e9 non trova suo nipote, che per\u00f2 si \u00e8 nascosto sul tetto. Nella fase di sgombero una giovane segretaria si ostina a voler salire presso l'ufficio a recuperare delle carte molto importanti, ma tra un invito e un ordine viene riportata al sicuro. Proprio nel momento in cui tutte le complicazioni sembrano essersi risolte, tra due travi delle scale del palazzo vengono trovati degli orologi fasciati con carta di giornale di Firenze. Quella serie di orologi compaiono sulla lista di un furto avvenuto tempo prima proprio nel capoluogo toscano, i responsabili sono gi\u00e0 stati fermati ma risulta che la fidanzata di uno di questi abiti proprio a Citt\u00e0 della Pieve. La signorina Tibberi (Miriana Trevisan) viene quindi convocata in caserma e Paola riconosce in lei la segretaria vista sulle scale del palazzo sfollato. Dall'interrogatorio emerge che a nascondere il pacchetto nelle scale era stata proprio lei su richiesta del Fornaroli ma senza conoscerne il contenuto. Nel frattempo vengono ricoverati all'ospedale per intossicazione alimentare tutti gli invitati della sera precedente al ristorante di Gemma tra i quali per\u00f2 c'erano anche il maresciallo Capello e il sindaco Panni che non mostrano alcun sintomo. Il locale deve essere chiuso e le analisi rivelano delle anomalie nel brodo ma, conoscendo la fama di Gemma, proprio non ci si spiega come questo sia potuto capitare. Almeno il caso della giovane Tibberi e di Costante Fornaroli \u00e8 di facile risoluzione: dal pedinamento della ragazza si scopre infatti il casolare presso il quale l'uomo era nascosto e da questo la complicit\u00e0 della coppia nel furto dei preziosi.\nFedeli nei secoli.\nTrama.\nDopo la caduta di una mensola presso il suo locale, Gemma scopre che uno dei barattoli che la sera della cena contenevano il brodo non era in realt\u00e0 uno dei suoi. Si incomincia cos\u00ec a pensare che l'avvelenamento non sia stato frutto di una negligenza della donna. Si indaga anche sugli ospiti della cena: era infatti stata organizzata da un imprenditore locale al fine di convincere degli acquirenti francesi a concludere un contratto. Dopo che la firma del contratto \u00e8 saltata probabilmente qualche concorrente dell'imprenditore potr\u00e0 trarne vantaggio e si scopre proprio che la fidanzata del lavapiatti di Gemma lavora presso il maglificio concorrente. Nel frattempo continua la corte spietata del dottor Carli a Paola e ovviamente continuano gli scherzi di Andrea. Dopo aver saputo di un invito a cena ricevuto dalla ragazza arriva persino a chiamarla sul cellulare fingendosi il dottore ma Paola, che ormai ha un buon istinto da Carabiniere capisce lo scherzo e sta al gioco: vede Ferri in cortile che parla al telefono e lo intrattiene tanto da avere il tempo di riempire una conca d'acqua e tirargliela in testa. Dal momento che la pista del lavapiatti sembra non portare da nessuna parte in caserma si indaga sull'uomo che \u00e8 stato visto litigare con Gemma. Si scopre essere Marcello Nardi, ex cuoco del ristorante che le ha in passato fatto diversi prestiti. Con uno stratagemma i carabinieri riescono a far confessare l'uomo: \u00e8 stato lui a cambiare il barattolo del brodo con quello avariato affinch\u00e9 la donna per i danni recati fosse ancora costretta a chiedere un prestito a lui e indebitarsi cos\u00ec per tutta la vita. Leo lascia la caserma: ha deciso di non rinnovare la ferma e il suo servizio militare \u00e8 terminato, ma dopo la confessione di Gioia le promette di fare di tutto per tornare appena possibile."}
{"id": "1254013", "revid": "767487", "url": "https://it.wikipedia.org/wiki?curid=1254013", "title": "B\u00e9rbabl\u00f9", "text": "B\u00e9rbabl\u00f9 \u00e8 un film del 2004 diretto da Luisa Pretolani e Massimiliano Valli, e ambientato in Romagna.\nTrama.\nNarra la storia di un suonatore di organetto nella suggestiva Romagna del 1914.\nDistribuzione.\nIl film venne distribuito nelle sale e nei festival dal novembre."}
{"id": "1254014", "revid": "110157", "url": "https://it.wikipedia.org/wiki?curid=1254014", "title": "Goldw\u00f6rth", "text": "Goldw\u00f6rth \u00e8 un comune austriaco di 894 abitanti nel distretto di Urfahr-Umgebung, in Alta Austria. "}
{"id": "1254016", "revid": "1305772", "url": "https://it.wikipedia.org/wiki?curid=1254016", "title": "Libert\u00e0 di panorama", "text": "La libert\u00e0 di panorama (in inglese \"freedom of panorama\") \u00e8 una limitazione del diritto d'autore che consente di scattare e riprodurre fotografie di edifici, opere e luoghi pubblici, senza infrangere il diritto d'autore di alcuno.\nLa libert\u00e0 di panorama \u00e8 di norma soggetta a speciali regolamentazioni nelle leggi sul copyright locali, emanate con lo scopo di garantire una ragionevole libert\u00e0 di fotografare in luoghi pubblici. Queste norme, in genere, consentono di scattare e pubblicare fotografie di edifici visibili al pubblico e scene non private da luoghi pubblici. L'estensione degli usi consentiti per queste fotografie \u00e8 di solito ampia e dipende dalla particolare formulazione della legge o della clausola.\nLegislazioni internazionali.\nLa situazione legale della libert\u00e0 di panorama \u00e8 differente nei vari paesi o unioni economiche.\nAmerica settentrionale.\nStati Uniti d'America.\nGli edifici sono opere soggetta a copyright negli Stati Uniti in accordo alla 17 USC 102(a)(8) fin dal Architectural Works Copyright Protection Act approvato nel 1990. Si applica a tutti gli edifici che sono stati \"completati\" dopo il 1\u00ba dicembre 1990 indipendentemente dalla data di inizio o agli edifici i cui progetti sono stati pubblicati dopo questa data.\nLa legge federale nella 17 USC 120(a) statunitense esonera esplicitamente dalla legge sul copyright le fotografie degli edifici, distinguendo cos\u00ec il copyright sugli edifici da quello sulle fotografie. Quindi le immagini di qualsiasi tipo di edifici in luoghi pubblici ante 1990 sono libere; per gli edifici post 1990 invece sono libere solo le fotografie e gli altri tipi di immagine degli interi edifici purch\u00e9 ritraggano l'edificio cos\u00ec come pu\u00f2 essere visto da un luogo pubblico, mentre i singoli particolari artistici che li compongono sono sottoposti a copyright. Il fotografo detiene il copyright esclusivo sull'immagine mentre l'architetto o il proprietario dell'edificio non ha alcun diritto sull'immagine e pu\u00f2 utilizzare la fotografia per qualunque scopo. 17 USC 120 si applica solo ad opere di architettura, non ad altre opere dell'arte figurativa come le statue o le sculture. Per le opere d'arte, a meno che non siano installate permanentemente in un luogo pubblico, la legge degli Stati Uniti sul copyright non ha alcuna eccezione simile e ogni pubblicazione di immagini di opere d'arte protette da copyright deve essere autorizzata dal detentore del copyright.\nEuropa.\nC'\u00e8 una direttiva del Parlamento Europeo sull'armonizzazione della legge sul copyright 2001/29/EC che asserisce, nell'articolo 5 sezione 3 lettera h, che la legge sul copyright degli stati membri pu\u00f2 restringere i diritti di copyright per sculture ed edifici esposti al pubblico:\nAustria.\nLa libert\u00e0 di scattare fotografie in luoghi pubblici \u00e8 leggermente pi\u00f9 estesa rispetto alla legge tedesca, poich\u00e9 include anche le zone accessibili al pubblico all'interno degli edifici (vedi \u00a7 54 clausula 5 dell'Austrian UrhG).\nBelgio.\nIn Belgio la libert\u00e0 di panorama \u00e8 stata introdotta il 16 giugno 2016, con il comma 2/1\u00b0 dell'articolo 190, titolo 5, libro XI del Codice di diritto economico, che recita:\nPrima di questa data in Belgio non era prevista la libert\u00e0 di panorama.\nDanimarca.\nL'articolo 24 della legge danese sul copyright consente la libert\u00e0 di panorama per gli edifici, ma non estende la norma alle altre opere d'arte situate in luoghi pubblici. Le immagini non possono essere pubblicate per fini commerciali quando l'edificio \u00e8 il soggetto principale.\nEstonia.\nIl \u00a7 20 della legge estone sul copyright consente un interessante tipo di libert\u00e0 di panorama; infatti permette di scattare fotografie e pubblicare qualsiasi tipo di lavoro creativo, incluse altre fotografie, . Per\u00f2 l'opera non deve costituire il motivo principale per cui \u00e8 stata scattata la fotografia e non deve essere utilizzata in pubblicit\u00e0; ci\u00f2 significa che la libert\u00e0 di panorama in questo paese \u00e8 consentito solamente per scopi non commerciali. \nFinlandia.\nL'articolo 25a della legge finlandese sul copyright permette la libert\u00e0 di panorama per gli edifici, sia all'esterno sia all'interno. La norma per\u00f2 non si estende alle altre opere d'arte situate in luoghi pubblici. Le fotografie non possono essere utilizzate a scopi commerciali se le opere costituiscono l'elemento centrale dell'immagine.\nGermania.\n\u00c8 possibile, grazie all'articolo 59 del Urheberrechtsgesetz (UrhG), scattare fotografie di edifici e sculture pubblicamente visibili e pubblicarle anche a scopi commerciali. Per l'articolo 62, il diritto di modifica delle fotografie e la produzione di opere derivate devono essere autorizzati dal detentore del copyright.\nIrlanda.\n\u00a793 della legge irlandese sul copyright consente di scattare fotografie di sculture, edifici e opere artistiche di artigianato permanentemente installate in luoghi pubblici o luoghi chiusi aperti al pubblico e di utilizzare le immagini per qualsiasi scopo. Analogamente alla situazione britannica, avendo la legge praticamente lo stesso testo, la norma dovrebbe applicarsi solo ai soggetti tridimensionali, escludendo le opere bidimensionali come i murales. \nItalia.\nLa legge italiana sul diritto d'autore non contiene alcuna eccezione per le fotografie scattate in luoghi pubblici.\nL'articolo 70 della legge 633/1941 permette la riproduzione fotografica di opere con fini \u00abdi critica o di discussione\u00bb e \u00abpurch\u00e9 non costituisca concorrenza all'utilizzazione economica dell'opera\u00bb. Questa concorrenza pu\u00f2 configurarsi nella stessa pubblicazione anche senza scopo di lucro, motivo per cui \u00e8 vietata la riproduzione di brani musicali.\nNel 2007 l'argomento fu oggetto di un'inchiesta dell'editorialista Luca Spinelli, successivamente allegata a un'interrogazione parlamentare del deputato Franco Grillini. Nel febbraio 2008 il governo rispose all'interrogazione tramite il sottosegretario Danielle Mazzonis, affermando che qualsiasi \u00abcomportamento che non \u00e8 vietato da una norma deve considerarsi lecito\u00bb e sottintendendo poi una sostanziale presenza della libert\u00e0 di panorama nella normativa italiana in paragone a quella statunitense \u00abche, similmente a quella italiana, consente di poter utilizzare le fotografie scattate in luoghi pubblici o aperti al pubblico per qualunque scopo, salvo che si tratti di opere d'arte non stabilmente installate in un luogo pubblico poich\u00e9 in tal caso \u00e8 necessaria l'autorizzazione del titolare\u00bb. La risposta fu ritenuta erronea dallo stesso Spinelli e da altri esperti di diritto informatico.\nInfatti la stessa risposta del governo riportava nella seconda parte alcune eccezioni (\u00abopera di autore vivente\u00bb, \u00abopere considerate beni culturali\u00bb) che negavano di fatto la Libert\u00e0 di panorama, contraddicendo peraltro anche gli stessi esempi di opere ritenute liberamente fotografabili riportati nella prima parte della risposta (il nuovo edificio dell'Ara Pacis, frutto di un autore vivente, e il Colosseo, bene culturale tutelato).\nFecero seguito all'inchiesta giornalistica anche le interrogazioni dei deputati Gianni Mancuso e Mauro Bulgarelli, una lettera aperta del deputato europeo Cristiana Muscardini al ministro Rutelli, alcune proposte legislative locali, critiche giornalistiche, e tavole rotonde a tema, senza tuttavia giungere all'introduzione della normativa auspicata.\nPer sanare anche questa situazione nel 2008 fu introdotto il comma 1-bis dell'articolo 70 della legge sul diritto d'autore, soggetto per\u00f2 a critiche e mai entrato in vigore a causa della mancata emanazione dei decreti attuativi.\nNel 2012 \u00e8 stato svolto dal progetto Wiki Loves Monuments un importante lavoro interpretativo delle norme.\nLo sviluppo pi\u00f9 recente riguardo alla riproduzione fotografica, vd. la Legge n.106 del 29/7/2014, in particolare l'art. 108. \"Canoni di concessione, corrispettivi di riproduzione, cauzione\", in \"Gazzetta Ufficiale Online\".\nLettonia.\nLa legge della Lettonia sul copyright, nell'articolo 25, permette di scattare fotografie di opere di architettura, di fotografie, di arti visuali, di disegni e lavori artistici se mostrate permanentemente in luoghi pubblici. Le immagini possono essere usate solo per uso personale o in notizie concernenti eventi attuali e possono essere incluse in lavori a scopi non commerciali.\nLituania.\nLa libert\u00e0 di panorama in Lituania \u00e8 garantita dall'articolo 28 della legge sul copyright; il testo consente di produrre e pubblicare immagini di sculture e opere di architettura permanentemente installate in luoghi pubblici. Comunque esclude esplicitamente opere presenti in musei o mostre. La libert\u00e0 di panorama \u00e8 ad ogni modo soggetta ad ulteriori restrizioni - le opere non possono essere l'elemento centrale dell'immagine e la riproduzione non pu\u00f2 essere usata direttamente o indirettamente per scopi commerciali.\nLussemburgo.\nLa regolamentazione \u00e8 presentata nell'articolo 10 punto 7. Il detentore del copyright non pu\u00f2 impedire \"la riproduzione e la comunicazione delle proprie opere situate in un luogo accessibile al pubblico, quando tali opere non costituiscono il soggetto principale della riproduzione o della comunicazione.\"\nPolonia.\nLa legge sul copyright del 4 luglio 1994, nell'articolo 33 punto 1, consente di diffondere opere permanentemente esibite in strade, piazze o giardini accessibili al pubblico a patto che la diffusione non sia per lo stesso uso. Il nome dell'autore e la fonte devono essere citati se consentito dall'articolo 34. Non occorre pagare, a patto che non si danneggiano gli interessi legittimmi del creatore previsti dall'articolo 34.\nPortogallo.\nLa legge portoghese sul copyright consente l'uso di opere permanentemente installate in luoghi pubblici. La legge fa esplicita menzione di edifici e sculture come esempio di tali opere (\u00a775(2) q). \"Uso\" include scattare una fotografia di queste opere e pubblicarle (\u00a768).\nRegno Unito.\nLa sezione 62 del \"Copyright, Designs and Patents Act\" britannico del 1988, consente ai fotografi di scattare fotografie di\n(a) edifici, e\n(b) sculture, modellini di edifici e opere di artigianato artistico se permanentemente installato in un luogo pubblico o in un luogo aperto al pubblico\nsenza infrangere il copyright. Si possono usare le fotografie per qualsiasi scopo.\nLa norma si applica solamente alle opere tridimensionali; \"non\" si applica alle opere bidimensionali come per esempio murales, scritte pubblicitarie, mappe o segnali. \"Un'opera di artigianato artistico\" significa qualcosa di tridimensionale e veramente artistico come un articolo di gioielleria. \nRepubblica Ceca.\nFotografie, disegni, dipinti, film ecc. che rappresentano un'opera permanentemente installata in un luogo pubblico (incluse strade, piazze, parchi ecc.) possono essere distribuite senza la necessit\u00e0 del permesso da parte dell'autore originale. La norma non si applica alle riproduzioni tridimensionali.\nRomania.\nPer la legge rumena del 1996 sul copyright, immagini di opere architettoniche, di opere d'arte tridimensionali, di fotografie considerate opere d'arte o di opere dell'arte applicata permanentemente installate in un luogo pubblico possono essere pubblicate solo per usi non commerciali o se l'opera non \u00e8 il soggetto principale dell'immagine.\nSlovacchia.\nIn accordo con la sezione 27 della legge slovacca sul copyright, la Slovacchia ha la libert\u00e0 di panorama. Opere permanentemente installate in luoghi pubblici possono essere riprodotte liberamente per mezzo di disegni, pitture, fotografie o filmati; le immagini possono essere pubblicate liberamente e vendute senza il consenso dell'autore originale. \nSpagna.\nL'articolo 35 del Decreto Legislativo Reale 1/1996 del 12 aprile 1996 e modificata con l'emendamento 5/1998 del 6 marzo 1998 dice:\nIl testo originale in spagnolo:\nIl successivo articolo 40bis dice che la legge sopra \"non pu\u00f2 essere cos\u00ec interpretata da poter essere applicata in modo tale da pregiudicare irragionevolmente i legittimi interessi dell'autore o interferire con il normale sfruttamento delle opere cui si riferisce\". \nSvezia.\nLa legge sul copyright svedese consente, nell'articolo 24, di scattare fotografie di opere d'arte installate permanentemente in un luogo pubblico all'aperto. Si assume inoltre che \u00e8 possibile lo sfruttamente commerciale. \nUngheria.\nIn accordo con l'articolo 68 della legge ungherese sul copyright (1999/LXXVI) se un'opera d'arte, incluse le opere di architettura, \u00e8 eretta a carattere permanente in un luogo pubblico all'aperto in un punto visibile liberamente, pu\u00f2 essere fotografata senza necessariamente chiedere il consenso dell'autore. \nSvizzera.\nIn Svizzera, le opere permanentemente installate in un luogo pubblico o in un luogo accessibile al pubblico possono essere fotografate e queste fotografie possono essere usate a fini commerciali, vendute, riprodotte o altrimenti pubblicate. Non \u00e8 per\u00f2 possibile usare le immagini per lo stesso scopo dell'originale.\nOceania.\nAustralia.\nLa libert\u00e0 di panorama \u00e8 regolamentata dall\"'Australian copyright act\" nelle sezioni 65-68 che consente di scattare fotografie a edifici, sculture e a opere di artigianato a patto che siano installati permanentemente in luoghi pubblici o aperti al pubblico. Inoltre \u00e8 consentito lo sfruttamento commerciale delle fotografie scattate (sezione 68).\nNuova Zelanda.\nLa legge sul copyright in Nuova Zelanda segue quella della Regno Unito e consente di produrre e distribuire immagini di edifici, sculture e opere di artigianato che sono permanentemente installati in un luogo pubblico o in un luogo chiuso aperto al pubblico. La norma esclude la riproduzione di opere bidimensionali come i murales."}
{"id": "1254018", "revid": "287204", "url": "https://it.wikipedia.org/wiki?curid=1254018", "title": "Episodi di Carabinieri (terza stagione)", "text": "La terza stagione di Carabinieri, formata da 24 episodi, viene trasmessa in prima visione assoluta su Canale 5 dal 9 marzo al 25 maggio 2004 per due episodi a settimana.\nL'ostaggio.\nTrama.\nTempo di novit\u00e0 a Citt\u00e0 della Pieve. Il maresciallo Capello \u00e8 andato in pensione e in caserma si rinnovano un po' gli ambienti. Se Paola (Manuela Arcuri) ha lasciato libera la stanza, grazie ad una promozione che l'ha portata a Tarquinia, questa non \u00e8 comunque rimasta vuota troppo a lungo: in forza nella piccola cittadina \u00e8 arrivata Sonia Martini (Roberta Giarrusso) ancora giovane, spaventata e suscettibile agli scherzi di Prosperi (Giampiero Lisarelli) particolarmente \"brioso\" in questo periodo. Rimane da aspettare solo il nuovo comandante della stazione. Ma nel frattempo al supermercato in centro \u00e8 avvenuta una rapina ed \u00e8 stato preso un ostaggio tra i clienti. Arrivati sul luogo il brigadiere Mura scopre che la donna rapita \u00e8 Naima, la nuora, che era davanti al supermercato insieme a sua suocera Maria che l'aveva accompagnata al suo corso di informatica. Dall'interrogatorio di Maria si scopre che \u00e8 stata proprio Naima a salutare per prima l'uomo che successivamente l'ha rapita. Presumibilmente i due si conoscevano e si indaga tra i partecipanti al corso per individuare tutti i suoi conoscenti. Dalle successive indagini emergono dati altrettanto interessanti. Naima non ha mai frequentato quel corso d'informatica, se non le prime due lezioni, anche se si faceva comunque accompagnare dalla suocera da un paio di mesi ormai. La cassaforte del supermercato era aperta, una cosa perlomeno anomala: il periodo del mese e l'orario non era il canonico e solo una delle dipendenti dell'esercizio non ne era a conoscenza, visto il rientro dalle vacanze la mattina stessa. Ispezionando l'appartamento di Naima viene ritrovata una targhetta con il suo nome e risalire al centro benessere a cui appartiene non \u00e8 molto complicato: la donna faceva le pulizie da diversi mesi presso quella struttura. Il titolare, infatti, non solo riconosce la foto di Naima, ma anche quella del suo rapitore: cliente del solarium col quale, per\u00f2, non risulta avesse una relazione. Poco fuori paese viene ritrovata l'automobile dei rapitori e, al suo interno, delle macchie di sangue. Lampo a ciel sereno: \u00e8 stato trovato un cadavere in fondo al lago.\nFigli.\nTrama.\nL'uomo in fondo al lago \u00e8 Lorenzo Berton ma dalle prime analisi dei medici risulta essere stato ucciso per mezzo di un colpo d'arma da fuoco. I padroni di casa raccontano di gossip relativi ad un giro d'usura ma di non aver mai avuto problemi con lui. Nel suo appartamento vengono per\u00f2 ritrovate moltissime penne firmate \"sedefin\" impresa di prestiti il cui titolare risulta essere Giulio Lanfranchi il quale ultimamente ha rilevato tre imprese nella zona. Nel frattempo non si hanno pi\u00f9 notizie su Naima e il suo rapimento. Le indagini relative al corpo nel lago partono con una missione sotto copertura di Bordi (Vincenzo Crocitti) che si finge possibile \"cliente\" della Sedefin. Mentre Andrea (Ettore Bassi) giura \"mai pi\u00f9 donne in divisa\" proprio nell'agenzia entra la commessa del supermercato davanti al quale Naima era stata rapita. Sar\u00e0 giusto continuando a pedinare tutti gli uomini celati dietro questa \"agenzia\" che si arriver\u00e0 a scoprire quali sono le braccia armate dell'associazione finalizzate alla \"riscossione\" e soprattutto dove \u00e8 stata tenuta l'ostaggio. Nel frattempo la vita di caserma continua tranquillamente: Gigante telefona per salutare dopo il suo trasferimento a Tarquinia, Prosperi \u00e8 sempre pi\u00f9 incastrato nelle vicende sentimentali che lo portano quotidianamente ai battibecchi con Pippo (Dario Vergassola) zio di Jessica (Eleonora Di Miele) mentre Andrea spera in un imminente arrivo del nuovo comandante di caserma che lo salvi dalle scartoffie burocratiche ma brutte notizie per lui: il maresciallo Sepi in arrivo \u00e8 Andrea, una donna e non Alessandro, che Bordi diceva.\nIl gioco dell'oca.\nTrama.\nDopo una bella doccia, Ferri domanda a un suo subordinato di passagli l'accappatoio, ma a passarglielo dalla porta semi aperta \u00e8 la Sepi. L'imbarazzo del maresciallo viene stemperato da uno sguardo complice della donna: tra i due sembra instaurarsi un feeling particolare. Nel frattempo i carabinieri si occupano di un nuovo caso: Sveva Tissi, la responsabile creativa della fabbrica di giocattoli \"Doll's\", riceve lettere minatorie. \"Sei pronta a giocare?\", si legge in una di queste. La stessa notte i ladri entrano nella fabbrica, ma le porte non vengono forzate.\nI carabinieri vengono a sapere che la \"Doll's\" ha avuto un boom finanziario grazie alle idee della Tissi. Nella fabbrica lavorano anche Massimo Ponti, il responsabile della pubblicit\u00e0, estromesso dalle ultime campagne pubblicitarie dalla stessa Sveva, e Filippo, un ragazzo che va spesso a mangiare da \"Pippo\", parla poco, ma fa dei bei disegni su carta e tovaglioli del bar. Jessica ne \u00e8 particolarmente colpita. Intanto il Maresciallo Ferri e i suoi non riescono a sapere niente dalla Tissi, ma qualcosa emerge dai dipendenti dell'azienda. La donna aveva una relazione con Ponti che in realt\u00e0 avrebbe dovuto sposare la sorella di Sveva, Luisa, ma che poi si era fatto incantare dalle promesse della carriera fatte dalla donna manager. Nel frattempo tutti gli indizi portano a credere che le lettere minatorie siano state inviate da Filippo che aveva chiesto di entrare nell'azienda come progettista, ma che era stato assunto in qualit\u00e0 di contabile. Tra l'altro la Tissi aveva sfruttato i progetti che Filippo aveva presentato al primo colloquio. I carabinieri non hanno pi\u00f9 dubbi quando trovano in camera del ragazzo decine di foto di Sveva; di lui per\u00f2 non c'\u00e8 traccia. Proprio durante la conferenza stampa per il lancio di un nuovo prodotto, i carabinieri riescono a catturare il ragazzo e ad evitare che la bomba che lui ha progettato e ha inserito all'interno di un \"Dog Robot\" scoppi sul paco allestito per l'occasione. Luisa rivela ai carabinieri che la sorella ha effettivamente rubato i disegni: ha tutte le prove per dimostrarlo. Intanto Carlo riesce finalmente ad organizzare una serata con Jessica. Vuole portarla in aperta campagna e fare un picnic molto speciale. Pippo non sapr\u00e0 niente. Mentre sono in macchina, per\u00f2, i due si imbattono nel corpo di un uomo in mezzo alla strada. \nUn bravo ragazzo.\nTrama.\nL'uomo investito che \u00e8 entrato in coma, \u00e8 un dipendente presso un'agenzia di assicurazioni, che \u00e8 propriet\u00e0 di una signora benestante. Ferri e gli altri non riescono a spiegarsi come mai l'uomo possieda una macchina costosa e una villetta in affitto, visto che i genitori e la fidanzata ne sono del tutto ignari. Il suo stipendio da impiegato non giustifica tali propriet\u00e0. Ferri sentenzia: \"Questo ragazzo deve avere una doppia vita\". Nel frattempo la Sepi \u00e8 entrata in grande sintonia con il resto della squadra, in particolar modo con la giovane Sonia Martini, sua compagna di stanza. Le indagini sull'uomo trovano la prima schiarita quando viene applicata la carta SIM della vittima sul cellulare di Roman\u00f2. Telefona una donna che chiede il prezzo per trascorrere una notte con \"Marco\". Dopo accurate ricerche, si scopre che l'uomo inseriva annunci su giornaletti e rotocalchi, dove si offriva come gigol\u00f2: occorre dunque trovare l'ultima donna che \u00e8 stata con il ragazzo. In caserma i carabinieri scrivono un annuncio firmano \"Marco\". Alle potenziali clienti viene dato un appuntamento in un ristorante dove arriva anche la donna, riconosciuta dalla proprietaria, che aveva cenato col gigol\u00f2 la notte in cui questi fu investito. La donna rivela agli agenti che il gigol\u00f2 litig\u00f2 con qualcuno al telefono proprio quella sera. In seguito i carabinieri scoprono che l'uomo aveva una relazione con la sua datrice di lavoro. La sera dell'incidente loro avevano litigato, ammette la donna, che non ha un alibi attendibile per dimostrare la propria innocenza. \u00c8 tuttavia il comportamento stravagante della compagna va ad insospettire, soprattutto quando le viene annunciato che il suo compagno si \u00e8 ripreso. La ragazza prova a tagliarsi le vene con un vetro, ma viene bloccata dai carabinieri. Messa alle strette, la ragazza confessa che quella sera lei venne a sapere della doppia vita del fidanzato e tent\u00f2 di ucciderlo. In caserma torna la tranquillit\u00e0, ma in cucina, all'ora di colazione, arriva una bella ragazza: indossa solo una camicia azzurra, da uomo, ed \u00e8 uscita dalla stanza di Ferri. Nessuno capisce chi sia. \u00c8 lo stupore generale. Prima che qualcuno riesca a dire qualcosa, la ragazza \u00e8 ritornata nella stanza del maresciallo. \nSotto pressione.\nTrama.\nMentre una bella ragazza, soprannominata la \"bella addormentata\", entra ed esce dalla stanza di Ferri, a Citt\u00e0 della Pieve avvengono due cose piuttosto strane. Un incendio alla libreria \"Caviglia\" mette a repentaglio la vita del proprietario, Aldo Caviglia, e di Jessica, che si trovava l\u00ec per comprare un libro consigliatole da Leo. Quando Caviglia viene portato in ospedale una donna, appena investita, scappa dal policlinico. A quanto sembra la situazione finanziaria di Caviglia era assai precaria: le ultime bollette e le quote per l'associazione dei librai non erano state pagate. Forse l'incendio potrebbe essere collegato ad una banda di taglieggiatori di Perugia, ma in caserma non hanno ancora le prove per dimostrarlo. Gaetano, uno dei quattro figli di Roman\u00f2, non va a scuola da tre giorni perch\u00e9 sta cercando di vedere la sua amica Isabella Boldrini, che da qualche tempo non va pi\u00f9 a scuola. Roman\u00f2 non capisce per quale ragione il figlio abbia saltato la scuola senza dirglielo. Bordi per\u00f2 scopre che la donna scappata dall'ospedale \u00e8 Luisa, la madre di Isabella, il cui marito, Michele, viene sorpreso a rubare mentre lavorava come cameriere in una locanda. Gli scoperti bancari di Caviglia sono spaventosi (aveva chiesto a Pippo di rilevare la sua attivit\u00e0), ma l'uomo non si mostra affatto disponibile a collaborare con i carabinieri e questi comprendono che c'\u00e8 sotto qualcosa. Una volta che questi si \u00e8 ripreso, decidono di pedinarlo. Luisa e Michele sembrano convinti che la figlia, Isabella, sia stata rapita, ma in realt\u00e0 Gaetano ha risposto a un SMS della ragazza ed \u00e8 andato a prenderla a casa dei nonni. Costretti a parlare, i coniugi Boldrini confessano di essere perseguitati dalla banda dei taglieggiatori. Avevano portato la figlia dai suoceri per meglio garantire la sua incolumit\u00e0. Il libraio intanto sporge denuncia contro la banda di Perugia. Sepi decide di sostituirsi alla signora Boldrini all'appuntamento preso con i taglieggiatori. Avviene tutto di notte. L'efficienza della squadra si rivela ancora una volta notevole: la banda viene finalmente catturata. La \"bella addormentata\" si rivela essere la sorella di Ferri. Si chiama Alessandra, fa la P.R. in discoteca. Il disguido si \u00e8 finalmente risolto e tutti appaiono divertiti dall'equivoco. Intanto il magistrato, Claudia Morresi, riceve una fotografia con allegata una lettera minatoria: \"Preparati a morire\", recita il biglietto.\nVeleni.\nTrama.\nUn mattino, nella piscina comunale del paese, un ragazzo si sente male. Suo padre sostiene che sia stato avvelenato da una concentrazione eccessiva di cloro nell'acqua. Il gestore dell'impianto, Meloni, afferma che la sera precedente qualcuno \u00e8 entrato in piscina e ha avvelenato l'acqua. Ferri predispone intanto la scorta per il magistrato Morresi. Se ne occuper\u00e0 Testa, con il quale la dottoressa ha avuto pi\u00f9 di un attrito nel recente passato. La donna si trasferisce in una villetta al sicuro dove il brigadiere la va a prendere tutte le mattine per portarla in tribunale. In attesa di vederci pi\u00f9 chiaro, Ferri fa chiudere la piscina. Sul posto viene intanto ritrovato un pacchetto di tabacco per sigarette, della stessa marca che usa il fidanzato della figlia di Meloni, Paolo Bernardi, momentaneamente impegnato a vendere mobili nei mercati fuori citt\u00e0 con un altro ragazzo, Viktor, un extracomunitario. Il R.I.S. scopre che il tipo di cloro aggiunto \u00e8 diverso da quello generalmente usato da Meloni. I carabinieri escludono la pista Vignali, ex nuotatore diventato imprenditore. I cattivi rapporti tra Meloni e Bernardi restano per\u00f2 l'elemento su cui insistere per le indagini. Nel frattempo la Morresi \u00e8 nervosa poich\u00e9 la presenza di Testa limita troppo la sua libert\u00e0. I rapporti tra i due non sono dei migliori, ma al brigadiere interessa esclusivamente l'incolumit\u00e0 del magistrato, e la presenza giornaliera di un giovane, vicino di casa della Morresi, nei dintorni del tribunale non lo fa sentire tranquillo. Altro segnale inquietante \u00e8 rappresentato dall'arrivo di un'altra lettera indirizzata alla donna, contenente un proiettile. Dopo interminabili discussioni con l'amico Leo, Carlo chiede a Jessica di sposarlo. La ragazza prende tempo perch\u00e9 non si sente ancora pronta per un passo del genere. Le indagini sulla piscina, riaperta su insistenze del sindaco, non progrediscono. Ferri decide allora di mandare l\u00ec la Sepi e Mura per scoprire qualcosa. La donna si accorge che accanto alla piscina vi \u00e8 la propriet\u00e0 di un vecchio agricoltore, che qualche tempo prima aveva accusato Meloni di aver inquinato il suo pozzo artesiano, collocato accanto alla piscina. Per il vecchio agricoltore lavora Viktor, il ragazzo extracomunitario, che in questo modo arrotonda lo stipendio. Intanto, grazie al numero rilevato sul retro della fotografia allegata alla prima lettera minatoria, la Sepi scopre che la persona che minaccia il magistrato \u00e8 Luciano Verri, un ragazzo ventinovenne disoccupato che ha una vera ossessione per la sua vicina di casa. I carabinieri riescono a bloccarlo e lo portano in caserma, dove il ragazzo non ha per\u00f2 alcuna intenzione di parlare. Sempre la Sepi scopre che il contadino \u00e8 stato il mandante dell'avvelenamento della piscina e che Viktor, per ottenere da lui il permesso di soggiorno, ne \u00e8 stato l'esecutore. Meloni e Bernardi fanno pace. Testa accompagna la Morresi a casa. \u00c8 notte. Appena scendono dalla macchina, qualcuno spara contro la donna. Testa \u00e8 abbastanza reattivo da proteggere la donna, dopo di che la abbraccia per farle forza, ma ecco che i due si avvicinano sempre di pi\u00f9, fino a baciarsi. Dopo qualche secondo, la donna rientra in casa. Chi sta minacciando Claudia?\nFinalmente \u00e8 finita.\nTrama.\nLe misure di sicurezza per la Morresi sono state rafforzate. Ferri incita la sua squadra: \"Abbiamo bisogno dell'apporto di tutti\". Nel frattempo il maresciallo scopre e confida alla Sepi che sua sorella ha una relazione con uno sconosciuto. \"Non esiste solo il lavoro!\", risponde la collega con il suo solito fare sbarazzino. Gli inquirenti intanto hanno rinvenuto, sul luogo del mancato attentato alla Morresi, una carta buttata, che potrebbe essere un indizio, e cercano di rintracciare il proprietario della Station Wagon con cui \u00e8 scappato l'attentatore. La Morresi per sicurezza si trasferir\u00e0 in caserma, nella stanza della Sepi, dato che quest'ultima per ora dorme nella stanza con Sonia. Il magistrato comincia a esaminare i casi di cui si \u00e8 occupata in passato: potrebbe ritrovare un collegamento. Il R.I.S. scopre che la carta ritrovata \u00e8 di una confezione di cracker dietetici. La Martini intuisce che ci potrebbe essere un nesso tra i cracker e il diabete. Si reca quindi con Roman\u00f2 in una clinica che si occupa di questa patologia. Qui incontra casualmente una donna che piange e, nel suo dolore, racconta che suo figlio, Lorenzo Astolfi, soffre di una grave insufficienza epatica: un caso ormai senza speranze. Nel frattempo, Carlo non riesce a capire per quale ragione Jessica non abbia accettato di sposarlo. Leo gli dice che avrebbe potuto \u2018chiedere la sua mano\u2019 in maniera pi\u00f9 romantica, certo non in macchina. In quelle ore arriva una chiamata in caserma: \u00e8 avvenuto un furto con aggressione nella villa del signor Vogel, un ricco eccentrico signore, amante dell'arte e coltivatore di vigneti. I ladri hanno portato via quadri e oggetti di valore. Il maggiordomo della propriet\u00e0, Walter, interrogato, non riesce a fornire indizi utili. Le indagini incrociate del R.I.S. e dei carabinieri convergono nell'individuare in Flavio Astolfi il colpevole dell'attentato alla Morresi. L'uomo, padre di Lorenzo, confesser\u00e0 che la donna secondo lui aveva rovinato il figlio condannandolo poich\u00e9 tossico e spacciatore, a tre anni di reclusione. Purtroppo poi il ragazzo si \u00e8 ammalato gravemente. Cos\u00ec il padre si \u00e8 sostituito a lui per vendicarsi. Flavio viene arrestato e la Morresi tira un sospiro di sollievo: dopo tante tensioni, finalmente, torna ad essere una persona libera. Leo e Carlo intanto scoprono sia che i quadri rubati non valgono quasi niente ad eccezione di uno, \"Il Rosso\" di tal Ulisse Bertozzi, sia che il recinto di casa Vogel \u00e8 stato forzato con una tenaglia. Dopo lunghe riflessioni Ferri decide di interessarsi al lavoro della sorella cos\u00ec, in compagnia di Andrea Sepi, si reca in discoteca, al \"Barbanera\", dove vede che Ale non fa la PR come aveva detto, bens\u00ec la \u2018cubista\u2019.\nIl quadro rubato.\nTrama.\n\"Da oggi non ti racconto pi\u00f9 bugie!\", promette Alessandra al maresciallo Ferri, amareggiato dopo aver capito qual \u00e8 il vero lavoro della sorella. Nel frattempo il R.I.S. scopre che la tenaglia trovata nel giardino di Vogel \u00e8 stata costruita dalla ditta \"Fenar\", da qualche tempo fallita. Il \"Rosso\" di Bertozzi non \u00e8 ancora stato ritrovato. Il suo alto valore commerciale (350.000 euro) induce gli agenti a pensare che prima o poi salter\u00e0 fuori sul mercato clandestino. Intanto il signor Vogel si rivela una persona irascibile, che maltratta i suoi dipendenti, \u00e8 il caso di Bruno Baldini, padre di quattro figli, licenziato, che risulta anche essere uno dei soci fondatori della \"Fenar\". Gli inquirenti si recano da quest'ultimo che tenta, invano, di scappare. Egli confessa di aver tagliato le recinzioni di casa Vogel con l'intenzione di rovinare i vigneti, ma di non aver rubato alcunch\u00e9. Aggiunge per\u00f2 che quella notte scorse due uomini entrare in casa del milionario. Come un fulmine a ciel sereno la Morresi saluta la stazione e annuncia a tutti i carabinieri di essere stata trasferita. Lei e il brigadiere Testa si salutano con affetto e anche con un po' di amarezza, convinti che \"\u00e8 stato meglio lasciare le cose cos\u00ec\". Riguardo al caso Vogel, Sonia e Bordi decidono di seguire una nuova pista. Si firmano \"Gilda\" e fanno un annuncio on-line per vendere il \"Rosso\". Coinvolti entrambi in problemi amorosi, Prosperi e Testa vanno in discoteca per distrarsi un po', tutto si sarebbero aspettati di vedere, fuorch\u00e9 la sorella del maresciallo fare la cubista! Purtroppo debbono uscire dal locale quasi subito, dato che qualcuno ha deliberatamente fatto cadere un ripetitore di \"Radio voice\". Nella stessa notte viene anche trafugato un teschio nel sito archeologico del paese. In seguito il sesto senso della Sepi d\u00e0 una svolta alle indagini sul caso Vogel. Dimostratasi infruttuosa la pista Internet, la donna capisce che il signor Walter potrebbe avere a che fare con il furto in casa del suo padrone. Infatti \u00e8 cos\u00ec. L'uomo viene pedinato e arrestato, poich\u00e9 folto in flagrante. Egli confessa di aver messo in scena il furto con due suoi amici per aiutare Vogel ad ottenere il premio dell'assicurazione, dato che quest'ultimo ha dilapidato tutto il suo patrimonio per commercializzare il vino, Andrea Sepi riceve in regalo dal suo fidanzato una collana di perle, ma non si sente ancora pronta per un dono cos\u00ec importante. Ferri le regala delle semplici conchiglie e Andrea accetta indossandole. I due si recano a \"Radio Voice\", per parlare con il giornalista della radio, Mirko Galli, personaggio un po' folle, che ultimamente parla nella sua trasmissione di sedute sataniche. Quando arrivano trovano l'uomo sanguinante davanti alla sede della radio. Accanto a lui, tra molte persone, vi \u00e8 anche Alessandra Ferri.\nRadio Voice.\nTrama.\nLe indagini per scoprire chi ha attentato alla vita di Mirko Galli proseguono. L'uomo, che si definisce un \"giornalista che d\u00e0 fastidio\" per via delle sue inchieste, potrebbe avere parecchi nemici. Ferri dispone il sequestro di tutti i nastri delle sue trasmissioni. Intanto Alessandra si reca in ospedale a trovare Mirko con un'amica, Sophie. La Ferri lo conosceva superficialmente, mentre l'altra ragazza, anche lei cubista, era in ottimi rapporti con Mirko. In ospedale arriva anche un uomo, Stefano, che si comporta con Sophie in modo molesto e si calma solo quando Testa, che piantona la stanza di Galli, si avvicina per sedare la lite tra i due. In un covo, un casale di campagna in disuso, in cui si potrebbero svolgere le sedute sataniche di cui si occupa Galli, gli inquirenti trovano un libretto delle giustificazioni che appartiene ad Omar Morini, un bravo studente molto corteggiato dalle sue coetanee. Dopo un paio di giorni di pedinamento, per\u00f2, viene ritrovato in casa di Omar il teschio scomparso negli scavi archeologici del paese. Il ragazzo ammette di averlo rubato per fare scena sulle amiche, sempre in cerca di \"emozioni forti\", e per lo stesso motivo aveva fatto telefonate inquietanti a \"Radio Voice\". Ferri e compagni scoprono intanto che il ripetitore della stazione radio \u00e8 stato divelto con un argano da tale Vincenzi, anch'egli proprietario di una radio. Questi confessa di aver agito cos\u00ec per vendicarsi di \"Radio Voice\", che aveva rubato le frequenze della sua stazione. Tutto torna, ma i carabinieri non hanno risolto un'altra questione: chi vuole far fuori Mirko. Frattanto l'ultima inchiesta di Galli, sugli stupefacenti nelle discoteche, rischia di coinvolgere anche Roberto Cal\u00f2, il compagno di Ale, di cui Ferri non si fida affatto. Si scopre infine che, durante tale inchiesta, Sophie, che era intervenuta, aveva conosciuto Mirko e tra i due era nata una storia. Stefano, l'ex compagno della donna, non aveva affatto gradito e aveva cos\u00ec tentato di uccidere il rivale. La gelosia lo spinge infine a sequestrare la ragazza, ma il pronto intervento dei carabinieri sventa il suo criminoso piano.\nBella di giorno.\nTrama.\nQuando arriva la segnalazione di un vicino di casa riguardo ad una lite tra i coniugi Marelli, Angela ed Emilio, nessuno pu\u00f2 ancora immaginare cosa si celi dietro questo banale incidente domestico. I Marelli possiedono una ditta di import export. Non hanno problemi economici ma litigano spesso e la donna picchia il marito. Ferri li fa pedinare: la donna si reca spesso sul lungo lago, alla \"Peggy Production\", un'agenzia radiofonica e televisiva. Alessandra intanto domanda a Roberto dove vanno le coppie che si alternano in continuazione al \"Barbanera\". L'uomo glissa con classe, la ragazza che possiede un portachiavi con la scritta \"Peggy Production\", lascia cadere il discorso. Con la scusa di fare un provino, la Sepi si reca alla produzione, dove incontra la Marelli e vede entrare anche Alessandra Ferri: che cosa ci fa Ale in quel posto, che potrebbe tranquillamente nascondere una casa di appuntamenti. A dire il vero Ale risponde solo al telefono per fare un piacere a Roberto, il quale, per\u00f2 insospettito dalla sortita della Sepi, chiede alla fidanzata di portargli il fascicolo su cui sta lavorando il maresciallo Ferri. Le svela anche che lei, firmando il documento di assunzione in discoteca, in realt\u00e0 ha firmato un contratto come azionista della \"Peggy\". \"Sei coinvolta pi\u00f9 di me\", tuona minaccioso l'uomo. Suo malgrado, Ale accetta di aiutarlo ma il maresciallo Ferri la sorprende mentre cerca il fascicolo sul suo computer. Ancora una volta Testa si rivela decisivo. Con una sortita alla \"Peggy\", egli scopre che non solo in quel posto si esercita la prostituzione, ma vi sono anche scottanti videocassette con le registrazioni delle \"sedute\" di tutte le coppie. La signora Marelli e un'altra donna invischiata nell'affare, Gabriella Lonsi, dichiarano di essere ricattate dal Longhi, il proprietario della \"Peggy\" che le tiene in scacco con fotografie e filmati compromettenti; erano andati l\u00ec un paio di volte per frequentare coppie di scambisti, e adesso sono costrette a prostituirsi. Ale passa finalmente dalla parte del fratello: il suo Roberto \u00e8 una persona pericolosa, lei era troppo innamorata per rendersi conto delle sue attivit\u00e0 illegali. A questo punto scatta la retata dei carabinieri. Viene dimostrata la colpevolezza di Longhi, subito arrestato, mentre i Marelli ritrovano la pace persa a causa delle minacce subite. Agli occhi di Roberto, Ale si mantiene insospettabile. La ragazza gli ha fatto intendere che i carabinieri non sono interessati a lui. In realt\u00e0 Ferri conta molto sulla sorella per incastrarlo. \"Tutto gli gira intorno, ma niente \u00e8 collegato a lui\", dichiara preoccupato Ferri ai colleghi. Il senso di impotenza, il documento firmato da Ale. Per il bene delle indagini Ferri capisce che l'unica cosa da fare \u00e8 congedarsi.\nUn rapporto pericoloso.\nTrama.\nRoberto Cal\u00f2 intrattiene rapporti poco chiari anche con Celim Orlowsky, un commerciante di birra di Tirana, latitante per traffico di prostituzione. Quest'ultimo viene ucciso davanti all'entrata del \"Barbanera\" con un colpo di pistola, sparato da parecchia distanza: un lavoro da veri professionisti. Interrogato, Roberto nega che Celim fosse suo amico. Poi, quella stessa notte, viene trovato da Giovanni un camion in mezzo alla strada, dove all'interno gli inquirenti rivengono una lattina di birra albanese. Dopo aver fatto credere a Roberto che Ale \u00e8 partita per un viaggio, il maresciallo cambia tattica: consiglia alla sorella di vedere il suo ex amante. L'incontro avviene di sera, una cena romantica durante la quale il bel Roberto (che non vuole restituirle il documento) chiede ad Ale di sposarlo. Le d\u00e0 due giorni di tempo per pensarci, dopo di che lui partir\u00e0 per Santo Domingo, dove vorrebbe iniziare con lei una nuova vita. Tornata a casa, Ferri dice ad Ale che dovr\u00e0 rispondere di s\u00ec: \u00e8 l'unico modo per venire a capo delle indagini. Nel frattempo, la Sepi scopre che la serratura della porta della terrazza da dove il cecchino avrebbe sparato a Celim, \u00e8 stata appena cambiata da un fabbro, Pino Gattinoni, il quale confessa di averne fatto una copia anche per Roberto Cal\u00f2, che lo ricattava con delle foto compromettenti. Ale intanto accetta la proposta di matrimonio di Roberto, che subito dopo le chiede di dare una busta ad una persona. Sonia di sostituisce alla ragazza, recandosi nel luogo indicatole, dove incontra il killer che ha fatto fuori Celim. Grazie a questa mossa, i carabinieri costringono l'uomo a confessare di aver ricevuto da Cal\u00f2 25.000 euro per uccidere il commerciante albanese. Roberto nel frattempo confida ad Ale di dover concludere un affare molto importante prima della partenza. Il giorno dopo lo si vede mentre con altre tre persone sta trasferendo su un Tir un folto gruppo di clandestini. Ferri e compagni li arrestano tutti in flagranza di reato. Messo alle strette, Roberto confessa di aver fatto uccidere Celim, arrivato in Italia con un camion di extracomunitari. Liberatosi di lui, si era accordato con una banda di malviventi per vendere gli albanesi. Un piano perfetto, se solo non si fosse innamorato di Alessandra. Nonostante i buoni esiti dell'indagine, Ferri \u00e8 deciso a congedarsi: se reso noto, il documento che incrimina Ale rovinerebbe la sua carriera. Ma Testa scopre che il documento \u00e8 nullo perch\u00e9 la firma \u00e8 stata contraffatta. Ferri sorride: l'incubo \u00e8 finito!\nFurto in biblioteca.\nTrama.\nNel liceo di Citt\u00e0 della Pieve, qualcuno si \u00e8 introdotto in sala professori, ha acceso il PC e copiato una versione di greco. Grazie ad un piccolo indizio, tra gli studenti sospettati vi \u00e8 Daniele Laudi, fidanzato di Martina Cesari, la figlia del bidello, da poco denunciato dai propri genitori per una giustificazione falsa. In seguito, i carabinieri colgono in flagrante Martina mentre sta per rubare il file di un'altra versione. La ragazza ammette di aver fatto una copia delle chiavi del padre per poter vendere le versioni, ma nega implicazioni da parte di Daniele. La sua deposizione non convince, poich\u00e9 le versioni rubate erano quelle per la classe del fidanzato, di un anno pi\u00f9 grande. Intanto, la madre di Daniele rivela ai carabinieri di aver trovato seimila euro nel guardaroba del figlio: deve esserci sotto qualcosa di ben pi\u00f9 grave della semplice vendita delle versioni. Frattanto, Ferri decide di fare un regalo alla Sepi per l'aiuto che lei gli ha fornito nella vicenda Cal\u00f2. Dietro al consiglio di Sonia, egli si reca ai \"Vivai Bertelli\", dove scopre con sconcerto che il commesso \u00e8 una sua vecchia conoscenza: si tratta di Fabio Di Chiara, un colonnello dei R.O.S. con cui Ferri lavorava prima di essere assegnato alla stazione di Citt\u00e0 della Pieve. In un secondo incontro, l'uomo gli confida di star indagando sul rapimento di un tale, Gulli, avvenuto qualche tempo prima e di lavorare sotto copertura nel vivaio (si fa chiamare Angelo Rossi). Giacch\u00e9 ha perso i contatti con i colleghi della missione, egli ha bisogno dell'aiuto di Ferri; questi si dichiara subito disponibile. Intanto Daniele viene pedinato e si scopre che \u00e8 implicato in un'attivit\u00e0 illegale. In una fabbrica di ceramiche che appartiene a Vincenzo Falleri, zio di un suo compagno di classe, il ragazzo esercita un'attivit\u00e0 illegale: traffico di CD e DVD pirata. I dipendenti sono tutti extracomunitari. Dopo essere stato arrestato, Daniele ammette di aver sbagliato. La sua Martina non ha nulla a che fare con quei traffici, \u00e8 stato lui a chiederle di rubare le versioni. Il giovane comunque se la caver\u00e0 con una multa, mentre uno degli extracomunitari che lavorava per lui denuncia i nomi dell'organizzazione, ottenendo in cambio il permesso di soggiorno per s\u00e9 e la sua famiglia. Quando nel \"Vivaio Bertelli\" viene scoperto il cadavere del proprietario, Giacomo, i sospetti cadono sulla moglie, marito e moglie non avevano pi\u00f9 buoni rapporti, e su Angelo Rossi, di cui nessuno conosce la vera identit\u00e0. I carabinieri si mettono sulle sue tracce. Il colonnello per\u00f2 scompare, non prima per\u00f2 di aver detto al maresciallo Ferri che i R.O.S. hanno scoperto che i soldi del rapimento Gulli sono stati riciclati tramite le attivit\u00e0 di Bertelli. Angelo intende portare a termine la missione, cercando per\u00f2 di sottrarsi alle indagini della squadra di Ferri, il quale, suo malgrado, deve stare al gioco del suo ex capo: il nostro maresciallo accetta quindi di lavorare per Rosario Ponti, anch'egli proprietario di un vivaio, che potrebbe avere a che fare con questa losca vicenda.\nDelitto tra le orchidee.\nTrama.\nCon la scusa di un corso di aggiornamento a Perugia, il maresciallo Ferri trascorre le sue giornate fuori dalla caserma. La Sepi si accorge che il suo comportamento non \u00e8 normale: sempre distratto e infiacchito. Il suo intuito, ancora una volta, non si sbaglia: egli lavora come aiutante, a tempo pieno, presso il vivaio di Rosario Ponti. Intanto le indagini sull'omicidio Bertelli procedono: la signora non ha un vero alibi per quando suo marito venne ucciso, mentre Angelo Rossi \u00e8 introvabile, ragion per cui i sospetti ricadono su di lui. Le notizie che lo riguardano sono assai sospette: ha cambiato lavoro ben tre volte nell'ultimo anno. Quando Sonia si reca al vivaio, scopre che all'interno della serra vi sono delle piante esotiche non in vendita, in Italia sono illegali. La vedova ha appena trasferito in un conto all'estero una cifra piuttosto elevata. Nel frattempo, Ferri controlla i movimenti nel vivaio, assistendo anche a un chiassoso diverbio tra Ponti e Gustavo Oleandri, proprietario di una ditta di import export di Reggio Calabria. Poco dopo incontra Angelo Rossi, che sta indagando sugli affari di Ponti: il colonnello afferma che mancano le prove per sgominare il giro di Ponti e Bertelli. La Sepi ha scoperto che non c'\u00e8 nessun corso di aggiornamento. Incalzato da richieste di chiarimento, Ferri risponde che non pu\u00f2 parlare. \"Non hai rispetto per noi\", sbotta la sua collega, che mette sotto sequestro il vivaio Bertelli. Poco dopo le rivelazioni di Rossi confermano che Ponti e Bertelli sono legati a filo doppio con il rapimento Gulli, Ferri viene tramortito da due uomini e rinchiuso nella serra di Bertelli. Il maresciallo, imbavagliato e circondato dalle fiamme, vede la morte in faccia. Viene miracolosamente salvato da Angelo Rossi, raggiunto poi da Sepi e compagni. Per chiarire le cose definitivamente, Angelo Rossi confessa alla Sepi di essere il colonnello Fabio Di Chiara, che stava indagando sul rapimento Gulli. In accordo con la procura, egli aveva ordinato a Ferri di non parlarne con nessuno dei suoi uomini. Ferri si scusa con la donna, che risponde gelida: \"Con un comandante come te non so se riesco ancora a lavorare\". Alla fine dell'indagine, Gulli riconosce i suoi rapitori: Ponti, la moglie di Bertelli e la baby sitter della famiglia Gulli, mentre il mandante era un certo Ezio Giannotti. Inaspettatamente, il colonnello Di Chiara propone a Ferri di rientrare nel corpo dei R.O.S. Il maresciallo prende tempo. Intanto in caserma giunge la modella Tiziana Labini, che decide di non sporgere denuncia contro il suo ex marito, Giuliano, reo di aver sequestrato il loro unico figlio. Ma la loro vicenda sar\u00e0 molto pi\u00f9 complicata del previsto.\nUn fisico perfetto.\nTrama.\nDurante l'annuale sfilata di moda di Citt\u00e0 della Pieve, Tiziana Labini, \"Miss Umbria\", sviene sul palco. Il brigadiere Testa la porta subito in ospedale, dove i medici le diagnosticano una crisi dovuta a stress da lavoro. Negli ultimi mesi \u00e8 dimagrita moltissimo, probabilmente anche per via di una delicata situazione familiare: l'ex marito, Luciano aveva \"sequestrato\" il loro unico figlio e aveva accusato la donna di averlo trascurato per il lavoro. Una volta arrestato dai carabinieri, la Labini aveva deciso di non sporgere denuncia contro di lui. Mentre Tiziana si reca a Roma per impegni di lavoro, \u00e8 assistita dall'\"Agenzia Franchi\", il cui proprietario ritiene che la donna abbia buone chance di diventare la testimonial per una ditta importante, gli inquirenti fanno due chiacchiere con la madre della modella, la quale consegna loro le pillole che la figlia assume tutti i giorni. Il sospetto che la donna faccia uso di droghe \u00e8 confermato quando i prelievi del sangue fatti in ospedale rilevano l'assunzione di amfetamine. Aspettando i risultati del R.I.S., Ferri manda i suoi uomini per fare una ricerca nei centri dimagranti non ufficiali, dove la Labini avrebbe potuto comprare i farmaci inquisiti. Provano tra uno di questi, l'\"Istituto Monetti\", frequentato da vip e modelle, ma \u00e8 una pista che non porta a nulla. Le analisi del R.I.S. parlano chiaro: le pillole sono cocktail chimici per dimagrire, prodotte da una farmacia, i cui proprietari riconoscono che la ricetta prescritta alla Labini \u00e8 del dottor Cafini, un cardiologo accusato, anni prima, di traffico illegale di medicinali. Questi nega risolutamente il proprio coinvolgimento nella vicenda. La Sepi intanto non ha ancora perdonato il maresciallo Ferri: perch\u00e9 non l'ha avvisata delle indagini con il colonnello Di Chiara. Non si fidava di lei. Il numero identificativo della ricetta di Tiziana in realt\u00e0 \u00e8 stato clonato da Ernesto Franchi, paziente di Cafini, nonch\u00e9 padre dell'agente delle modelle, che in questo modo smerciava anfetamine a tutte le ragazze dell'agenzia. \"Dovevo lavorare per mantenere me e mio figlio\", confessa amaramente Tiziana, obbligata a dimagrire per restare nel mondo della moda. Tutto sembra tornato tranquillo in caserma, fino a quando qualcuno allenta i freni della macchina di Roman\u00f2, appena uscito da un corso di cucina. Per fortuna non succede nulla di grave. L'elettrauto afferma con sicurezza che qualcuno ha manomesso i freni con un seghetto. Chi potrebbe volere fare del male ad un bonaccione come Roman\u00f2.\nRicette e sortilegi.\nTrama.\nFerri e compagni indagano sul tentativo di omicidio ai danni di Roman\u00f2. Marianna Bontempo, l'insegnante del corso di cucina frequentato dal carabiniere, \u00e8 corteggiata da numerosi allievi, con grande invidia delle \"due zitelle\" del corso, una coppia di vecchiette pettegole. La Sepi dal canto suo assiste a una lite tra Alfio Diamante e Arturo Colla, altri due frequentatori del corso. Proprio a casa di quest'ultimo, in crisi coniugale con la moglie, ha preso fuoco la stufetta, che per fortuna non ha ucciso l'uomo. Intanto, il colonnello Di Chiara domanda a Ferri se \u00e8 intenzionato a tornare nei R.O.S., dove c'\u00e8 bisogno di uomini validi come lui. Ferri si prende alcuni giorni per riflettere e, alla fine, annuncia ai suoi che non andr\u00e0 a Roma con il colonnello. Le due zitelle, intanto, rivelano alla Sepi che Colla era un cliente di Daniele Preci, in arte \u2018Mago Daniel\u2019, che in una televisione locale conduce una rubrica di astrologia. La moglie di Colla per\u00f2 sporge denuncia contro Preci che, a suo dire, ha spillato al marito un sacco di quattrini non per gli oroscopi, ma per \"cose di altro genere\". Interrogato dagli inquirenti, il mago confessa di essere dotato di poteri particolari. Egli si \u00e8 fatto lautamente pagare per un filtro d'amore che il Colla gli ha commissionato per conquistare la sua insegnante, la Bontempo. Colla conferma le parole di Preci, aggiungendo di avere intenzioni serie con la donna, visto che la situazione con la moglie va di male in peggio. Le indagini portano piuttosto a sospettare di Alfio Diamante, ricoverato gi\u00e0 due volte in un ospedale psichiatrico e denunciato per l'incendio doloso di un'officina, perch\u00e9 innamorato della presunta amante del carrozziere. Alfio si \u00e8 peraltro dichiarato tempo prima alla Bontempo. Scatta il piano per incastrarlo: Prosperi si reca al corso di cucina e poi invita a cena la donna e Alfio. Quest'ultimo si assenta dal tavolo, esce dal locale e sparge una tanica di benzina sulla macchina di Prosperi. Bloccato in tempo, ammette di avere attentato alla vita dei suoi compagni di corso perch\u00e9 innamorato della Bontempo. Lo stesso Roman\u00f2 avrebbe bevuto con lei \"addirittura\" un caff\u00e8. Con dispiacere di Leo, Jessica \u00e8 stata ammessa all'universit\u00e0. Pippo l'ha sostituita con una ragazza, Vittoria, che ha la tendenza a fare cadere il cappuccino addosso proprio ai clienti anziani, che, guarda caso, hanno appena ritirato la pensione alla posta. Ferri propone alla sorella di andare a vivere insieme in un casale fuori dal paese. Lei accetta con entusiasmo, ma non ha la minima intenzione di viverci con il fratello, poich\u00e9 vorrebbe farne un agriturismo. Andrea sorride, contento di avere finalmente trovato un'occupazione all'amata sorella.\nIl segreto di Gemma.\nTrama.\nUsando Bordi come esca, i carabinieri smascherano Vittoria, la nuova cameriera di Pippo che, con la tattica di rovesciare cappuccini sui clienti anziani, rubava loro la pensione appena ritirata. Alla Pieve si presenta un anziano signore che ferma Sonia Martini davanti alla caserma. Le vorrebbe parlare ma non ne ha il tempo. L'ombra di una donna, con gli occhiali neri e il foulard in testa, lo fa scappare dopo aver perso un mazzo di chiavi che la Martini raccoglie e porta in caserma. Frattanto, le cose iniziano ad andare bene per Alessandra che inizia i primi lavori per mettere in piedi il suo agriturismo. Inoltre, ultimamente lei e Testa si scambiano sguardi d'intesa. Bordi annuncia ai colleghi che a Citt\u00e0 Della Pieve c'\u00e8 stato un omicidio. La vittima \u00e8 l'uomo che aveva cercato di parlare con Sonia. L'unica testimone afferma che l'uomo stava parlando con una donna, la quale, prima di sparargli, gli ha urlato: \"Sono 21 anni che aspetto\". L'uomo si chiamava Lorenzo Luzzi. Nella camera d'albergo dove questi alloggiava, viene trovata la foto di una donna con un numero di telefono: si tratta di Gemma, la proprietaria della pizzeria preferita dai carabinieri. Luzzi era ricercato da pi\u00f9 di vent'anni per una rapina in una gioielleria di Chianciano. Lui scapp\u00f2, il suo socio venne ucciso dal gioielliere e il terzo, che faceva da palo e probabilmente era una donna, fugg\u00ec. Gemma risponde a Ferri di non conoscere Luzzi: con tutti i clienti che aveva, quando faceva la prostituta, non pu\u00f2 certo ricordarseli tutti. Il maresciallo ordina ai suoi di cercare la cassetta di sicurezza a cui potrebbe appartenere la chiave nel mazzo lasciato a Sonia dalla vittima. Intanto, sebbene a malincuore, Ferri \u00e8 costretto a perquisire la casa di Gemma, dove trova una lettera, vecchia di 21 anni, proprio dei tempi della rapina, che la perizia calligrafica indica essere stata scritta da Luzzi. Ma quando gli inquirenti trovano la cassetta di sicurezza, affiora pi\u00f9 di una sorpresa: in una lettera contenuta nella cassetta (con il bottino della rapina di Chianciano), Luzzi afferma di essere il padre di Sonia Martini. La ragazza, molto scossa, si precipita dalla madre che le confessa di averla adottata. Lei e suo padre non hanno mai avuto il cuore di dirglielo. Anche altre sono le novit\u00e0 in caserma: Alessandra e Testa si baciano e il maresciallo Ferri chiede alla Sepi di andare a cena sola con lui. Per tutta risposta, la donna gli presenta il suo storico fidanzato, Giorgio, di cui dice di essere molto innamorata. Anche Leo non sa pi\u00f9 bene che sentimento prova per Jessica, momentaneamente tornata al bar dello zio. Intanto, la posizione di Gemma si fa sempre pi\u00f9 delicata quando viene trovato un capello rosso, proprio come i suoi, sul cadavere di Luzzi. Convocata in caserma, la donna finisce per confessare il suo amore per Lorenzo. Un amore finito, passato, ma come non rimanere legata per sempre al padre di sua figlia Sonia.\nVacanze premio.\nTrama.\nSonia non riesce a darsi pace per la morte del suo vero padre, Lorenzo Luzzi. La Sepi la porta a parlare con Gemma, che la rassicura: suo padre era un brav'uomo, sicuramente non fu lui ad uccidere la guardia nella rapina di 21 anni prima. La Martini continua ad essere pedinata dalla misteriosa donna con gli occhiali neri e il foulard in testa, che per\u00f2 non lascia tracce per essere identificata. Intanto, in caserma, Ferri si sta occupando di Simona Bezzi, capo di una societ\u00e0 di consulenza, che ha organizzato una vacanza premio per i suoi dipendenti, viaggio mai avvenuto perch\u00e9 la titolare dell'agenzia a cui si \u00e8 rivolta, Enrica Pignoni, \u00e8 scappata con il denaro. Il marito, Enzo, non si sa spiegare la fuga della donna. Il mistero si infittisce quando si scopre che l'assegno di 50.000 euro della Bezzi non \u00e8 ancora stato incassato dalla donna. Come un fulmine a ciel sereno, la Sepi annuncia a Ferri di voler sposare Giorgio, il suo fidanzato. Il maresciallo d\u00e0 l'impressione di non prendere bene la notizia. Le persone che conoscevano la Pignoni si dicono poco convinte alla colpevolezza della donna, onesta e generosa com'era. La pista di Pasquale Pinna, ventisettenne, aiuto pescivendolo, a cui Enrica ha trovato un altro lavoro, si rivela infruttuosa. Nel frattempo, grazie all'aiuto di Prosperi, viene finalmente identificata la targa della donna che segue Sonia: si tratta di Grazia Tosi, un'impiegata cinquantenne. Poich\u00e9 quest'ultima sospetta che Sonia possa aver dato le chiavi della fatidica cassetta di sicurezza a Gemma, inizia a seguire anche la ristoratrice, che si offre come esca. Da quando le analisi dei R.I.S. hanno decretato che il capello rosso trovato accanto al cadavere \u00e8 suo, la situazione si \u00e8 fatta delicata. Insieme a Sonia, Gemma si reca in banca per ritirare il bottino della rapina ma, una volta uscite, trovano Grazia che le minaccia con una pistola; in quel delicato frangente scatta il blitz e l'arresto della donna. In caserma la Tosi confessa di aver aspettato 21 lunghi anni per potersi godere il bottino, ma quando ha visto Luzzi, che anche lei amava, che dava le chiavi a Sonia per alleggerire la sua coscienza di padre assente, non ci ha pi\u00f9 visto dalla rabbia. Si scopre cos\u00ec che era proprio lei la donna della rapina che uccise la guardia e poi Lorenzo. Gli inquirenti intanto vengono a sapere che la Pignoni aveva assunto un investigatore per spiare il marito, scoprendo che la tradiva con la signora Bezzi. Dopo molte ricerche, Enrica viene trovata in ospedale, dove \u00e8 stata operata al setto nasale. La donna afferma di non aver mai preso l'assegno della Bezzi e sar\u00e0 lo stesso marito a confessare di averlo girato a terzi per coprire un proprio debito. In caserma non c'\u00e8 un attimo di pace: una donna denuncia la scomparsa della nipote diciassettenne Barbara Colla. Intanto, in un parcheggio, Ferri, all'improvviso e di proposito, bacia la Sepi per evitare che la donna veda il fidanzato Giorgio che amoreggia con un'altra. I tentativi del maresciallo si rivelano tuttavia inutili e la Sepi rimane di sasso.\nUna dolce sinfonia.\nTrama.\nLa Sepi ha deciso: la sua relazione con Giorgio \u00e8 definitivamente chiusa. Ferri dissimula l'entusiasmo. Prosegue la ricerca di Barbara Colla, la ragazza scomparsa, figlia di un musicista tedesco e di una donna bellissima, entrambi morti in un incidente stradale. Dopo la perdita dei genitori, la ragazza si \u00e8 trasferita a vivere dagli zii: con loro per\u00f2 la situazione non era delle migliori, e anche a scuola Barbara aveva problemi. Due elementi per\u00f2 fanno avanzare le indagini: una ragazza con gli occhiali neri, che si rivela poi essere la stessa Barbara, ruba il clarinetto di Leo, mentre questi sta facendo riparare il suo strumento nel negozio di musica \"Bertarelli\": qui, in seguito, una signora di bella presenza fa domande incalzanti su Barbara.\nIntanto Prosperi trova delle pasticche a casa della Colla, che le analisi confermano essere dei potenti psicofarmaci, con effetti destabilizzanti sul paziente. Il vecchio Giovanni ritrova il clarinetto di Leo al cimitero, accanto alla lapide dei genitori di Barbara, presso la quale la ragazza viene ritrovata dallo zio Ercole la notte successiva. Il caso sembra conclusosi bene, ma Leo non ci vede chiaro. Il ragazzo quindi pedina la donna misteriosa che aveva fatto domande al negozio di musica: si chiama Viola Baroni, \u00e8 astrologa e cartomante. Con la scusa di una visita, Sonia e Prosperi sottraggono alla maga un cd rom, dove trovano le fotografie della donna che bacia zio Ercole. Messa sotto torchio, la moglie ammette di aver avuto dei sospetti su una loro relazione. Lei confessa anche che il marito somministrava psicofarmaci alla nipote. Mai si sarebbe aspettata invece che il marito, come le mostra la Sepi, avesse intestato a s\u00e9 stesso, con una procura generale, il negozio di abbigliamento che lei gestisce da anni. La verit\u00e0 viene a galla quando i carabinieri scoprono che al compimento dei suoi diciotto anni, cio\u00e8 il giorno dopo il suo ritrovamento, Barbara erediter\u00e0 un milione di euro dal nonno armatore. L'indomani, Zio Ercole e Viola portano la ragazza in banca, dove, sotto ipnosi, tentano di costringerla a firmare un documento che trasferirebbe il denaro dell'eredit\u00e0 a Viola. Il piano viene per\u00f2 sventato dai carabinieri, che accusano la coppia di truffa e di circonvenzione di incapace. Intanto, un ragazzo, Pietro Marchetti, titolare di una ditta di catering, \u00e8 stato malmenato da un uomo che dice di non aver riconosciuto. I carabinieri per\u00f2 vengono a sapere che Pietro ha soffiato a Bruno Frontoni, istruttore di boxe della palestra \"La nobile arte\", la futura sposa, Carla Vittoria.\nPietro se la cava con qualche escoriazione e un paio di costole incrinate, mentre Bruno \u00e8 improvvisamente partito per l'estero. Nel frattempo Barbara e la zia lasciano Citt\u00e0 della Pieve per cercare di rifarsi una vita e Leo dona alla ragazza il suo clarinetto.\nUna mossa sbagliata.\nTrama.\nDi ritorno dall'Olanda, il pugile Bruno Frontoni nega di aver malmenato Pietro Marchetti. Lui sostiene di averlo solo minacciato e in effetti ha un alibi di ferro che lo discolpa dall'accusa. Dopo le prime indagini, i carabinieri scoprono che c'\u00e8 del torbido nella ditta di catering gestita da Pietro: i numerosi fornitori non vengono mai pagati, come del resto il costruttore della villa dell'imprenditore, Mesiti. Una ragazza di nome Sara Sella viene improvvisamente licenziata da Marchetti: le era stato promesso il rinnovo del contratto di vice cuoco, ma le numerose proteste da parte di lei, per le scarse condizioni igieniche delle cucine, non le avevano certo giovato.\nRimasta orfana e con una sorella malata, Sara \u00e8 fidanzata con Giuliano, un suo coetaneo. Il suo sogno \u00e8 quello di aprire un ristorante. Quando Marchetti si precipita in caserma per denunciare il furto della propria macchina, Ferri e compagni scoprono che nell'affare potrebbe essere coinvolto Francesco Buttinelli, un ortofrutticolo cui Marchetti deve parecchi soldi. In realt\u00e0 ad avere rubato l'auto \u00e8 stato il figlio di Buttinelli, Giuliano, che aveva picchiato l'imprenditore e rubato la macchina per vendicare il padre, ormai quasi sul lastrico per i conti non pagati da Pietro. Con il ricavato della vendita dell'auto, egli intendeva finanziare il sogno della sua fidanzata, Sara, che dopo aver saputo la verit\u00e0 decide di aiutare il padre di Giuliano, mentre Mesiti entra in societ\u00e0 con Marchetti per riavere parte dei suoi soldi. Risolto dunque il caso, Ferri viene a sapere che la Sepi ha un appuntamento con il colonnello Fabio Di Chiara. Cerca di incassare il colpo ma, ad onor del vero, pensava fosse arrivato il suo momento, e non quello del suo ex superiore, per avvicinarsi all'affascinante maresciallo. Intanto sua sorella Alessandra ha appena inaugurato l'agriturismo, un ambiente caldo e accogliente, dove arrivano i primi clienti.\nCome un fulmine a ciel sereno, si presenta in caserma una donna di una certa et\u00e0, a prima vista ubriaca. Si tratta della signora Rita Paolini, vedova e madre di Domenico, un noto costruttore della zona. La donna viene riportata a casa dove i carabinieri trovano i cani addormentati e l'abitazione sottosopra: qualcuno \u00e8 entrato e ha rubato tutto, narcotizzando Domenico e i domestici. La stessa Rita potrebbe essere stata drogata, poich\u00e9 la cameriera di casa Paolini, Elisabetta, dichiara che la padrona \u00e8 astemia.\nInsonnia.\nTrama.\nIl ladro che si \u00e8 introdotto in casa Paolini ha rubato i gioielli di famiglia e parecchi soldi. Il R.I.S. conferma l'impiego di un narcotico ai danni dei derubati. Una domanda perseguita Ferri: perch\u00e9 la signora Rita si \u00e8 risvegliata prima di tutti? Intanto risulta introvabile il secondo figlio, Annibale. Pochi giorni dopo avviene un'altra rapina, in una villa con studio dentistico, con le stesse modalit\u00e0 del furto in casa Paolini e gli inquirenti scoprono che il dentista si serviva della stessa colf che lavora dalla signora Rita: si tratta di Elisabetta, a detta di tutti una gran lavoratrice, di un'onest\u00e0 cristallina. Come spesso capita, Pippo sa qualcosa che potrebbe rivelarsi molto utile: Annibale aveva la passione, sin da piccolo, per la chimica. La signora Rita afferma che il figlio \u00e8 in giro per il mondo, facendo lavori sempre diversi, mentre Domenico rammenta che il fratello aveva inventato un farmaco, per la precisione, un calmante, prima di abbandonare la tanto amata chimica. Intanto, si presenta all'agriturismo il signor Losi, un professore di matematica alla ricerca di pace per scrivere un libro. Nonostante aiuti Ale a tenere i conti, egli si comporta in modo riluttante quando gli vengono richiesti i documenti. L'uomo temporeggia, fino a quando Ale, con la scusa di fare le pulizie nella sua stanza, trova la sua carta d'identit\u00e0. Prende i suoi estremi e li consegna, come di prassi, ai carabinieri, insieme a quelli degli altri clienti. Dopo diversi giorni di appostamento, Sonia e Leo scoprono che Elisabetta non \u00e8 la santarellina che tutti descrivono. La ragazza sta organizzando l'ennesima rapina, visto che al telefono ne parla con qualcuno, a cui confessa di aver paura dei carabinieri che le stanno dietro. Ferri e i suoi uomini sorvegliano tutte le ville in cui lavora Elisabetta.\nIl maresciallo arresta un uomo che sta entrando in una di esse. Si tratta di Annibale Paolini, che in caserma confessa di aver rubato perch\u00e9 aveva bisogno di soldi: non volendo chiedere denaro alla madre, aveva deciso di derubarla e siccome il gioco \u2018gli aveva preso la mano\u2019, continuava a farlo nelle case in cui lavorava Elisabetta, segretamente sua complice e fidanzata. Grazie al farmaco di sua invenzione, narcotizzava i rapinati a seconda dell'et\u00e0 e del peso. Aveva sbagliato le dosi per la madre, che si ricordava molto pi\u00f9 magra. Nel frattempo, Ferri \u00e8 geloso: la Sepi \u00e8 uscita, elegantissima, con Di Chiara. Ritorner\u00e0 in caserma all'alba e nel salutarsi i due non si baciano ma sembra solo questione di tempo. Prosperi intanto scopre che il \"Signor Losi\" residente nell'agriturismo di Ale \u00e8 ricercato dalla polizia per tentato omicidio ai danni di un certo Alfredo Desideri. Il carabiniere si precipita dalla Ferri per avvertirla, ma Losi minaccia lui e la ragazza con una pistola. In caserma si accorgono dell'identit\u00e0 del ricercato e, intuendo il pericolo, corrono di gran carriera all'agriturismo.\nGelosie.\nTrama.\nAll'interno dell'agriturismo, il professor Losi, ricercato dalla polizia per tentato omicidio e munito di una pistola, tiene in ostaggio Prosperi, una coppia di turisti stranieri e la stessa Alessandra. Intanto Andrea sta cercando una strategia per salvare i quattro ostaggi. Sono momenti di enorme tensione, in cui il Maresciallo \u00e8 combattuto sul da farsi, poich\u00e9 troppo coinvolto nella vicenda. Dopo aver riflettuto, Ferri fa chiamare il colonnello Di Chiara e trasforma un casale vicino all'agriturismo in una base operativa. Losi \u00e8 disperato per quello che ha commesso: \u00e8 convinto di avere ucciso la moglie Letizia e l'amante di quest'ultima; in realt\u00e0 la donna \u00e8 stata ferita solo di striscio e l'amante \u00e8 ancora in prognosi riservata. Mentre Di Chiara vorrebbe entrare nell'agriturismo con i suoi uomini, Ferri manda Testa dentro la casa sotto copertura. Se il caso non verr\u00e0 risolto entro la notte, il Maresciallo affider\u00e0 l'operazione al suo superiore. Luigi riesce ad entrare nell'agriturismo e cerca in tutti i modi, comunicando con il Maresciallo Ferri con un cellulare abilmente nascosto nello stivale, di ingannare Losi, il quale tuttavia \u00e8 troppo attento per essere raggirato. Durante una colluttazione in cui Testa cerca di disarmare il rapitore, parte un colpo dalla pistola a quest'ultimo: Prosperi viene ferito alla gamba e il Brigadiere viene smascherato. Ferri sta per cedere il comando delle operazioni a Di Chiara, quando viene informato che l'amante di Letizia \u00e8 fuori pericolo. Con l'aiuto della Sepi, inizialmente poco convinta dell'operazione, (che in questa occasione gli rivela di essere stata tenuta in ostaggio dieci anni prima), il Maresciallo blocca gli uomini di Di Chiara e inizia a trattare con Losi, il quale ovviamente non crede che la moglie e il suo amante siano ancora vivi. Dopo aver parlato privatamente con Letizia, la donna racconta di aver ceduto alle lusinghe dell'amante poich\u00e9 credeva di non essere pi\u00f9 amata dal marito, Ferri la porta all'agriturismo. Appena la vede, Losi libera tre ostaggi, ma tiene prigionieri Ale e Testa. Poi l'uomo parla con la moglie, alla quale chiede di perdonare tutte le sue malefatte. La donna accetta e lo abbraccia con infinita dolcezza. A questo punto Losi abbassa la pistola in segno di resa. Gli ultimi due ostaggi vengono portati in salvo. Di Chiara ammette che la tattica di Ferri \u00e8 stata quella vincente. Dopo averlo visto in azione, Sepi capisce che Fabio non \u00e8 la persona che fa per lei: sono troppo diversi per stare insieme. Lei ha bisogno di un uomo pi\u00f9 sensibile. Ferri ringrazia caldamente il Brigadiere Testa, che \u00e8 riuscito a proteggere la sua amata sorella. Il Maresciallo \u00e8 tuttavia ignaro che anche all'amico stava particolarmente a cuore la sorte di Ale. Nel frattempo, nell'officina nautica di Citt\u00e0 della Pieve \u00e8 stata rubata la barca di Giuliano Oddi, proprietario di un supermercato locale.\nControvento.\nTrama.\nProsegue l'indagine sulla barca rubata a Giuliano Oddi, proprietario di un supermercato locale.\nL'improvvisa fortuna di quest'ultimo \u00e8 avvenuta grazie ad una vincita miliardaria al super enalotto. Oddi avrebbe dovuto dividere i soldi con due suoi colleghi, a cui invece raccont\u00f2 di non avere giocato la schedina. La barca dell'imprenditore viene ritrovata dopo qualche giorno.\nLa famiglia Oddi \u00e8 la classica famiglia senza difetti, almeno all'apparenza. Se infatti il figlio Francesco \u00e8 un ottimo studente, suo fratello Dante frequenta giri loschi, legati al traffico di stupefacenti. Gli inquirenti iniziano a seguirlo ventiquattrore al giorno, finendo per scoprire che la persona da tenere d'occhio in realt\u00e0 \u00e8 Francesco, il quale s'incontra di notte con un uomo, Ignazio Perini, che lo minaccia: \"Se non paghi entro domani, sei fuori\". Perini \u00e8 un bidello dell'universit\u00e0 di Perugia che riceve regolarmente sul suo conto inspiegabili bonifici bancari da 5.000 euro; la stessa cosa succede a Eugenio Zaccari, assistente universitario. Ferri intuisce che sotto potrebbe esserci un commercio di esami. Nel frattempo, il Maresciallo sta indagando anche su un giro di banconote false che inizia a coinvolgere molte persone, ignare di possedere soldi falsi.\nAd occuparsi delle indagini c'\u00e8 anche il magistrato Morresi che ha deciso di tornare a Citt\u00e0 Della Pieve. Tra lei e Testa ormai \u00e8 tutto finito, i due parlano con chiarezza e serenit\u00e0. Ale, che origlia il loro dialogo, si dimostra molto gelosa nei confronti del Brigadiere, con cui poco dopo si bacia: la loro passione \u00e8 pi\u00f9 forte di tutto il resto, anche dell'ingombrante presenza del possessivo Maresciallo Ferri. Frattanto, Leo \u00e8 sempre pi\u00f9 coinvolto da Jessica. Ogni volta che la incontra, viene incantato dalla sua bellezza e dai suoi deliziosi modi di fare. Prosperi, che ha ormai compreso l'interesse dell'amico per la propria ex fidanzata, gli dice chiaramente che la loro storia d'amore si \u00e8 conclusa da tempo, ma Leo continua a temere che Jessica sia ancora innamorata del simpatico Carlo. Quando vengono rubati i gioielli della signora Oddi, gli uomini di Ferri bloccano la macchina guidata da Francesco (stava scappando), che viene colto in flagrante con la refurtiva. Il ragazzo confessa di aver rubato perch\u00e9 doveva dare i soldi a Perini e a Zaccari che gli vendevano gli esami, si era messo a comprarli quando aveva capito di avere dei problemi con gli studi. Francesco aveva provato a vendere la barca del padre, e ora cercava di fare la stessa cosa con i gioielli della madre. Il caso \u00e8 stato brillantemente risolto. In seguito, nell'ufficio dei Carabinieri, arriva un meraviglioso mazzo di rose per la Sepi. Sono del suo ex, Giorgio, che in questo modo cerca di riconquistarla. Ferri non appare molto contento.\nCarte false.\nTrama.\nL'indagine sui soldi falsificati si \u00e8 arenata. Il povero Bordi, sorpreso in un centro commerciale con una banconota falsa, viene tagliato fuori dal caso. Si sa per certo che le banconote vengono fotocopiate su carta filigranata: un lavoro grossolano, fatto da dilettanti. Ferri fa chiamare tutte le cartiere della zona che utilizzano questo tipo di carta. In una di esse ci lavora Alberto Tattoli, noto falsario appena uscito di prigione. L'uomo sostiene di non avere nulla a che fare con questi falsari, da lui considerati cialtroni. Qualcosa si muove quando Tina ammette di avere messo lei stessa i soldi falsi nel portafoglio di Bordi: voleva fare shopping con banconote di un certo valore, non con quelle di piccolo taglio con cui viene pagata per fare le pulizie alla pensione \"Raffaeli\", dove \u00e8 impegnata quando non lavora in caserma. I proprietari di questa pensione, Gaetano e Anna, hanno un passato poco limpido, fatto di piccole truffe, per le quali non sono mai stati giudicati colpevoli. Ferri fa pedinare sia Tattoli che la signora Raffaeli la quale, dopo aver fatto svariati acquisti nei negozi del paese, si reca nella videoteca di Citt\u00e0 Della Pieve, dove consegna una busta al proprietario, Stefano Marzi. Leo scopre che nel negozio c'\u00e8 un traffico di film a luci rosse. Acquista allora una videocassetta, che viene visionata in caserma. Il filmino \u00e8 stato girato nella pensione \"Raffaeli\": la signora Anna confessa di aver concesso il permesso per girare nel suo albergo per guadagnare soldi facili, in modo da togliersi qualche sfizio. La donna nega invece di avere a che fare con le banconote false. L'uomo confessa agli inquirenti di aver accettato la proposta di un uomo, che non aveva mai visto, quello dei soldi fotocopiati, il quale gli ha chiesto di unirsi a lui, in modo da fare un bel salto di qualit\u00e0. Messo alle strette, Tattoli accetta di collaborare con Ferri, dando un appuntamento al misterioso falsario. L'incontro tra Tattoli (in compagnia di Leo, che si finge suo nipote) con i due falsari avviene in pieno pomeriggio, in un parco. Purtroppo le cose non vanno come dovrebbero, poich\u00e9 la presenza non prevista di Tina manda in fumo il piano di Ferri, la cui squadra riesce a catturare i due malviventi, non prima che un colpo di pistola colpisca Tina. Si teme il peggio per la sorte della donna, ma si tratta soltanto di una ferita di striscio alla testa. Bordi va a trovarla in ospedale, dove si presenta con un mazzo di fiori. Ferri scommette che tra i due potrebbe nascere qualcosa. Tra lui e la Sepi c'\u00e8 sempre pi\u00f9 feeling, ma ogni volta che la situazione si fa interessante, succede sempre qualche imprevisto.\nSotto copertura.\nTrama.\nLoredana e Cesare Marini, una coppia di trentacinquenni, confessa al maresciallo Ferri di non potere avere figli e di essersi rivolti all'avvocato Mara Caroli, specializzata in diritto di famiglia, per adottarne uno. Dopo l'incontro con la donna, \u00e8 arrivata loro una telefonata anonima, in cui una voce contraffatta gli proponeva la vendita di una bambina di 6 mesi per la somma di 50.000 euro. L'avvocato Caroli, seccata, nega di essere implicata nella vicenda. Sul lunotto posteriore della macchina, i coniugi Marini trovano la fotografia di una bambina scattata con una macchina fotografica a sviluppo istantaneo. Testa chiede al fotografo del paese chi, fra i suoi clienti, possieda quel tipo di macchina e l'uomo gli risponde che la dottoressa Caroli ne \u00e8 una grande appassionata. Tutte le strade portano all'avvocato, anche una telefonata da parte della solita voce camuffata, che dice ai Marini che non dovevano rivolgersi ai carabinieri, \u00e8 partita dal ristorante dove l'avvocato stava cenando. Pochi giorni dopo qualcuno manomette, senza risultati, il computer della Caroli la quale racconta a Ferri di essere stata chiamata per gestire la mediazione sulla vendita della bambina. Ferri le consiglia di proseguire la trattativa, poich\u00e9 lui e la Sepi fingeranno di essere una coppia interessata ad adottare la piccola. I tre architettano il piano da Gemma, dove Ferri e la Sepi rimangono soli a godersi la cena, l'avvocato se ne va quasi subito. Quando vede entrare nel locale il suo ex, Giorgio, la Sepi bacia il maresciallo: finalmente si \u00e8 vendicata di quella volta in cui lo vide baciare un'altra ragazza.\nFerri rimane spiazzato e molto colpito dal gesto della ragazza. Frattanto, il maresciallo si trasferisce con la Sepi nell'agriturismo di Ale per gestire le trattative coi rapitori. La voce misteriosa d\u00e0 appuntamento ai coniugi \"Andreini\", Ferri e Sepi: in un parco, in pieno giorno. Quando Ferri e compagni arrivano sul luogo, trovano la bambina accudita dal vecchio Giovanni (uno a caso). I carabinieri tornano all'agriturismo, in attesa di arrestare i rapitori al momento del pagamento. \u00c8 proprio qui che i due marescialli, dopo una notte trascorsa a fare addormentare la bambina, si baciano: questa volta si tratta di un bacio vero, senza secondi fini, l'inizio di una notte di passione. Gli inquirenti intanto seguono la persona che hanno intuito essere colpevole: si tratta di un'infermiera scomparsa tempo prima dall'ospedale che si reca all'agriturismo con l'intenzione di vedere quella che confessa essere la propria nipote, Blu. I genitori della neonata sono due ragazzini senza lavoro e senza possibilit\u00e0 di mantenerla. La nonna allora ha pensato bene di vendere la nipote, per assicurarle un futuro migliore. \u00c8 disposta persino a rinunciare ai soldi dell'illecita compravendita, giacch\u00e9 a lei interessa solo che Blu venga trattata bene."}
{"id": "1254019", "revid": "287204", "url": "https://it.wikipedia.org/wiki?curid=1254019", "title": "Stella d'argento/Senza scarpe", "text": "Stella d'argento/Senza scarpe \u00e8 un singolo di Gino Santercole e I Ribelli, pubblicato in Italia nel 1964. \u00c8 il 12\u00b0 singolo inciso dai Ribelli.\nAccoglienza.\nRaggiunse il trentanovesimo posto nella classifica di vendite nel 1964. Il disco singolo fu pubblicato dalla casa discografica di Adriano Celentano, l'etichetta \"Clan Celentano\", per la quale Santercole - nipote di Celentano e poi componente del gruppo de I Ribelli - era sotto contratto.\nI brani.\nIl brano Stella d'argento \u00e8 una cover di una nota canzone statunitense - \"South of the Border\" - scritta e pubblicata nel 1939 da Jimmy Kennedy e Michael Carr; Il motivo fu portato al successo nel 1964 da Shep Fields, ma venne poi reinterpretato da numerosi cantanti, fra cui Frank Sinatra e Bing Crosby. Fra le numerose versioni in lingua inglese vi sono quelle di Chuck Berry, di Gene Autry e di Chris Isaak.\n\u00c8 stato pubblicato nuovamente nel 1994 in un disco di Claudia Mori, dal titolo \"Claudia Mori e i Ragazzi del Clan\", e in una raccolta del 2006 di Santercole stesso che porta il medesimo titolo del brano. Diventata nella versione originale (che descrive un gioioso viaggio attraverso la campagna messicana) una sorta di \"classico\" della musica popolare statunitense - poi assimilata al cosiddetto \"Tex-Mex\" - la canzone ebbe nell'adattamento in lingua italiana di Devilli un discreto successo di vendite e di critica.\nLa voce piana di Santercole e l'arrangiamento di Detto Mariano (arrangiatore ufficiale del Clan di Celentano), arioso e non privo di una certa ironia, consentirono al motivo di essere particolarmente apprezzato per la sua freschezza, anche grazie ai numerosi passaggi radiofonici avvenuti nell'estate dell'anno in cui il disco fu pubblicato.\nNella versione in lingua italiana, rispetto al testo originale, non vi sono riferimenti espliciti al Messico anche se il clima melanconico \"di frontiera\" (\"South of the Border\" \u00e8 traducibile con \"A sud del confine\") persiste nel sentimentalismo dei versi e nel languore delle note sviluppate dalla \"steel guitar\" di accompagnamento oltre che nel controcanto che emula il coro tipico di molti motivi messicani.\nDella canzone \u00e8 stata incisa una cover da parte del gruppo I Dragoni nel 1980.\nLa canzone \u00e8 stata inoltre interpretata anche da Joe Sentieri e reinterpretata dal cantautore calabrese Dario Brunori ed \u00e8 contenuta nell'album Vol. 1."}
{"id": "1254020", "revid": "124751869", "url": "https://it.wikipedia.org/wiki?curid=1254020", "title": "Gramastetten", "text": "Gramastetten \u00e8 un comune austriaco di 5 040 abitanti nel distretto di Urfahr-Umgebung, in Alta Austria; ha lo status di comune mercato (\"Marktgemeinde\"). \nSport.\nCitt\u00e0 natale dello sciatore Vincent Kriechmayr campione del mondo a Cortina d'Ampezzo 2021 sia in discesa libera che in supergigante."}
{"id": "1254022", "revid": "7", "url": "https://it.wikipedia.org/wiki?curid=1254022", "title": "Stella d'argento", "text": ""}
{"id": "1254023", "revid": "287204", "url": "https://it.wikipedia.org/wiki?curid=1254023", "title": "Episodi di Carabinieri (quarta stagione)", "text": "La quarta stagione di Carabinieri, formata da 24 episodi viene trasmessa in prima visione assoluta su Canale 5 dal 15 febbraio al 3 maggio 2005 per due episodi a settimana.\nSotto shock.\nTrama.\nIn caserma arriva un nuovo elemento. Si chiama Marco Tosi (Luca Argentero) ed \u00e8 stato trasferito direttamente da Ortisei per incompatibilit\u00e0 ambientale. Neanche il tempo delle presentazioni che scoppia gi\u00e0 la prima emergenza: al Bed and Breakfast di Alessandra (Elisabetta Canalis) e Gemma una ragazza si rifiuta di pagare e di presentare i documenti di riconoscimento. Leo (Francesco Giuffrida) viene cos\u00ec mandato presso il casolare per cercare di scoprire pi\u00f9 informazioni possibili. Nello stesso momento il signor Pascoli denuncia la scomparsa del proprio figlio. Strana coincidenza visto che la ragazza al B&amp;B \u00e8 Elena Pascoli (Myriam Catania), altra figlia dell'uomo: basta cos\u00ec tornare al casale per trovare entrambi i fratelli Pascoli. \u00c8 particolare per\u00f2 il fatto che entrambi i figli dell'uomo abbiano deciso di scappare di casa: Leo (Francesco Giuffrida) viene cos\u00ec messo sulle tracce di Elena, per scoprire cosa nasconde. Altro problema tra un'indagine e l'altra: Luigi (Roberto Farnesi) e Alessandra vogliono confessare ad Andrea (Ettore Bassi) la loro relazione, ma non sembra mai essere il momento adatto. Sfortunatamente lo verr\u00e0 a sapere prima che possano raccontarglielo loro e la reazione non \u00e8 delle migliori. La mattina dopo in posta viene fermata una busta contenente un proiettile e intestata a Tommaso Pascoli. Dopo una seconda scomparsa del figlio, l'uomo si decide a confessare: la sua ex moglie \u00e8 stata arrestata anni prima per aver partecipato ad una banda armata ed essersi resa complice dell'omicidio di un carabiniere a Trento, e ora alcuni suoi complici non pi\u00f9 in galera gli hanno chiesto di importare armi in nero con la copertura della sua impresa di import export, ma del bambino, questa volta nessuna traccia.\nIntrighi.\nTrama.\nMarco si sta piano piano ambientando nella cittadina anche se quasi tutti sembrano non averlo preso di buon occhio, sia per il motivo del suo trasferimento (aver avuto una relazione con una sua collega) sia perch\u00e9 \u00e8 entrato nell'arma per meriti sportivi, lo sci. Nel frattempo Giuseppina Colli, un'amica di Tina che qualche giorno prima era stata vittima di una caduta dal balcone della casa presso la quale faceva le pulizie, ora \u00e8 rimasta folgorata da un elettro stimolatore manomesso. Unica traccia la lite con Fiamma Marzi di qualche giorno prima avvenuta per motivi di gelosia della stessa Marzi. Partono le indagini e si scopre che il davanzale della finestra della Marzi, dal quale Giuseppina \u00e8 caduta, era completamente unto con un prodotto di cosmesi al mughetto che puntualmente viene ritrovato in casa sua. Le indagini sulla scomparsa del piccolo Pascoli hanno una svolta quando Elena si ricorda di aver visto giorni prima una macchina particolare davanti a casa sua, proprio il giorno in cui suo padre \u00e8 stato picchiato. Dal pedinamento del proprietario si scopre che il ragazzo \u00e8 tenuto in un casolare da una nuova cellula della banda armata che vorrebbe cos\u00ec punire l'uomo che ha deciso di non collaborare e nello stesso tempo fare colpo sulle alte sfere della banda stessa. Vista la loro disorganizzazione a questo punto \u00e8 facile portarlo in salvo e arrestare non solo i colpevoli ma anche un vecchio complice della moglie di Pascoli latitante dall'epoca grazie ad un trabocchetto. Conclusa l'indagine per\u00f2 Andrea viene convocato d'urgenza alla sede centrale a Roma e ottiene una promozione verso un nuovo nucleo operativo dei ROS. Il caso di Giuseppina si conclude in fretta dopo aver sorpreso la mamma di Fiamma pagare notevoli somme di denaro alla donna: verr\u00e0 cos\u00ec fermata e portata in caserma dove confesser\u00e0 di aver pagato da anni quelle somme a Giuseppina al fine di mantenere il silenzio sulla reale maternit\u00e0 di Fiamma: la ragazza era stata infatti comprata al mercato nero quando era una neonata e, proprio per questo motivo, la madre aveva cercato di ammazzare la donna che la ricattava. Andrea, dopo aver chiarito tutte le sue questioni con Luigi e soprattutto con Alessandra decide di partire mentre la Sepi a notte fonda va a farsi un giro in macchina per pensare ancora all'offerta che ha rifiutato non certa dei propri sentimenti ed \u00e8 proprio dopo la foratura di uno pneumatico che incontrer\u00e0 nelle campagne intorno a Citt\u00e0 della Pieve un uomo molto affascinante di cui ancora le \u00e8 ignota la vera identit\u00e0 (Giorgio Borghetti).\nCaro pap\u00e0.\nTrama.\nLa partenza di Ferri mette in grande agitazione la caserma: chi sar\u00e0 il suo sostituto? Bordi avverte la Sepi che Angelo Pivi, il detenuto in libert\u00e0 vigilata, non si reca in caserma per mettere la firma da ben due giorni. \u00c8 letteralmente sparito. Interrogano la sorella Carmela, maestra elementare, con cui l'uomo vive, i Carabinieri vengono a sapere che Angelo \u00e8 stato condannato per pedofilia. Poche ore dopo, il suo furgone viene ritrovato in fondo ad una scarpata: Pivi \u00e8 morto. Sul luogo dell'incidente \u00e8 stata rinvenuta la sua bomboletta spray per gli attacchi d'asma, vuota. Qui la Sepi conosce, ma ancora non lo sa, il nuovo GIP, Carlo Cesari: si tratta dello sconosciuto che il maresciallo ha baciato appassionatamente la sera prima. L'autopsia conferma che Pivi \u00e8 morto per una crisi asmatica. In un'intervista rilasciata alla stampa, Carmela afferma invece che il fratello \u00e8 stato ucciso. Il vero colpevole \u00e8 proprio la persona che lo arrest\u00f2 qualche anno prima: Lorenzo Sepi, il padre di Andrea. La Sepi conosce ufficialmente il magistrato che sembra aver dimenticato il loro incontro notturno. L'uomo consiglia spassionatamente ad Andrea di non occuparsi del caso: \u00e8 troppo coinvolta emotivamente per gestirlo con obiettivit\u00e0. A causa dell'accusa di Carmela, Lorenzo Sepi viene temporaneamente sospeso dal servizio. Tra padre e figlia si alza un vero e proprio muro di silenzio. Andrea vorrebbe aiutarlo con tutte le sue forze, ma l'uomo non riesce ad aprirsi in alcun modo. I Carabinieri ripercorrono la vita di Angelo. Ascoltano il professor Taglia, primario della clinica dove Angelo lavorava come infermiere. Risolutore \u00e8 l'intervento di Pippo, che afferma di aver visto Pivi parlare con un conoscente, del quale fornisce l'identikit. Si tratta di Massimo Castelli: sua figlia Arianna era una paziente della clinica all'epoca del processo. L'uomo non aveva sporto denuncia per le molestie subite dalla ragazzina. Quando viene rintracciato dai Carabinieri, lui confessa di aver ucciso Pivi per vendicare la figlia. Nel frattempo, arriva in caserma la signora Piccarda che denuncia un atto di vandalismo contro le vetrine dell'agenzia immobiliare che si trova nello stabile di cui \u00e8 portiera.\nCasa dolce casa.\nTrama.\nQuando il caso Pivi viene definitivamente archiviato, Lorenzo Sepi lascia Citt\u00e0 della Pieve. I carabinieri indagano sulla vetrina infranta dell'agenzia immobiliare di Febo Farini. Tra gli altri, viene ascoltato anche il signor Giacinto, l'inquilino del primo piano, che afferma di non aver visto niente. Interrogato da Mura e Roman\u00f2, Farini nega recisamente di avere nemici, anche perch\u00e9 si \u00e8 trasferito da poco nel paese. A tale riguardo, gli inquirenti scoprono che l'uomo, incensurato, cambia spesso citt\u00e0. Continuano intanto le indagini. La portiera del palazzo afferma che da qualche tempo un uomo corpulento si aggira nei pressi dello stabile. Ma ecco che Febo Farini subisce un altro incidente: l'incendio della sua auto. In caserma sono tutti in attesa del nuovo capo, mentre il Gip Cesari continua a stare loro con il fiato sul collo. Tuttavia \u00e8 proprio quest'ultimo a congratularsi per primo con la Sepi, quando lei viene nominata comandante della caserma. Il caso di Farini \u00e8 ancora ingarbugliato. Egli viene visto mentre consegna dei soldi a Giorgio Storti. I Carabinieri lo fermano, in quanto pregiudicato. Tuttavia la fidanzata dell'uomo, un'assistente sociale che ha conosciuto Giorgio in carcere, rivela il motivo di quel pagamento: Farini li aveva truffati, aveva preso i soldi della caparra per un appartamento ed era sparito. Bordi avverte la Sepi che a Citt\u00e0 della Pieve stanno per essere assegnati degli appartamenti comunali. Fingendosi marito e moglie, Sonia e Testa si recano da Farini. Il GIP Cesari, venuto a sapere della copertura, ribadisce di essere contrario a questo genere di iniziative. Farini si fa vivo molto presto e offre ai finti coniugi uno degli appartamenti del Comune. Durante la visita della casa, Farini dice loro che sarebbe opportuno incoraggiare con 10.000 euro i funzionari del Comune che gestiscono l'assegnazione degli appartamenti. I carabinieri vanno al Comune per verificare se effettivamente ci sono connivenze. Marco scopre che un'impiegata, Luisa, \u00e8 stata corteggiata da Farini che le ha sottratto le chiavi dell'appartamento. Quando escono le graduatorie del Comune, ovviamente Sonia e Testa non sono tra gli assegnatari. Scatta la caccia a Farini per arrestarlo, tuttavia i carabinieri non riescono a trovarlo. Grazie ad una brillante intuizione di Testa, i Carabinieri fanno incursione nella casa del vicino dell'agente immobiliare, Giacinto, dove trovano Farini legato in cantina. \u00c8 stato Giacinto ad infrangere la vetrina e ad incendiare la macchina del truffatore, reo di avere investito il suo cane, che non si era nemmeno preso la briga di soccorrere. Ora Giacinto dovr\u00e0 rispondere di diversi reati, a meno che non si dimostri la sua infermit\u00e0 mentale. Intanto la Sepi decide di accettare il prestigioso incarico di comandante della caserma di Citt\u00e0 della Pieve, mentre Testa \u00e8 nominato, su sua proposta, vice comandante. Prosperi, invece, nota stranezze in Leo, e non sa come rispondere alle domande sempre pi\u00f9 pressanti di Jessica che non riesce a vedere l'innamorato come vorrebbe. In piena crisi sentimentale, Leo esce a cena con Prosperi, Marco e Sonia. I carabinieri sulla strada si imbattono in un ragazzo ferito in seguito ad un incidente automobilistico: un testimone oculare, il dottor Carlini, ha visto tutto. Quella sera stessa, Leo confida a Prosperi che si sta vedendo con Elena.\nFifty fifty.\nTrama.\nIl ferito soccorso dai carabinieri \u00e8 uno studente, Vittorio Costantini, il pirata della strada \u00e8 fuggito, ma il veterinario Carlini, testimone oculare, fornisce preziose informazioni sulle dinamiche dello scontro. Nel frattempo, Marco va a trovare Vittorio in ospedale. Il ragazzo \u00e8 ancora sotto shock: potrebbe restare completamente paralizzato. Al suo fianco, c'\u00e8 la fidanzata Annalisa che viene rincuorata da Marco. Anche lui ha subito un brutto incidente, ma ora \u00e8 di nuovo in piedi. Intanto il testimone Carlini rivela alla Sepi che anche il pirata della strada potrebbe essersi ferito. Marco insiste per occuparsi dei controlli al Pronto Soccorso, invece il comandante lo spedisce dai carrozzieri. Quindi la Sepi esorta Marco a prendere le distanze dal lavoro. Dopo un momento di stallo, si sbloccano le ricerche dell'auto pirata che appartiene a Federica Lodili. Quando viene interrogata, quest'ultima afferma che nella sera dell'incidente l'auto era stata usata dal marito Luigi. La sua macchina, che ha riportato danni evidenti, viene immediatamente sequestrata. Il Lodoni per\u00f2 d\u00e0 la sua versione dei fatti, affermando che l'auto con cui ebbe l'incidente aveva i fari spenti: non avrebbe potuto evitare lo scontro in alcun modo. Prosperi intanto continua a coprire Leo con Jessica ma esorta l'amico a prendere una decisione. Quando Vittorio esce dal coma, Marco va a trovarlo. Annalisa gli confida la sua preoccupazione: non hanno soldi sufficienti per pagare le cure mediche. Marco vorrebbe aiutarlo e, grazie a Prosperi, si rivolge all'assicurazione Attilio Renzi che aveva gi\u00e0 collaborato con la caserma. Quando l'assicuratore legge il nome di Vittorio Costantini, l'assicuratore rimane sorpreso: il ragazzo ha gi\u00e0 avuto un incidente con un loro assicurato ed \u00e8 in attesa di 10\u00a0000 euro. Gli inquirenti si recano dal dottor Cimini, quello che ha stilato il referto: \u00e8 il padre di Annalisa. Messa alle strette, quest'ultima confessa di avere da poco saputo che Vittorio si era impossessato della carta intestata del padre. Costantini per\u00f2 non pu\u00f2 avere fatto tutto da solo. I carabinieri fanno ricerche in altre assicurazioni e scoprono che il nome di Vittorio appare in almeno altri cinque casi di richiesta di risarcimento danni. In questo modo risalgono al nome di Glauco Terrani, un amico di Vittorio da lui reclutato e che aveva guidato il veicolo in uno degli incidenti. Negli altri casi invece i guidatori erano neopatentati che avevano frequentato l'autoscuola Santamaria, dove Marco riesce ad infiltrarsi, finendo per scoprire il losco traffico. Finalmente Vittorio confessa le sue responsabilit\u00e0 nella truffa e questo forse alleggerir\u00e0 un po' la sua posizione. Nel frattempo, Leo sembra aver preso finalmente una decisione: dopo avere frequentato Elena per qualche tempo, confessa all'amico Prosperi di volerla lasciare.\nUn'epidemia amorosa.\nTrama.\nIn caserma arriva Carmine Sesti, proprietario di un magazzino di prodotti agricoli e di casalinghi all'ingrosso, che denuncia la scomparsa di un camion carico di merce. I carabinieri parlano con l'autotrasportatore Osvaldo, disperato per la perdita del camion, suo unico bene. La Sepi e Sonia si recano al mega store di Sesti, dove rivedono i coniugi Iseppi che le due avevano incontrato alle terme: lui \u00e8 addetto alle spedizioni, lei sta alla cassa. Seti rimprovera Iseppi perch\u00e9 non utilizza i guanti da lavoro. Poche ore dopo, il camion con la merce rubata viene ritrovato intatto: apparentemente non manca nulla. Controllando bene la merce, Sesti si accorge dell'assenza di una partita di diserbante altamente tossico, il Paraquiat: se assunto, esso provoca la broncopolmonite interstiziale. Sesti afferma di aver taciuto fino a quel momento poich\u00e9 quel trasporto era da farsi a parte con le adeguate cautele. Le ragioni del furto rimangono tuttavia difficili da spiegare: per acquistare il Paraquiat, un prodotto assai economico, occorre soltanto il patentino di agricoltore. Intanto, si apprende da Tina che il signor Iseppi, suo vicino di casa, soffre da tempo di una tosse fastidiosa. Testa e Sonia vanno a casa degli Iseppi. La signora afferma di lavare a parte la tuta e i guanti del marito per via del suo lavoro. Durante quella visita, il nipote della coppia, Paolo, che vive con loro, ha un atteggiamento che desta sospetto. Poco dopo Saverio viene ricoverato in ospedale, dove i medici accertano la sua intossicazione da Paraquiat. I carabinieri pensano che l'avvelenatrice sia la moglie, che viene subito portata in caserma, ma ella nega decisamente qualsiasi responsabilit\u00e0. Cesari d\u00e0 quindi l'autorizzazione alla perquisizione. Alla luce di ulteriori ricerche fatte sul conto degli Iseppi, Testa viene a sapere che lo zio rendeva la vita impossibile a moglie e nipote. Quando Paolo viene fermato dagli inquirenti, egli confessa di aver tentato di avvelenare lo zio perch\u00e9 non sopportava la sua violenza. Intanto in caserma arriva la notizia di un'aggressione. Prosperi e Sonia si precipitano al pronto soccorso, dove c'\u00e8 Ivona Malnova, una bella rumena, che afferma di essere stata scippata. La sua dichiarazione non convince affatto, soprattutto dopo che la squadra della Sepi fa la conoscenza del marito di Ivona, Roberto Fantini, sposato tramite un'agenzia, e del fratello Nico. Nel frattempo, su consiglio dell'amico Prosperi, Leo si decide a parlare con Elena per lasciarla. Prima che riesca a trovare le parole giuste, Elena gli rivela di aspettare un figlio da lui.\nMatrimoni.\nTrama.\nIl caso di Ivona Malnova coinvolge l'intera caserma, ma in particolare Sonia. La ragazza \u00e8 convinta che la donna non abbia detto tutta la verit\u00e0 sull'aggressione subita. La Martini compie allora ulteriori ricerche e scopre che il marito di Ivona, Roberto Fantini, \u00e8 il titolare della pi\u00f9 grossa azienda umbra di esportazione di tartufi. Testa, la Sepi e Sonia si recano quindi dall'imprenditore, il quale confessa di voler molto bene alla moglie, nonostante le modalit\u00e0 poco canoniche del loro matrimonio che \u00e8 solo ed esclusivamente di facciata. Non avendo mai avuto molto tempo per cercarsi una compagna, lui ha infatti chiesto al fratello Nico e al signor Bentivoglio, titolare dell'agenzia La Coppia Perfetta. Durante la visita, i Carabinieri incontrano anche Nico: tra questi e Ivona sembra esserci una sospetta e palpabile tensione. Inoltre Sonia nota un flacone di sonniferi nella spazzatura. Successivamente Testa scopre un'inquietante verit\u00e0: Ivona in realt\u00e0 \u00e8 Nadia Pop, prostituta gi\u00e0 espulsa dall'Italia. Subito dopo la ragazza scompare. Messi alle strette, i Fantini confessano: Nadia \u00e8 in realt\u00e0 l'amante di Nico. Roberto l'aveva sposata per fare un favore al fratello. La donna era tornata in Italia grazie ad una misteriosa organizzazione che fornisce documenti falsi, allo scopo di combinare matrimoni tra donne straniere e uomini italiani. I membri dell'organizzazione ricattavano le ragazze, minacciando di svelare ai mariti la loro identit\u00e0. I Carabinieri interrogano anche Romina, un'amica di Nadia, la quale d\u00e0 loro la stessa versione della storia: tutto sembra ruotare intorno a La Coppia Perfetta. Fingendosi clienti, la Sepi e Testa cercano di saperne qualcosa di pi\u00f9 e accettano di incontrare due possibili partner. La ragazza toccata a Testa si chiama Giorgia. Anche lei ha subito la stessa sorte di Nadia e di Romina. Intanto l'intuito di Roman\u00f2 porta un grosso contributo alla risoluzione del caso: quando vede Cinzia, la segretaria dell'agenzia, gli pare di riconoscerla. Roman\u00f2 mostra quindi la foto a Gemma che individua nella donna un'ex prostituta. Tutto ci\u00f2 accade mentre i carabinieri sorvegliano Nico: questi viene sorpreso mentre paga un riscatto, dopo di che i Carabinieri trovano il casale dove Cinzia teneva prigioniera Nadia con la collaborazione di alcuni complici. La ragazza viene liberata.\nDieci decimi.\nTrama.\nPer chiarire le cose, il Gip Cesari invita a cena Sepi. L'atmosfera romantica del locale crea ad Andrea un grande imbarazzo che aumenta ulteriormente quando sopraggiungono Mura e la moglie, giunti l\u00ec per festeggiare il loro anniversario di nozze. Il mattino seguente, Mura non riesce a stare zitto e racconta a tutti dell'incontro segreto. Il giorno successivo, la vetrina del negozio dell'ottico Stocchi viene mandata in frantumi. Accorsi sul luogo, i carabinieri avvertono una strana tensione tra Giorgio Stocchi, il proprietario del negozio, e la moglie Giulia. Pippo racconta di aver visto due ragazzi su un motorino rosso aggirarsi nei pressi del negozio. Purtroppo indossavano il casco integrale e non li ha potuti riconoscere. Stocchi non vorrebbe nemmeno sporgere denuncia poich\u00e9 potrebbe trattarsi di un semplice atto vandalico, ma i carabinieri la pensano diversamente. Nel frattempo, durante una visita di controllo dagli Stocchi, Bordi conosce la figlia della coppia, Anna. Ben presto, Testa intuisce che l'effrazione della vetrina \u00e8 stata provocata all'interno del negozio. I coniugi confessano che in effetti la vetrina \u00e8 andata distrutta durante il loro litigio. Dopo tale confessione, Prosperi e Gabriele tengono d'occhio il negozio, perch\u00e9 la versione degli Stocchi non li ha affatto convinti. Intanto, in caserma, la signora Valeri denuncia il marito, il quale ha fatto operare senza il suo consenso la figlia Elisabetta, un intervento con il laser per curare la miopia. La ragazza risulta essere una cliente dell'ottico di Citt\u00e0 della Pieve. Tosi viene a sapere che Anna Stocchi \u00e8 l'assistente del professor Caffari, il quale ha operato Valeri. Ma il chirurgo esercita soltanto di luned\u00ec, mentre Elisabetta \u00e8 stata operata di mercoled\u00ec. Forse \u00e8 stata proprio Anna ad eseguire l'intervento, sebbene lei non abbia ancora ottenuto la specializzazione. Sepi vuole vederci chiaro e decide, sfidando per l'ennesima volta il volere di Cesari, di agire sotto copertura. In tal modo, la donna scopre che Anna, in combutta con la madre, truffava i pazienti, operandoli all'insaputa del professor Caffari. Stocchi era contrario al raggiro e proprio per questo aveva litigato con la moglie. Frattanto, Leo annuncia che sposer\u00e0 Elena, mentre Alessandra acquista un test di gravidanza.\nStile libero.\nTrama.\nAlla farmacia Fascetti qualcuno \u00e8 entrato mettendo il locale sottosopra. Il farmacista Francesco e sua moglie Rossella non intendono sporgere denuncia, affermando che non \u00e8 stato sottratto alcunch\u00e9. La Sepi dispone di tenere il negozio sotto controllo. Nel frattempo, Testa e Prosperi notano Jessica rientrare all'alba, in compagnia di due tipi poco raccomandabili, Mauro e Pietro. Frattanto, in piscina la Sepi e Sonia soccorrono Rita, una nuotatrice che ha avuto un improvviso malore. Accanto a lei c'\u00e8 una fiala di \u201cFlebron\u201d, ma la ragazza nega che sia sua. Le due carabiniere assistono anche a un battibecco tra Rita e il suo fidanzato, Paolo. Nell'accesa discussione interviene il padre di Rita, Vincenzo Meloni, che rimprovera la ragazza perch\u00e9 non si sta allenando abbastanza. Come sempre scrupolosa, la Sepi manda la fiala in laboratorio: si scopre che \u00e8 un potente anabolizzante. Tale scoperta potrebbe essere collegata al tentativo di furto avvenuto in farmacia. La Sepi chiede a Cesari l'autorizzazione per perquisire la piscina, ma nel contempo decide che lei e Sonia continueranno a frequentarla in incognito. Nel frattempo, arriva in caserma la madre di Leo dalla Sicilia, mettendo tutti in agitazione per via dei preparativi per il matrimonio del figlio. Per liberarsi dal suo assillo, Elena suggerisce di spostare la cerimonia in Sicilia. In questi giorni Alessandra, che ancora non ha fatto il test di gravidanza, evita volutamente Testa. Luigi ha saputo dal farmacista del test e finalmente riesce a parlare con Alessandra che gli promette di tenerlo al corrente di tutto. Durante la perquisizione della piscina, viene ritrovata un'altra fiala: secondo Cesari, tale scoperta non \u00e8 una prova sufficiente per aprire un'inchiesta, poich\u00e9 il caso riguarda la medicina sportiva. L'allenatore di Rita, Mariotti, si proclama totalmente estraneo alla vicenda. Tuttavia l'atteggiamento dell'uomo desta sospetti, ragion per cui la Sepi infiltra nel corso maschile di nuoto Gabriele e Marco. Nelle stesse ore, arriva in caserma Francesco con un occhio nero. Mentre Bordi va a chiamare Testa, lui sparisce. Si scopre che Paolo, il fidanzato di Rita, ha dei precedenti penali: quand'era minorenne rimase coinvolto in un giro di spaccio di stupefacenti leggeri durante i concerti. Mentre spiano Paolo e Rita, Mura e Roman\u00f2 sospettano che il ragazzo inietti qualcosa alla ragazza. Frattanto, Alessandra e Testa hanno fatto il test di gravidanza che \u00e8 risultato negativo. Provato dalle indagini, il farmacista decide di dire la verit\u00e0. Confessa di aver perso al gioco: l'uomo che gli aveva fatto il prestito voleva in cambio degli anabolizzanti. Poich\u00e9 Francesco si era rifiutato, lo strozzino lo aveva addirittura malmenato. Quest'uomo altri non \u00e8 che Giulio Mariotti. La stessa Rita confessa che lui aveva cercato, invano, di farle prendere gli anabolizzanti. Finalmente l'allenatore viene arrestato.\nFalso allarme.\nTrama.\nI carabinieri intervengono per sedare la lite tra i coniugi Cantarella, Giovanna e Salvatore. Quest'ultimo spiega che la moglie ha speso tutti i risparmi per acquistare dei dispositivi d'allarme dalla ditta \u201cSicurdom\u201d. Purtroppo l'investimento si \u00e8 rivelato un fallimento. Come le aveva assicurato il signor Melli, l'agente immobiliare che le aveva affittato la casa, Giovanna era sicura che gli impianti fossero collegati con un centro di vigilanza: in realt\u00e0 non vi \u00e8 alcun collegamento. Alla luce di tutto ci\u00f2, i carabinieri devono verificare se si tratta di una truffa. Intanto, Lorenzo \u00e8 ancora in caserma, benvoluto da tutti. Testa confida ad Andrea di essere rimasto un po' deluso della mancata gravidanza di Alessandra, mentre alla compagna non aveva confessato questo sentimento, la cosa irrita moltissimo la ragazza e ci\u00f2 porta i due innamorati a litigare pesantemente. Inoltre Luigi si arrabbia molto anche con Andrea per aver spifferato le sue confidenze personali. Al primo controllo, si scopre che l'impianto dei Cantarella non \u00e8 affatto collegato alla fantomatica societ\u00e0 Camset, che doveva fornire la vigilanza, di propriet\u00e0 del signor Venturi, ragion per cui gli inquirenti cercano il Melli per interrogarlo; questi nega ogni suo coinvolgimento. Nel frattempo, Tina esce tutta in ghingheri dalla caserma: con chi si incontrer\u00e0 vestita in modo cos\u00ec elegante? Prosperi fa notare a Testa che Jessica continua a frequentare i due tipi loschi, Mauro e Pietro. Allarmato, Carlo prova a parlare con l'amica, la quale per\u00f2 reagisce male e lo allontana. Successivamente Testa e Roman\u00f2 interrogano Franco Carli, titolare della Sicurdom. Lui afferma che la sua ditta si occupa esclusivamente di fornire gli antifurto: spetta agli agenti di commercio indicare le ditte che si occupano della vigilanza. La responsabilit\u00e0 della truffa ricade quindi sulla Camset, il cui titolare, in gravi difficolt\u00e0 economiche, \u00e8 sparito. Giovanni arriva in caserma, convinto che i carabinieri abbiano licenziato Tina: l'ha vista vagare in lacrime. Roman\u00f2 e Mura ritrovano la donna alla Sicurdome: anche lei \u00e8 stata attirata dai soldi facili legati al commercio di antifurto. La seguono e la vedono pranzare con Franco Carli. Messo alle strette, Melli confessa di aver presentato Carli al suo vecchio amico Venturi, poich\u00e9 sapeva delle sue difficolt\u00e0 economiche; ammette per\u00f2 che non immaginava che sarebbe arrivato a tanto. Grazie al contributo di Tina, la squadra della Sepi riesce ad incastrare Venturi e a dimostrare che lui agiva con la complicit\u00e0 di Carli. Quest'ultimo, il cui vero nome \u00e8 Antonio Mancini, in realt\u00e0 si rivela essere un pregiudicato. Quando tutto sembra ormai volgere per il meglio, arriva in caserma Pippo, allarmato: Jessica \u00e8 sparita.\nToccare il fondo.\nTrama.\nI carabinieri sono tutti impegnati, anche se non ufficialmente, nella ricerca di Jessica, di cui non si ha pi\u00f9 alcuna notizia da circa 48 ore. Testa confida ad Alessandra tutta la sua preoccupazione, mentre Pippo rivela alla Sepi di aver trovato un contratto di acquisto per un'auto intestato a sua nipote: come avr\u00e0 fatto la ragazza a procurarsi i soldi per un oggetto cos\u00ec costoso? Testa e Prosperi indagano sulla palestra di propriet\u00e0 dei due tipi loschi avvistati in compagnia della ragazza nei giorni precedenti, Pietro Servidio e Mauro Del Bue, che gestiscono una palestra (il primo \u00e8 il direttore, Mauro l'istruttore), frequentata quasi esclusivamente da uomini anziani. Nel frattempo, vedendo tutti indaffarati, Cesari intuisce che i carabinieri stanno seguendo un caso. Sonia e Gabriele, scelti per infiltrarsi in palestra, fanno la conoscenza della giovanissima istruttrice Loredana Ponente. Intanto Pippo annuncia felice che Jessica si \u00e8 finalmente fatta viva: era ad Urbino, ospite di un amico. Mura e Roman\u00f2 si recano da Sergio Bigini, il proprietario della concessionaria che ha venduto l'automobile a Jessica. L'uomo afferma che la ragazza ha pagato direttamente in contanti, tuttavia Roman\u00f2 scopre che lo sconto ottenuto era decisamente fuori dall'ordinario. Inoltre vengono a sapere che Biagini frequenta la stessa palestra di Jessica. Dopo qualche giorno, Cesari scopre che i carabinieri stanno indagando su Jessica. Il GIP riferisce alla Sepi che Marisa Sereni ha sporto denuncia contro ignoti: suo padre, il commendator Sereni, sta dilapidando un patrimonio. Anche lui frequenta la medesima palestra su cui si stanno concentrando le ricerche. Cesari allora convoca Jessica per un interrogatorio. La Sepi cerca di parlare con la giovane, la quale per\u00f2 appare sfuggente e distante. Lo stesso Prosperi viene allontanato dall'amica. Quando Jessica non si presenta alla convocazione in caserma, Pippo accompagna gli inquirenti a casa della nipote che \u00e8 tutta sottosopra: Roman\u00f2 rinviene un unico orecchino turchese. La Sepi decide di pedinare Del Bue e Servadio, dopo di che, con l'autorizzazione di Cesari, i carabinieri irrompono nella palazzina dove avvengono gli incontri tra anziani signori e giovani prostitute, il cui contratto d'affitto \u00e8 purtroppo intestato a Jessica. Colto in flagrante, Sereni ha un malore. Di Jessica non c'\u00e8 traccia, ma Roman\u00f2 rinviene l'altro orecchino turchese. Prosperi e Testa finalmente ritrovano la nipote di Pippo in palestra, vestita con abiti assai succinti e truccata pesantemente, gli orecchini erano suoi. Dopo un momento di rabbia, Jessica si scioglie in un pianto disperato. In caserma, lei confessa di essere entrata in quel brutto giro, in cui doveva adescare ragazze per farle incontrare con gli anziani della palestra. In cambio, riceveva un mucchio di soldi. Spinta dalla Sepi, la giovane accetta di collaborare. Con una microspia addosso, incontra Biagini, l'anello pi\u00f9 importante della catena, riuscendo a farlo parlare. Una volta che il caso viene risolto, Cesari acconsente ad attenuare le accuse nei confronti di Jessica.\nPuro cachemire.\nTrama.\nI carabinieri indagano sul furto di uno stock di capi in cashmere per il valore complessivo di circa centomila euro, subito da Arturo Nobile. La Sepi, Testa e Marco arrivano in fabbrica mentre Nobile sta parlando con Mario Santini, il cliente che aveva effettuato l'ordinazione. Marco casualmente fotografa l'uomo durante i rilevamenti. Intanto Roman\u00f2 si reca al matrimonio della cugina, dove viene accusato dall'artigiano Pietro Milli, il quale afferma che \u00e8 stato lui a fabbricare la pregiata lampada, regalo dei Roman\u00f2 agli sposi, che gli \u00e8 stata rubata alcuni mesi prima. Roman\u00f2 \u00e8 costretto a sequestrare l'oggetto, portandolo in caserma. Testa \u00e8 molto preoccupato per Jessica che ha raggiunto una cascina isolata per stare da sola e lasciarsi alle spalle il momento difficile che ha appena vissuto. Alessandra lo incoraggia ad andare a trovarla. Fortuna vuole che il carabiniere trovi Jessica che si \u00e8 appena riempita di tranquillanti. Riesce a salvarla e l'assiste, passando la notte tenendole compagnia Tra Cesari e la Sepi, dopo i contrasti riguardanti il caso della palestra, la situazione migliora, tanto che i due vanno a cena insieme in un elegante ristorantino. In realt\u00e0 sono ospiti del sindaco Panni che poi per\u00f2 non arriva. La strana coppia viene sorpresa da Lorenzo Sepi e da Gemma. Proseguono intanto le indagini sui furti dei capi d'abbigliamento e della lampada. Partendo dal negozio in cui Roman\u00f2 aveva acquistato la lampada, i carabinieri arrivano alla ditta di import export Bellonci. Il titolare, Giovanni Bellonci, afferma di avere importato quelle lampade dalla Romania. Dopo essere risalito alla ditta rumena, Marco scopre che quest'ultima \u00e8 fallita e che risultava intestata a una donna italiana, Susanna Seventi, residente con la madre a Citt\u00e0 Della Pieve. Gli inquirenti si recano dalla donna, ma la madre dice che Susanna si \u00e8 trasferita da circa 6 mesi in Australia. Quindi consente loro di portare via i libri contabili della societ\u00e0 e qualche foto. Marco studia le carte tutta la notte e risolve l'arcano: alcuni dei prodotti non avevano i timbri doganali, quindi potevano benissimo essere merce rubata; inoltre, in una foto la Seventi \u00e8 ritratta con Mario Santini. L'uomo, presumibilmente dopo avere ordinato partite di merci, in combutta con Bellonci, le rubava senza alcun timore di essere denunciato, trattandosi di materiale di contrabbando. I carabinieri pedinano Santini e Bellonci che si incontrano per lo scambio del cashmere: i due vengono colti con le mani nel sacco. Mentre Jessica si confida con Ale, la Sepi esce ancora a cena con Cesari.\nSogni d'oro.\nTrama.\nIn caserma i carabinieri preparano in gran segreto una festa a sorpresa per il compleanno di Mura. Gemma dovrebbe occuparsi del dolce, ma al Bed And Breakfast non risponde nessuno. Preoccupati, Sonia e Testa si precipitano al ristorante. Appena vi entrano, avvertono un forte odore di etere: Gemma, Alessandra e tutti i clienti sono addormentati, mentre la cassaforte, bench\u00e9 priva di segni di scasso, \u00e8 stata svaligiata. La forte dose di etere, utilizzata per narcotizzarli, lascia i clienti sotto shock per lungo tempo. Al momento dell'agguato, gli avventori del locale erano Giada Nespoli, un medico di 40 anni, che indossa un paio di d\u00e9collet\u00e9 di vernice rossa molto audaci; Paolo Maurizi, rappresentante di orologi antichi del valore di 200\u00a0000 euro, andati perduti nel furto insieme ad un cofanetto portagioie appartenente alla dottoressa; Claudio e Simona Ruggeri, una coppia in luna di miele. Purtroppo Alessandra non ha fatto un'assicurazione contro i furti, ragion per cui rischia di dover rimborsare di tasca propria i clienti derubati. Nel frattempo, Leo \u00e8 tornato dalla licenza matrimoniale e la festa di Mura si svolge al gran completo. Mentre le indagini proseguono, il tecnico che install\u00f2 la cassaforte, Massimo Giocondi, \u00e8 fornito di un alibi di ferro, la tensione tra Cesari e Testa arriva al culmine: questo perch\u00e9 il magistrato accusa il brigadiere di agire in evidente conflitto di interessi. La situazione si sblocca quando Giovanni racconta che un angelo con le scarpe rosse si \u00e8 intrufolato nella sua baracca, lasciandogli in dono orologi preziosi e i documenti di propriet\u00e0 del Bed And Breakfast. La dottoressa Nespoli confessa infine di essere la colpevole: l'ha fatto per preservare le sue ricerche, contenute in un dischetto nascosto nel cofanetto, da un medico senza scrupoli, risoluto a passare ad una multinazionale farmaceutica.\nAnnata di pregio.\nTrama.\nGemma e Lorenzo fanno un romantico spuntino nella cucina del Bed And Breakfast. La Sepi e Sonia si bloccano sulla soglia dopo averli sorpresi a scambiarsi battutine maliziose. Sonia \u00e8 molto imbarazzata dal comportamento disinibito della madre, ma dopo pochi istanti deve accorrere in suo aiuto: il vino pregiato stappato da Lorenzo \u00e8 avvelenato e Gemma \u00e8 svenuta. Alla donna viene immediatamente praticata una lavanda gastrica che la rimette in sesto, mentre Cesari avvia un procedimento d'urgenza, sollecitando personalmente l'intervento dei NAS. Le analisi confermano che il vino \u00e8 stato alterato: contiene un comune anticalcare. Finalmente Leo, su saggio consiglio di Elena, si decide a parlare con Jessica e i due ritrovano, dopo un periodo cos\u00ec burrascoso, l'armonia di un tempo. I Carabinieri, dopo aver indagato invano sul produttore del vino sotto inchiesta, il marchese Sannazzaro, scoprono che la partita di bottiglie incriminata \u00e8 stata venduta negli Stati Uniti, ma misteriosamente ora si trova sul mercato italiano. Risalgono cos\u00ec allo stampatore delle etichette, un certo Pietro Scaglia che, con la complicit\u00e0 dell'agente rappresentante dei vini del marchese, Alfonso Beretta, immetteva sul mercato dei falsi di pregio. La presenza di anticalcare si spiega col fatto che i due truffatori si servivano dei vuoti raccolti dai ristoranti e dai bar della zona. Nel frattempo, Leo \u00e8 molto preoccupato per via del ricovero d'urgenza di Elena: il medico allontana la paura, ma conferma che si tratta di una gravidanza a rischio. La donna ha bisogno di attenzioni continue e di riposo assoluto. Leo decide quindi di chiedere al maresciallo Sepi il trasferimento in Sicilia, per stare vicino alla moglie e avere l'appoggio della propria madre. Come un fulmine a ciel sereno, Alessandra sorprende Testa mentre questi sta avendo un dialogo molto intenso con Jessica. Dopo un'amara discussione, la Ferri dice di essersi ormai stancata di lui e delle sue continue chiusure. Se ne va, senza voltarsi indietro.\nCorse.\nTrama.\nLeo ed Elena stanno per partire per la Sicilia. Tutti in caserma hanno gi\u00e0 salutato il loro ex collega, tranne Prosperi: sembra proprio che i due inseparabili amici non vogliano dirsi addio. Frattanto, Mura e Roman\u00f2, in giro di pattuglia, si fermano sul ciglio di una strada dove si \u00e8 formato un capannello di curiosi. I due trovano macchie di sangue, le orme di scarpe da uomo chiodate e segni di pneumatici sull'asfalto: tutto fa pensare alle corse clandestine. Dopo aver consultato la banca dati del computer, i carabinieri si concentrano su due pregiudicati coinvolti in questo tipo di gare e attualmente a piede libero: Leonardo Pansa, organizzatore, e Vito Lo Capo, meccanico. Negli ultimi tempi, tutti in caserma si sono accorti che Gabriele ha un atteggiamento sfuggente: rientra a notte fonda e non d\u00e0 alcuna spiegazione dei suoi movimenti. Dopo essersi invano cercati a vicenda, Prosperi e Leo finalmente si incontrano e si abbracciano con tutto l'affetto che li lega: Leo chieder\u00e0 in seguito all'amico di fare da padrino alla bambina che sta per nascere. Quando in caserma arrivano i risultati degli esami del RIS, si scopre che gli pneumatici incriminati appartengono alla vettura di Gabriele. Purtroppo anche le orme coincidono con le suole delle sue scarpe. Messo alle strette, il ragazzo confessa tutto: la sua famiglia versa in condizioni economiche disastrose. Per aiutare soprattutto la sorellina (che vorrebbe continuare gli studi), lui aveva accettato di lavorare presso l'officina di Lo Capo, suo compaesano, ora gestita dal genero Gennaro Lucida. Qualche tempo dopo Gabriele scopr\u00ec che Lucida e Pansa organizzavano un giro di corse clandestine. Subito cerc\u00f2 di fermarli e, a causa di ci\u00f2, rimase ferito ad un polso. La sua posizione \u00e8 molto grave, tuttavia Cesari, convinto dalla Sepi che crede nella buona fede del ragazzo, accetta di concedergli tutte le attenuanti del caso. La storia tra Testa e Alessandra sembra proprio essere finita, ma la ragazza non vuole arrendersi a questa idea e pensa ad un modo efficace per fare ingelosire l'ex fidanzato, mentre la Sepi trova finalmente il tempo e il coraggio per affrontare il padre e la sua presunta tresca con Gemma. Per fortuna tutto viene chiarito: Lorenzo \u00e8 innamorato della madre di Andrea e tra padre e figlia torna il sereno.\nC'\u00e8 vita su Marte?\nTrama.\nNel cielo notturno di Citt\u00e0 della Pieve sembrano proprio essere arrivati i marziani: la povera Tina, che fino ad allora era sembrata a tutti una visionaria, adesso ha dalla sua centinaia di testimonianze di cittadini che hanno avvistato nella notte strani e non meglio identificati bagliori. Il bar di Pippo \u00e8 affollatissimo di curiosi e giornalisti, venuti dai dintorni per vedere gli extraterrestri: in quel mentre arriva Jessica che, con il nuovo look, \u00e8 davvero splendida e a Testa la cosa non passa inosservata. Poco dopo giunge in caserma la telefonata di Giuseppe Castellucci, proprietario di una locanda sita in un bel podere. I carabinieri accorrono sul posto e constatano uno straordinario fenomeno: tre cerchi concentrici di erba bruciata in un campo di grano. Tra un cerchio e l'altro non vi sono tracce di erba calpestata. Sembrerebbe che qualcosa si sia posato in quel punto arrivando dal cielo: un'astronave, affermano Castellucci e la moglie che, prima di chiamare i carabinieri hanno pensato bene di avvertire la stampa. Frattanto, Sonia e Marco conoscono due giornalisti: Jacopo Viali e Marcello Bruni, due tipi molto spavaldi che sembrano pi\u00f9 interessati a fare notizia che a cercare la verit\u00e0. Ormai a Citt\u00e0 della Pieve non si parla d'altro che di marziani, una vera e propria psicosi. I carabinieri sorprendono un uomo sprovvisto di documenti mentre si aggira nel campo sequestrato. Si chiama Paolo Farris, docente di Fisica, ex compagno di liceo di Cesari. L'uomo afferma che non si tratta assolutamente di extraterrestri. Potrebbe essere uno scherzo ben architettato. L'unica cosa accertata \u00e8 che nelle scorse notti si \u00e8 verificata, nei cieli della Toscana, una pioggia di meteoriti. Dalle indagini si scopre che l'attivit\u00e0 del Castellucci \u00e8 in perdita e che l'uomo ha acceso un'ipoteca sulla propriet\u00e0. Il fotografo Marcello Bruni risulta peraltro essere il nipote della moglie del locandiere: tutto sembrerebbe coincidere, tuttavia, interrogato su fatti, Castellucci rivela di avere gi\u00e0 venduto la propriet\u00e0 e di essersi tenuto esclusivamente la gestione del locale. Se avesse voluto tirarsi fuori dai debiti, avrebbe messo in scena questo bello scherzetto molto tempo prima. Viene poi rinvenuto un secondo cerchio. Questa volta Sonia intuisce che i colpevoli potrebbero essere i due giornalisti assetati di fama: infatti si scopre che Viali si \u00e8 servito di una gru del cantiere poco distante da l\u00ec, appartenente al padre geometra, per creare dall'alto l'effetto ufo sui campi di grano, utilizzando del semplice diserbante per bruciare l'erba. Il caso \u00e8 chiuso. Cesari si complimenta con la Sepi: tra i due i rapporti migliorano sempre di pi\u00f9, anche se sul filo dell'ironia; questo cambiamento non sfugge al padre della bella Andrea.\nRicette facili.\nTrama.\nIn caserma si presenta il farmacista Francesco accompagnato dal suo legale, la dottoressa De Caroli, per denunciare delle anomalie in numerose ricette presentategli da alcuni clienti. Poco dopo giunge il signor Matteo Tudini, piuttosto su di giri: nonostante il padre sia deceduto da sei mesi, egli continua a ricevere bollette intestate a suo nome. La Sepi rileva che a quel nome erano intestate alcune delle ricette sospette e invia Mura e Roman\u00f2 in Comune ad indagare presso l'ufficio preposto alla registrazione dei decessi. Gli inquirenti segnalano subito l'anomalia a Luciano Quartini, il dipendente comunale che si occupa dei certificati di morte: questi reagisce in maniera sospetta, cosa che porta la Sepi a richiedere il permesso a Cesari per tenere sotto controllo il telefono dell'impiegato. Dalle intercettazioni si scopre la totale estraneit\u00e0 dell'uomo alla vicenda: \u00e8 reo soltanto di utilizzare la linea per contattare la fidanzata oltreoceano. Frattanto, dall'analisi delle ricette, Sonia rivela che i medici pi\u00f9 frequentemente coinvolti sono il dottor Biasi e il dottor Nestri. Sono tempi duri per Prosperi: da quando l'amico Leo se n'\u00e8 andato, non riesce a godersi neanche la sua giornata di riposo. Jessica, anche lei sola, decide di fargli compagnia per una serata al cinema da vecchi amici ma, con lo scontento del ragazzo, Gabriele si unisce insistentemente a loro. Tra Testa e Alessandra avviene un riavvicinamento pi\u00f9 che amichevole, mentre Marco fa la corte alla De Caroli, provocando la gelosia di Sonia. Lorenzo Sepi intanto ha deciso di tornare dalla moglie a Torino. Le indagini sulle ricette false continuano senza sosta e casualmente Mura e Roman\u00f2, appostati nei pressi del Comune, sorprendono il dirigente comunale Pino Occhielli, mentre fa una telefonata da una cabina telefonica davanti all'ingresso del Municipio. I carabinieri, richiedono all'apparecchio di ripetere l'ultimo numero composto, scoprono che Occhielli ha chiamato il dottor Biasi, tombola. I carabinieri si mettono immediatamente sulle tracce del medico, che sembra scomparso, ma riescono a bloccarlo proprio quando questi sta per darsi alla fuga insieme al collega Nestri. La Sepi cerca invano Cesari per procedere con l'interrogatorio, ma riesce a trovarlo solo il giorno seguente: il magistrato si dimostra stranamente svogliato durante l'audizione dei sospetti e, dopo avere confermato il fermo per i due medici, rilascia Occhielli per mancanza di prove. La Sepi \u00e8 sbalordita, soprattutto quando scopre che tra i pazienti di Biasi compare proprio il nome di Cesari. Il Gip nasconde senz'altro qualcosa: il dubbio diventa certezza quando si viene a sapere che Occhielli e Cesari erano compagni di Universit\u00e0. I carabinieri pedinano allora Cesari, che trovano con Occhielli presso la casa di un pezzo grosso: il professor Stefani, direttore sanitario. Cesari voleva arrivare a lui, con la collaborazione del pentito Occhielli, per smascherare l'intera organizzazione che usava da tempo quel sistema per truffare le Usl e rivendere a caro prezzo le ricette di farmaci costosi ad extracomunitari, privi di permesso di soggiorno.\nL'amante.\nTrama.\nCesari porta in caserma la sua assistente, Melissa, per sporgere denuncia contro le violenze inflitte dal marito geloso. Bench\u00e9 lei non sia del tutto convinta a farlo, fino a quel momento, il coniuge non era mai stato violento, la Sepi la convince a denunciarlo. Nel frattempo, i carabinieri si recano nell'appartamento di Lucia Gori, un avvenente architetto che ha subito un furto. Nella sua lussuosa abitazione, non vi \u00e8 alcun segno di scasso. I carabinieri si propongono di interrogare la vecchia Maria, cameriera della Gori, l'unica persona che possedeva le chiavi. Intanto in caserma, alla presenza di Sepi e Cesari, avviene il confronto tra Massimo e Melissa. L'uomo mostra le foto della moglie in compagnia di un altro uomo, scattate da un investigatore che aveva assoldato. Melissa nega decisamente di conoscerlo, poi afferma di essere stata s\u00ec al centro commerciale, dove \u00e8 stata ritratta, ma solo per vendere dei gioielli, che tuttavia perse proprio quel giorno, in circostanze inspiegabili. Sebbene le prove contro la donna siano schiaccianti, Cesari si fa promettere dalla Sepi di investigare su quell'improbabile vicenda. Testa e Sonia ascoltano la versione dei fatti dell'investigatore Colantoni, l'uomo che ha scattato le foto a Melissa. Queste afferma che l'amante, mai avvistato prima di quel giorno, si chiama Giancarlo Boschetti e alloggia in un costoso hotel di periferia. Testa e Marco interrogano Maria Cappellari, la quale sembra totalmente estranea ad ogni responsabilit\u00e0. La sua posizione si fa pi\u00f9 delicata quando Marco apprende dalla vicina della Gori che un ragazzo era stato l\u00ec il giorno del furto. Si tratta di Matteo Cappellari, nipote di Maria: eppure lei aveva negato di avere parenti in Umbria. In realt\u00e0 il ragazzo, ex tossicodipendente, quella sera aveva tenuto un concerto nella comunit\u00e0 dove \u00e8 stato curato: un alibi di ferro. Frattanto Vici e Roman\u00f2 seguono Boschetti e lo vedono abbordare una donna, Margherita Rossi. Abilmente circuita, la donna sembra apprezzare i modi gentili del suo corteggiatore, salvo poi presentarsi qualche ora dopo in caserma per sporgere denuncia per lo smarrimento del portafogli. Anche lei, come del resto Melissa, afferma di non avere mai visto Boschetti. Quando Sonia scopre che quest'ultimo, prima di essere radiato dall'albo dei medici a causa della denuncia di una paziente per molestie, praticava l'ipnosi a scopi terapeutici, ecco che le cose tutt'a un tratto si spiegano: Boschetti derubava e ipnotizzava le donne, a cui faceva dimenticare quello che era successo. La stessa signora Gori \u00e8 stata raggirata dal medico. I carabinieri decidono allora di tendergli una trappola: la Sepi far\u00e0 da esca e Testa le coprir\u00e0 le spalle. Il brigadiere intanto sta attraversando una profonda crisi nel suo lavoro, anche perch\u00e9 si \u00e8 reso conto che i suoi sforzi sono riusciti ad aiutare Jessica solo in parte. Sta pensando seriamente di dimettersi. Il giorno dopo la Sepi microfonata aggancia Boschetti. L'uomo l'ipnotizza. Arrivati al falso appartamento di Andrea, Boschetti trova pochi soldi, allora pensa di approfittare di lei. Non sentendo pi\u00f9 alcun rumore all'interno della stanza, Testa si precipita dentro e il criminale viene arrestato. A caso risolto, Luigi ringrazia la Sepi per l'incarico: tornando in azione ha capito che il suo posto \u00e8 l\u00ec, con i carabinieri, e che il suo vero amore \u00e8 Alessandra che ricambia i suoi sentimenti. Prosperi invece capisce che il suo rapporto con Jessica \u00e8 solo d'amicizia. Nel frattempo, Cesari rinfaccia ancora una volta alla Sepi i suoi metodi rischiosi, rivelandole di essere stato lui a metterla a capo delle caserma: forse non avrebbe dovuto.\nIl professore.\nTrama.\nDurante il giro di pattuglia, Mura e Roman\u00f2 fanno sgomberare dalla strada, davanti alla sfarzosa villa dei Pisani, un furgone di una ditta di condizionatori, la Gelocomfort. La cosa suscita l'interesse di Giovanni: nascosto dietro ad un cespuglio a pochi metri dalla villa, l'uomo decide di entrare per curiosare un po'\u2019. La sera stessa, lui si reca in caserma per informare i carabinieri di una cosa molto importante, ma nessuno ha tempo per ascoltarlo. La mattina seguente, Chiara Pisani denuncia il furto di denaro e preziosi avvenuto nella villa del padre, Sergio, attualmente in vacanza e appena sposatosi con Marta, una donna molto pi\u00f9 giovane di lui. Le domande rivolte alla numerosa servit\u00f9 di casa Pisani e ai tecnici della Gelocomfort non fanno avanzare le indagini. I carabinieri sono preoccupati per la prolungata assenza di Giovanni: proprio lui che va a trovarli continuamente in caserma. Vengono subito avviate le ricerche che inizialmente non portano ad alcun risultato. Nel frattempo Sergio e Marta Pisani sono tornati dalle vacanze a causa del furto. Il comportamento della donna, ma soprattutto il fatto di essere l'ultima arrivata in casa Pisani, desta i sospetti dell'assicurazione, costretta a pagare un'ingente somma per la scomparsa dei soldi, dei titoli bancari e dei gioielli appartenente alla prima moglie di Sergio. Dalle indagini risulta che l'allarme non \u00e8 stato manomesso. La foto segnaletica di Giovanni viene affissa in tutto il paese. Una turista, Giada Lucchini, sostiene che Giovanni sia un certo professor Benelli, docente di storia all'Universit\u00e0 di Bologna: un intellettuale piuttosto apprezzato nell'ambiente accademico. A confermare la testimonianza, la ragazza porta una foto dove \u00e8 riconoscibile un Giovanni molto pi\u00f9 giovane. Secondo i ricordi della ragazza, egli \u00e8 sempre stato un uomo solitario, specialmente dopo che la moglie lo lasci\u00f2. Nella foto, gli inquirenti riconoscono anche Lucio Dani, uno degli operai della Gelocomfort, che in realt\u00e0 si chiama Giulio ed \u00e8 un ex allievo di Giovanni, con anni di prigione alle spalle per un tentativo di rapina. I carabinieri scoprono che Dani \u00e8 un dipendente della ditta di condizionatori, ma anche che ha chiesto il permesso di usare il furgone per aiutare sua sorella. Niente di pi\u00f9 falso. Testa e la Martini si recano dai Pisani, cui chiedono chi tra loro abbia preso accordi con la ditta: \u00e8 stata Chiara. Nella stanza della ragazza i carabinieri trovano una carta da gioco del Mercante in fiera, una vecchia passione di Giovanni: decidono cos\u00ec di pedinare Chiara mentre lei si reca in un casolare. Qui trovano il furgone della Gelocomfort e la banda con la refurtiva: finalmente riabbracciano il loro amato Giovanni. Chiara confessa di avere agito per impedire che i gioielli di sua madre finissero nelle mani di Marta, la quale invece non aveva alcuna intenzione di sottrarle niente, anche perch\u00e9 la donna aveva da poco convinto Sergio a fare un testamento in cui lasciava tutto alla figlia. Dani invece afferma di essere stato costretto a rapire Giovanni che l'aveva sorpreso mentre stava mettendo la refurtiva sul furgone. Mentre Giovanni fa di tutto per non ammettere di essere il professore di storia di cui tanto si parla in caserma, Marco continua a fare il filo a Sonia che non sembra gradire il carattere troppo esuberante e puerile del ragazzo, anche se forse un debole per lui ce l'ha.\nPiccoli gangster.\nTrama.\nDa qualche giorno a Citt\u00e0 della Pieve si verificano misteriosi incendi di cassonetti in contemporanea a furti in negozi situati dalla parte opposta della citt\u00e0: tra i due avvenimenti potrebbe esserci un collegamento, che la Sepi ha tutte le intenzioni di chiarire. Questa volta Cesari, nonostante il suo consueto scetticismo, decide di non ostacolare le indagini del maresciallo, fornendole cos\u00ec tutti i permessi necessari. In tal modo viene installata nella piazza centrale della cittadina una telecamera che controller\u00e0 i movimenti davanti ai negozi gi\u00e0 colpiti: tra questi la libreria di un tal Franzini, frequentata da clienti di tutte le et\u00e0, anche da molti ragazzini coetanei del figlio del libraio, Giorgio, un ragazzo un po' strambo e taciturno. Tuttavia i carabinieri sono impegnati anche su un altro fronte, dai toni decisamente pi\u00f9 ludici: una partita amichevole contro la squadra dei pompieri. In questa occasione, in cui Cesari nel ruolo di portiere riveler\u00e0 doti sportive inaspettate, Testa fa conoscenza con un ragazzino molto esperto nelle tattiche di gioco, vispo e intelligente, Riccardo Rossetti, figlio adottivo dei coniugi Rossetti. Con grande dispiacere, Luigi nota che il fanciullo possiede uno zainetto identico a quello del piccolo furfante rilevato dalla telecamera posta a controllo dei negozi. Il brigadiere decide allora di andare a parlare con Riccardo dopo gli allenamenti di calcio: lo sorprende mentre difende la sua fidanzatina, Carolina, dai modi minacciosi di uno sconosciuto, a bordi di un motorino, nascosto dal casco. Dalla targa del ciclomotore, i carabinieri risalgono a Matteo Servillo, un ragazzino che vive con le sorelline e con la nonna, in una situazione al limite della povert\u00e0. Matteo e Riccardo ammettono di essere responsabili sia dei furti che degli incendi dei cassonetti, ma i conti non tornano: come facevano due ragazzini a conoscere in anticipo i movimenti delle auto dei carabinieri. Finalmente i due amichetti crollano e confessano di essere stati costretti a compiere quei reati perch\u00e9 ricattati dal figlio di Franzini, Giorgio, che minacciava la fidanzatina di Riccardo e le sorelline di Matteo. Grazie alla collaborazione di Cesari, i due fanciulli vengono prosciolti e il magistrato si impegner\u00e0 anche affinch\u00e9 Matteo non venga tolto all'affidamento della nonna. Intanto Alessandra e Sonia vengono aggredite verbalmente da alcuni giovinastri in un bar fuori mano. Sonia rimane molto scossa. La Sepi \u00e8 molto colpita dal comportamento del magistrato e decide di recarsi al suo casale per ringraziarlo di persona: ma ad accoglierla trover\u00e0 una donna, Letizia, molto bella e in abiti da camera.\nL'automobile gialla.\nTrama.\nAl Bed And Breakfast Gemma \u00e8 particolarmente agitata: un famoso critico gastronomico si trova in incognito nel locale per saggiare la bont\u00e0 delle specialit\u00e0 della sua cucina. La cuoca \u00e8 convinta che si tratti del quarantenne Silvio Speroni, il quale si sofferma sui particolari di ogni cosa che gli capita in mano. Gemma esclude che il critico possa essere l'altra nuova cliente, Antonia Morini, una signora sulla cinquantina, che si \u00e8 presentata armata di tele e pennelli. Suo malgrado, Testa \u00e8 costretto a fare da cavia a tutti i piatti che Gemma intende sottoporre al palato del critico. Bench\u00e9 il brigadiere frequenti con assiduit\u00e0 il locale di Ale, nessuno si \u00e8 accordo che tra i due la storia \u00e8 ricominciata, anzi, da pi\u00f9 parti il brigadiere \u00e8 bersagliato da continue battutine e insinuazioni sulla condizione di uomo abbandonato e la situazione comincia a stargli un po' stretta. Nel frattempo, Sonia sembra proprio essere stata presa di mira da qualche male intenzionato: la fiancata della sua nuova auto viene sfregiata, poi nel parcheggio di un supermercato qualcuno fa letteralmente a pezzi la spesa chiusa nel bagagliaio della vettura; anche dal parrucchiere Sonia rischia grosso perch\u00e9 nella boccetta dello shampoo \u00e8 stata introdotta della varechina. Infine la ragazza finisce in ospedale a seguito di un incidente di macchina: i freni sono stati manomessi. La Sepi e Cesari non credono si possa trattare di semplici coincidenze e inizialmente i sospetti cadono su due ragazzi, Dino e Alessio, i due ceffi che avevano importunato Sonia e Alessandra al Bar Della Palma, un locale fuori mano, gestito da Angelo Crozza, fratello di Stefano, un latitante ricercato da Cesari. Le indagini, che portano alla cattura del latitante, escludono qualsiasi legame con gli incidenti ai danni di Sonia. La Sepi cerca invano di tenere informato Cesari sul procedere dell'inchiesta, ma al telefonino il magistrato \u00e8 irraggiungibile. Cos\u00ec Andrea decide di recarsi al casale, dove trover\u00e0 Letizia in accappatoio che la persuader\u00e0 a non disturbare l'uomo, che ha ben altro di cui preoccuparsi. Bordi, intanto, scopre che il giorno dell'attentato con la varechina, dal parrucchiere c'era tra le clienti una certa Antonia Tumiati, che altri non \u00e8 che la signora Morini, che nella vita fa la critica gastronomica, ma che da qualche mese \u00e8 in aspettativa dal lavoro per esaurimento nervoso. La donna che ha da poco lasciato il Bed And Breakfast, \u00e8 irreperibile. In ospedale Ale, che sta facendo compagnia alla malinconica Sonia, si assenta un attimo dalla sua camera per avvertire la Sepi che la sua amica inizia a riflettere su quello che le \u00e8 successo e forse si \u00e8 ricordata di un nome importante. In quel frangente la Morini si introduce nella stanza e tenta di soffocare la ragazza con un cuscino. Cesari e la Sepi intervengono e insieme riescono a bloccare la donna che afferra anche un coltello, appena in tempo. Il figlio della Morini, Sandro, aveva seguito il corso per diventare carabinieri con Sonia, ma non era riuscito a superare le selezioni: per l'invidia era uscito di senno e ora \u00e8 ricoverato in una casa per malati di mente. La madre voleva vendicarlo. Frattanto, Jessica si reca in caserma: ha trovato dietro al frigo dei gelati una busta piena di assegni in bianco, firmati e controfirmati da Cristina Salviati.\nFuga dal paradiso.\nTrama.\nAle e Gemma acquistano una sauna finlandese via internet e la ragazza prega i suoi amici carabinieri di aiutarla a montarla: in cambio tutti a cena gratis al Bed And Breakfast. Intanto in caserma continuano le indagini sugli assegni misteriosamente smarriti dall'abbiente signora Cristina Salviati, la quale si dice malata e si rifiuta di collaborare con i carabinieri: ci\u00f2 che pi\u00f9 insospettisce la Sepi \u00e8 che la donna non abbia denunciato lo smarrimento di una cifra cos\u00ec cospicua, trecentomila euro. Tosi e Testa si recano presso la villa dell'ereditiera, decisi a farsi ricevere. Li accoglie la governante rumena, Angelica Mutu, che nasconde sotto i polsini dell'abito due fasciature ai polsi: la padrona \u00e8 ancora indisposta e i due sono costretti a rimandare l'incontro. Quella sera al Bed And Breakfast, i carabinieri sono tutti impegnati nella costruzione della sauna, mentre la Sepi partecipa alla sua prima lezione di yoga: tra gli allievi c'\u00e8 anche Letizia che non perde l'occasione per sottolineare alla rivale la natura bollente della sua relazione con Cesari. Finalmente Luigi e Marco riescono ad incontrare la Salviati che non sembrava proprio avere intenzione di aiutarli nell'inchiesta, ma ai due non sfuggono dei lividi all'altezza dei polsi della signora. Decidono di portare la cameriera, Angelica, in caserma: la donna confessa che lei e la padrona sono state vittime di un sequestro lampo. L'ereditiera, messa alle strette, aiuta i carabinieri a ricostruire la dinamica del pagamento del riscatto, ma non \u00e8 in grado di identificare i rapitori. Le due donne erano infatti bendate, mentre l'unico sequestratore che parlava lo faceva tramite un modulatore di voce. Alcune ore pi\u00f9 tardi, gli inquirenti scoprono che il marito della Salviati, Giampiero, \u00e8 titolare di una ditta di abbigliamento che naviga in pessime acque. Interrogato, l'uomo rivela di essersi rivolto a una banda di strozzini per cercare di coprire un debito sempre pi\u00f9 ingente. In una tale operazione, lui \u00e8 stato consigliato dalla sua ex segretaria personale, Carla Landini, una donna dall'aria androgina, che Testa aveva sorpreso in un atteggiamento stranamente affettuoso con Salviati. Grazie alla perizia di Marco nell'uso del computer, i carabinieri trovano il bandolo della matassa: i soldi del riscatto sono passati da una banca svizzera per finire sul conto di una societ\u00e0 immobiliare della Costa Rica, noto paradiso fiscale, intestato alla Landini. La donna era complice del marito della ricca ereditiera e i due stavano per fuggire insieme verso quel paradiso, dove se la sarebbero spassata con i soldi del rapimento; tuttavia i carabinieri riescono ad impedire che il loro piano si compia. La sauna \u00e8 stata montata a regola d'arte, soprattutto per merito di Cesari, che trova nei lavori manuali un ottimo espediente per rilassarsi: chiss\u00e0 da cosa sar\u00e0 causato tutto questo stress, si domanda una Sepi sempre pi\u00f9 rassegnata all'idea che il magistrato sia intrappolato in una relazione tutta fuoco con la sua ex. Mentre Alessandra e Luigi rivelano a tutti il loro amore scambiandosi un bacio appassionato in pubblico, forse sta nascendo qualcosa tra Marco e Jessica. Dopo essersi fatti promotori della tresca, Prosperi e Martini ora si pentono amaramente per essersi tirati, come si suol dire, la zappa sui piedi. Una volta risolto il caso, la Sepi, dopo avere tentato pi\u00f9 volte di rintracciarlo al telefonino, si reca al casale per informare Cesari, ma come al solito trova Letizia che le dice che il magistrato \u00e8 partito, in aereo. Niente di pi\u00f9 falso: rientrata in casa, la donna si avvicina a Cesari e alla sua assistente Melissa, che sono legati e li minaccia di non fiatare puntandogli contro una pistola.\nMomenti difficili.\nTrama.\nIl marito di Melissa giunge in caserma per denunciare la scomparsa di sua moglie: Melissa non \u00e8 rientrata a casa quella notte e ogni tentativo di rintracciarla \u00e8 stato vano. L'uomo ha cercato il dottor Cesari, sperando che ne sapesse qualcosa, ma anche lui risulta irreperibile. Frattanto tutti i carabinieri sono impegnati nelle ricerche del piccolo Alberto Tonini, compagno di classe del figlio di Roman\u00f2, Salvatore, scomparso da poche ore. \u00c8 un bambino modello, raccontano i genitori, che si impegna molto a scuola e anche nelle svariate attivit\u00e0 che riempiono il suo tempo libero. Mura e Roman\u00f2 vanno a cercarlo dalla nonna in campagna: la signora Esterina dice di non sapere dove possa essere il nipote che le fa visita sempre pi\u00f9 di rado. La Sepi, recatasi a Perugia in Procura, scopre che Cesari ha telefonato in ufficio per avvertire che lui e la sua assistente sono a Bologna per un convegno. Il maresciallo nota sulla scrivania del magistrato un fascicolo che aveva precedentemente notato a casa del Pm: sull'intestazione \u00e8 indicato il caso Alfieri. L'ipotesi di una fuga d'amore suggerita da Testa prende sempre pi\u00f9 corpo, ma la Sepi, non convinta decide di recarsi al casale. Jessica e Marco invitano a cena Sonia e Prosperi lasciando loro intendere che li aspetta una bella sorpresa. Questi ultimi sono convinti che tra Jessica e Marco sia scoppiato l'amore, ma non \u00e8 cos\u00ec: alla cena, dopo averli tenuti sulle spine per un po', i due ragazzi svelano il bluff e rimproverano gli amici per quel goffo tentativo di combinare un fidanzamento. Giunta nei pressi del casale, la Sepi scorge l'auto di Cesari, seminascosta dietro una siepe. Letizia va ad aprire alla porta e tenta in tutti i modi di allontanare il maresciallo, la quale, avendo fiutato qualcosa, non molla la presa e riesce ad entrare nel casale, dove scopre Cesari e Melissa legati e imbavagliati. La donna non fa in tempo a reagire, poich\u00e9 Letizia le punta addosso la pistola e anche lei finisce in trappola. Durante le ore di prigionia e nonostante l'angoscia per il pericolo che incombe sulle loro vite, la Sepi e Cesari vengono a capo dei numerosi equivoci e malintesi che hanno creato a lungo andare un muro di incomunicabilit\u00e0 tra di loro: il pubblico ministero conviveva con Letizia e stava per sposarla, finch\u00e9 la drammatica conclusione del famoso caso Alfieri, terminato con il suicidio di una donna sottoposta alle continue violenze del marito, non ha gettato il magistrato in una crisi profonda. Questa lo ha coinvolto sia sul piano professionale: Cesari si sentiva in colpa per non essere stato abbastanza duro con quell'uomo, sia sul piano personale, spingendolo a rompere il suo rapporto con Letizia e a chiedere il trasferimento. Mano a mano che passano le ore, la Sepi e Cesari sembrano riscoprire il sentimento che li unisce, cosa che non passa inosservata agli occhi disperati di Letizia che diventa sempre pi\u00f9 pericolosa. Nel frattempo si conclude felicemente il caso del piccolo Alberto che aveva trascorso qualche ora ristoratrice dalla nonna e che adesso, nel ricongiungersi ai genitori, si ripromette di essere un bambino un po' meno modello. Infine, grazie all'aiuto di Giovanni, che li mette sulle tracce di Letizia, gli inquirenti si precipitano al casale: con un'azione corale ben congegnata, riescono a liberare gli ostaggi e ad arrestare la donna pazza di gelosia.\nCaccia al tesoro.\nTrama.\nIn occasione del suo anniversario di matrimonio, Roman\u00f2 acquista per la moglie un pendente antico. Mentre lo mostra ai colleghi, Cesari riconosce il gioiello come appartenente al bottino di un furto avvenuto qualche tempo prima al Banco Dei Pegni: la cosa bizzarra \u00e8 che, sia il ladro che la refurtiva, risultano carbonizzati a seguito di un incidente stradale accorso al criminale subito dopo la rapina. Scattano le indagini e al povero Roman\u00f2 viene sequestrato il prezioso regalo. Alessandra e Gemma si propongono di aiutarlo, organizzando una festa al Bed And Breakfast in onore suo e della moglie. La Sepi e Cesari si recano dalla proprietaria del gioiello, la scrittrice di successo Gloria Valle, che riconosce subito quel ciondolo come suo. Nonostante la recente esperienza del sequestro li abbia visti pi\u00f9 uniti che mai, il pubblico ministero ha nuovamente alzato un muro tra lui e il resto del mondo. La Sepi non riesce proprio a capire il perch\u00e9 di questo improvviso cambiamento. Le indagini portano i carabinieri sulle tracce di un antiquario di Terni, Carmine Contini, il quale, trovandosi a dover affrontare i debiti del figlio tossicodipendente, aveva accettato di acquistare una partita di gioielli di dubbia provenienza: la refurtiva del Banco dei Pegni per l'appunto. In tale modo, gli inquirenti giungono alla conclusione che nell'incendio i gioielli non sono andati del tutto perduti, ragion per cui essi decidono di riesumare il corpo trovato carbonizzato per procedere ad una nuova identificazione. La salma dovrebbe appartenere al fratello del dentista Stefano Sanna, Francesco Sanna, che al momento dell'incidente era poco pi\u00f9 che trentenne. Dagli esami sul cadavere, si scopre che il corpo appartiene invece al cugino dei fratelli Sanna, Dario, il quale altri non era che l'autista della vecchia signora Valle e risulta essere morto per una crisi diabetica e solo successivamente dato alle fiamme. Il piano era stato architettato dalla scrittrice con la collaborazione del suo autista, che aveva a sua volta coinvolto nel colpo i due cugini. La donna sperava di ricevere dall'assicurazione un abbondante indennizzo, cosa che non avvenne a causa di alcune formalit\u00e0. La morte imprevista di Dario aveva poi dato ai fratelli Sanna l'idea di dare alle fiamme il suo corpo e l'automobile, insieme agli unici gioielli che non potevano andare a fuoco, i diamanti, che avrebbero fatto credere che l'intera refurtiva era bruciata nell'incendio. Un piano decisamente ingegnoso. Gloria Valle e Stefano Sanna vengono infine fermati all'aeroporto, mentre cercano di imbarcarsi per destinazioni esotiche. L'altro fratello Sanna si \u00e8 invece gi\u00e0 da tempo trasferito in Sudafrica. Una volta che il caso viene risolto, Sonia e Marco chiariscono finalmente le loro reciproche posizioni. Se proprio non riescono ad essere amici, forse \u00e8 perch\u00e9 tra loro c'\u00e8 ben altro. Il giovane carabiniere dona a Sonia un braccialetto che a lei piace. Se son rose fioriranno. A proposito di chiarimenti: Prosperi scopre che Jessica ha deciso di trasferirsi a Roma, dove ha trovato il lavoro dei suoi sogni. Al giovane carabiniere non resta che gioire per la sua amica. \u00c8 invece tempo di grandi svolte per Alessandra e Testa, il quale questa volta non ha badato proprio a spese, poich\u00e9 ha acquistato in gran segreto un romantico appartamento. Alessandra \u00e8 raggiante: finalmente vivr\u00e0 con il suo innamorato! Mentre si recano alla festa dei Roman\u00f2, la Sepi pretende una spiegazione convincente da parte di Cesari, che giustifica la sua improvvisa chiusura. L'uomo le confida di avere avuto paura nel sentirsi cos\u00ec scoperto e vulnerabile con lei. Le assicura per\u00f2 di avere superato i propri dubbi. Una volta per tutte. Dette queste parole, trova infine il coraggio di baciare la donna che ricambia con passione un gesto che aveva tanto atteso."}
{"id": "1254026", "revid": "92723", "url": "https://it.wikipedia.org/wiki?curid=1254026", "title": "Episodi di Carabinieri (quinta stagione)", "text": "La quinta stagione di Carabinieri, formata da 24 episodi, viene trasmessa in prima visione assoluta su Canale 5 dal 17 gennaio al 4 aprile 2006 per due episodi a settimana.\nPer un'amica.\nTrama.\nA seguito del trasferimento di Testa, tutti sono in attesa del nuovo vice comandante: Mura nasconde a fatica la speranza di ricoprire tale ruolo, suscitando l'ironia dei suoi colleghi. Intanto la vita dei Carabinieri continua come sempre, tra segreti amori e divertenti sfott\u00f2: tutti prendono in giro Roman\u00f2 che si \u00e8 travestito da donna per sgominare, con l'aiuto degli altri, una banda di scippatori, mentre Cesari fa strane telefonate e prenota un tavolo per due al ristorante pi\u00f9 chic della zona. All'improvviso, giunge in caserma una drammatica notizia: Linda Sebastiani, una cara amica di Sonia, figlia di un imprenditore, \u00e8 stata trovata morta nel suo appartamento. Tutto porta a pensare che si tratti di suicidio, ma Sonia non crede a questa versione: la sua amica amava troppo la vita per compiere un gesto del genere. Dopo i primi rilevamenti, sollecitati da Sonia, i carabinieri si convincono che in realt\u00e0 Linda \u00e8 stata uccisa. Gemma, rimasta senza Alessandra a gestire il Bed and Breakfast, ha convinto Pippo ad unire le forze e ad aprire un ristorante nel retro del suo bar. Come sempre, per\u00f2, Pippo si lamenta, stavolta perch\u00e9 i clienti \npreferiscono decisamente il ristorante della socia ai suoi panini. Mano a mano che proseguono le indagini sulla morte di Linda, sembra avvalersi l'ipotesi del coinvolgimento di Sandro, l'ex fidanzato della ragazza. Sonia \u00e8 confusa e abbattuta, ragion per cui Marco cerca di starle vicino, mentre una sera la Sepi rinuncia ad uscire per rimanere con l'amica. Si scopre cos\u00ec che il ristorante prenotato da Cesari era per lei. In seguito il RIS accerta che Linda \u00e8 morta per asfissia. Nello stesso tempo per\u00f2 i carabinieri hanno la prova che Sandro \u00e8 innocente. Dopo alcune verifiche, i Carabinieri scoprono che Linda \u00e8 stata uccisa dall'amministratore dell'azienda di famiglia perch\u00e9 aveva scoperto delle manovre finanziarie illecite che l'uomo stava concludendo. Sonia ha contribuito a scoprire al verit\u00e0: una vittoria su tutta la linea, peccato si tratti di una magra consolazione dinanzi alla perdita di una cara amica. Come un fulmine a ciel sereno, il travolgente bacio tra la Sepi e Cesari fa capire che tra i due \u00e8 iniziata una splendida storia d'amore che, per motivi professionali, dovr\u00e0 rimanere sempre segreta.\nUn'altra vita.\nTrama.\nChi sar\u00e0 il nuovo vice comandante della caserma? In attesa di saperlo, Mura \u00e8 ufficialmente investito dalla Sepi nel ruolo di vice ad interim. La nomina inorgoglisce il nostro brigadiere e contribuisce a renderlo ancora pi\u00f9 rigido nei confronti dei colleghi. Intanto in caserma vengono condotti due uomini coinvolti in un violento alterco. Si tratta di Beppe Favero, un piccolo imprenditore, e di Alberto Di Salvo, che lavora come muratore da Gemma. Beppe ha deciso di denunciare Alberto, accusandolo di aver importunato sua moglie Bettina, senza tuttavia averla molestata. Favero, proprietario di una piccola azienda di macchine agricole con il fratello Giordano, decide poi di non denunciare Di Salvo. Il caso sembra chiuso, fino a quando Giovanni non trova all'interno di una baracca un berretto insanguinato che, dopo accertamenti, si scopre appartenere proprio a Di Salvo. I carabinieri ritengono che ad Alberto sia capitato il peggio e i loro sospetti si concentrano su Beppe Favero che per\u00f2 nega qualsiasi tipo di coinvolgimento. In seguito i carabinieri vengono a sapere che Giordano Favero sta per sposare una certa Viviana Diodato e che Alberto aveva importunato Bettina solo per ottenere delle informazioni sulla futura sposa. La questione \u00e8 complicata ma, dopo accurate indagini, i carabinieri giungono alla verit\u00e0. Molti anni prima, Viviana si chiamava Lea Gerori ed era sposata con Alberto Di Salvo. Un matrimonio infelice, a causa delle ristrettezze economiche e della violenza di Alberto, dal quale la dona riusc\u00ec ad uscire, fingendo di essere morta dopo essere sopravvissuta a un grave incidente. In seguito a questo fatto, Viviana spar\u00ec dalla circolazione, si sottopose ad un intervento di chirurgia plastica e assunse una nuova identit\u00e0. La donna \u00e8 stata, per caso, riconosciuta a Citt\u00e0 della Pieve dall'ex marito che, non potendola riavere, Viviana si \u00e8 davvero innamorata di Giordano, ha cominciato a ricattarla, pretendendo dei soldi. Messa con le spalle al muro, in un primo momento la donna ha aggredito Alberto nella baracca, poi ha cercato di temporeggiare, promettendogli i soldi, con lo scopo per\u00f2 di eliminarlo. Per fortuna i Carabinieri riescono a sbrogliare la matassa di questa vicenda, fermando Viviana in tempo e salvando la vita a Di Salvo. Durante le indagini, proseguono le schermaglie amorose tra Sonia e Marco, cui inizia a stare stretta la fama di latin lover che gli hanno affibbiato in caserma. Mentre Prosperi cerca una possibile fidanzata tra le ragazze della squadra di pallavolo di Citt\u00e0 della Pieve, la storia tra Andrea e Cesari sta diventando di giorno in giorno pi\u00f9 seria. Per la prima volta, infatti, Andrea trova il coraggio di dire a Cesari: Io ti amo.\nL'ultima sigaretta.\nTrama.\nCome spesso capita negli ultimi tempi, la Sepi torna all'alba in caserma. Un'altra notte d'amore con Cesari e un'altra buona scusa per non destare sospetti alla nostra amica sembra di essere tornata al liceo, ma ben presto il timore di essere scoperta prender\u00e0 il sopravvento. Andrea non \u00e8 la sola a soffrire pene d'amore, poich\u00e9 anche Sonia sembra preoccupata per la probabile partenza di Marco che pensa di farsi trasferire. Tra i due \u00e8 un continuo incrocio di sguardi che la dice lunga sull'attrazione che l'uno ha per l'altra, ma purtroppo le regole dell'Arma parlano chiaro: tra due Carabinieri non pu\u00f2 esserci alcun legame sentimentale. Mentre Mura continua a fare la voce grossa coi colleghi per via della sua temporanea nomina di vice, il signor Pietro Serafini sporge denuncia: sua figlia Patrizia ha subito un'aggressione. Patrizia ha 29 anni, lavora come responsabile nel negozio di mobili fai da te del padre ed \u00e8 allenatrice e giocatrice della squadra locale di pallavolo. La ragazza non ricorda niente dell'accaduto, ma ha riportato una grave lesione ai legamenti della mano: la sua carriera da giocatrice \u00e8 terminata. Un brutto colpo per lei, che deve lasciare il suo posto di titolare a Francesca, un'amica di infanzia, che nell'ultimo periodo era relegata a stare in panchina. Claudio Bruschi, ex giocatore della nazionale, attualmente allenatore della squadra maschile di Citt\u00e0 della Pieve appena retrocessa, accetta di prendere il posto di Patrizia, la quale era riuscita a portare la sua squadra in finale per entrare in serie B. In seguito ad alcune indagini, i Carabinieri ritengono che un possibile colpevole dell'aggressione a Patrizia sia un ragazzo musulmano, Max, che lavora nella fabbrica di Serafini. In un secondo momento, invece, i carabinieri scopriranno che il ragazzo \u00e8 innocente e che ha intrecciato una relazione amorosa proprio con Patrizia. Un rapporto che doveva rimanere segreto a causa della famiglia di Max, che aveva gi\u00e0 organizzato un matrimonio combinato per lui. Grazie a piccoli indizi acquisiti dai Carabinieri, la Sepi sbroglia la matassa. Il piano era stato ordito da Francesca e da Claudio, l'una per giocare nella squadra da titolare, l'altro per rilanciare la propria mediocre carriera da allenatore. I due volevano soltanto spaventare Patrizia, ma le cose sono sfuggite di mano ad entrambi. Una volta che il caso viene chiuso, rimangono in sospeso due questioni: la prima riguarda Sonia, sempre pi\u00f9 gelosa davanti alle frequenti debolezze di Marco, l'ultima delle quali si chiama Roberta, un'avvenente ragazza dall'aria molto disinibita. La Sepi e Cesari invece vorrebbero una vita normale, senza doversi giustificare con gli altri e nascondere la loro travolgente passione.\nSenza movente.\nTrama.\nDopo l'arrivo di Roberta, una ragazza molto carina, quanto misteriosa, che colpisce immediatamente il cuore di Prosperi, Marco sembra comportarsi in maniera strana, un dettaglio che non sfugge all'occhio interessato di Sonia. Le uscite serali della Sepi iniziano a insospettire pi\u00f9 di un carabiniere. Bordi, in particolare, sente il maresciallo parlare teneramente con un uomo, tuttavia non riesce a capire chi sia l'interlocutore. Questa volta i carabinieri cercano di sbrogliare la vicenda del signor Attilio Consoli, un anziano che gestisce una fiorente attivit\u00e0 come antiquario, giunto in caserma per fare una diffida nei confronti del figlio Tommaso, promotore finanziario, che vorrebbe interdirlo per prendere possesso dei suoi beni. Proprio nelle stesse ore Carla Roman\u00f2 si reca dalla Sepi, alla quale confessa di aver affidato diecimila Euro proprio a Tommaso Consoli, che tuttavia non intende restituirle i soldi, frutto di anni di risparmi del marito ignaro. Durante la consueta corsa mattutina, Marco di imbatte in un ragazzo morso da un cane feroce. Si tratta di Oliver, un giovane tedesco che fa l'istruttore al circolo sportivo di Citt\u00e0 della Pieve. Presto i Carabinieri scoprono non solo che il cane \u00e8 stato drogato con degli eccitanti per renderlo aggressivo, ma che il macinato che ha mangiato quella mattina \u00e8 stato comprato da Tommaso Consoli: ancora lui! Che tipo di collegamento esiste tra il caso di Oliver e quello dell'interdizione di Attilio. I carabinieri si recano dal medico, il dottor Arditi, che ha effettivamente riscontrato nel vecchio Consoli i segni di una demenza senile progressiva, nonch\u00e9 forti rischi di ischemia. Il comportamento del professore non lascia dubbi sulla veridicit\u00e0 della sua diagnosi, ma meno affidabile appare ai carabinieri la moglie del medico, la quale prendeva lezioni private da Oliver, cui faceva una corte spudorata, anche di fronte al marito. La donna era arrivata persino a comprare due biglietti per una vacanza a Mauritius da passare con il preparatore atletico, che tuttavia non aveva mai ceduto alle proposte della signora. I Carabinieri scoprono un piano diabolico, nato da un'insopportabile gelosia del dottor Arditi: questi aveva deciso di dichiarare Attilio incapace di intendere e di volere, ma in cambio il figlio Tommaso, pieno di debiti, avrebbe dovuto sbarazzarsi di Oliver. Un delitto perfetto, in cui l'assassino non avrebbe avuto alcun collegamento con la vittima. Nella speranza che Carla possa un giorno riottenere i soldi affidati a Tommaso, in caserma si festeggia, con un brindisi improvvisato, la decisione di Marco di rimanere a Citt\u00e0 della Pieve. Sonia \u00e8 molto contenta, ma forse lo \u00e8 ancora di pi\u00f9 quando viene a sapere che la temuta Roberta \u00e8, in realt\u00e0, la sorella del suo amato: la notizia ringalluzzisce Prosperi, sempre alla ricerca di una nuova fidanzata. Quanto alla Sepi, tenere la sua relazione segreta con Cesari le riesce sempre pi\u00f9 difficile. Vorrebbe rendere pubblico il legame con il magistrato, anche al costo di subire le angherie dei colleghi e le imbarazzanti inchieste interne dell'Arma. Purtroppo Cesari non la pensa cos\u00ec: tiene molto al proprio lavoro. Per evitare problemi, la Sepi decide a malincuore di troncare il rapporto con il magistrato.\nMai dire mai.\nTrama.\nMentre Sonia continua a ripetere a se stessa che tra commilitoni sono vietate relazioni amorose, sua madre Gemma sta organizzando il buffet per il matrimonio di Eleonora Giunchi, gestisce un negozio di erboristeria con Fulvio Novelli, proprietario di un nuovo quotidiano locale, L'Informazione. Una notizia lieta, se non arrivasse in caserma Rosa Ferretti, una giovane giornalista che accusa il proprio direttore, Novelli, di averla molestata. Prima del folle gesto, l'uomo si era offerto di aiutarla a finire un articolo. Nell'appartamento di Rosa viene trovata una gonna strappata, che verr\u00e0 sottoposta all'esame del RIS per verificare se sono rimaste delle tracce dell'avvenuto tentativo di violenza. Alla sede di L'Informazione si respira un clima di grande nervosismo poich\u00e9 Fulvio, dopo che un quotidiano concorrente ha pubblicato la vicenda della tentata violenza, risulta irreperibile. I Carabinieri vengono a sapere che Novelli faceva la corte un po' a tutte le donne della redazione. Una in particolare, Valeria Paolini, \u00e8 stata sua amante per qualche tempo. Intanto, continua la tensione tra la Sepi e Cesari: quest'ultimo si mostra risoluto a voler parlare alla donna, la quale per\u00f2 si rifiuta di dargli un'altra possibilit\u00e0. In seguito i carabinieri scoprono che Rosa Ferretti \u00e8 stata in terapia antidepressiva per un anno a causa della morte di sua madre. Dopo tre giorni di latitanza, torna al giornale lo stesso Novelli che confessa alla Sepi di essere stato lui l'aggredito, non il contrario. Secondo la sua testimonianza, la Ferretti vive di antidepressivi ed \u00e8 stata lei ad organizzare la cena durante la quale si \u00e8 consumato il reato denunciato. L'uomo, con qualche graffio in viso, era sparito dalla circolazione proprio a causa di quei segni, per evitare che Eleonora avesse dubbi su di lui. Il primo confronto in caserma tra Rosa e Fulvio, sottoposto ad un provvedimento restrittivo, si risolve in una violenta lite. Appena il RIS accerta che le impronte all'interno della gonna non sono di Fulvio, ma della stessa Rosa, la Sepi si rende conto che qualcosa non quadra: scatta allora il pedinamento della donna. Quest'ultima si incontra con un giornalista, Marcello Bruni, sempre a caccia di scoop. Poco dopo, Marco e Sonia sorprendono la stessa Rosa a pranzo con Fulvio. Interrogata in caserma, Rosa confessa di aver organizzato il tutto per ripicca nei confronti del suo datore di lavoro che, all'improvviso, dopo averle rivolto mille attenzioni, aveva deciso di sposare un'altra donna. Mossa da una furibonda gelosia, Rosa si era messa d'accordo con Bruno: questi, grazie all'appoggio del direttore del quotidiano concorrente, aveva pagato trecentomila euro perch\u00e9 la Ferretti mettesse in scena la falsa violenza. Rosa faceva anche il doppio gioco, visto che aveva chiesto un mucchio di soldi a Fulvio per la completa ritrattazione della propria testimonianza. Durante le indagini, avviene finalmente il bacio tra Sonia e Marco: liberatorio, passionale, ma anche molto breve, giusto il tempo di capire che la loro relazione \u00e8 purtroppo impossibile. Una decisione sofferta, ma in qualche modo necessaria. Riusciranno a rimanere solo amici. A proposito di baci: Cesari riesce finalmente a farsi perdonare da Andrea, ben contenta di riabbracciare il suo amato.\nPiccole bugie necessarie.\nTrama.\nIn caserma arriva un pacco contenente una macchina fotografica, l'ultima passione di Roberta, la quale pensa di usarla per la prima volta per fotografare il suo gruppo preferito, i Misura Posse, che si esibiranno in un locale della Pieve. La ragazza ha comprato i biglietti on line e ha deciso di andarci senza avvertire il fratello Marco. Nel suo diabolico progetto ha coinvolto Prosperi che l'accompagna ben volentieri, nonostante sappia che Marco non \u00e8 affatto d'accordo. La sera del concerto Roberta va nei camerini e fa alcuni scatti a tre ragazzi, dei tipi un po' loschi che confabulano, scambiandoli per i suoi beniamini. Uno di loro se ne accorge e le sottrae la macchina fotografica. Quello che il ragazzo non sa \u00e8 che Roberta a tolto il rullino e lo ha nascosto in tasca. Spaventata, la ragazza decide di non dire nulla a Prosperi, ma lo convince ad abbandonare il concerto. A Citt\u00e0 della Pieve e in alcuni paese limitrofi si stanno verificando una serie di furti e di clonazioni di bancomat e di carte di credito. Una donna, la signora Viviani, denuncia un pesante ammanco sul proprio conto corrente. Gli inquirenti scoprono che il figlio della donna, il diciassettenne Riccardo, ha molta dimestichezza con i computer. Visto che l'utilizzo di carte di credito rubate avviene via Internet, i carabinieri decidono di tenerlo d'occhio. Nel frattempo, Roberta si reca dal fotografo per fare ingrandire le foto scattate nel locale. Poco dopo, la ragazza viene contattata da uno dei ragazzi della discoteca, Luca, che le lascia un biglietto per incontrarsi nel pomeriggio al parco. Roberta si reca all'appuntamento per riprendersi la propria macchina fotografica. La sua lunga assenza preoccupa Marco, il quale inizia ad essere in pensiero. Quando i carabinieri scoprono che la fotografa ha portato a Pippo gli ingrandimenti richiesti da Roberta, si accorgono che uno dei tre tipi ritratti \u00e8 proprio Riccardo Viviani. Interrogato, il ragazzo confessa di lavorare con Luca, con il quale ruba i portafogli nel locale, dando poi le carte di credito in essi contenute ad un certo ucraino, il terzo uomo della foto. Scatta il piano che vede i carabinieri recarsi nella casa dell'Ucraino, dove nel frattempo \u00e8 entrata Roberta che ha pedinato Luca. Marco conduce con coraggio l'operazione di accerchiamento e di cattura di Luca e dell'Ucraino. L'abbraccio tra fratello e sorella \u00e8 davvero commovente. Provata dalla pericolosa avventura, Roberta decide di tornare a casa dai genitori per iniziare l'universit\u00e0. Prosperi non \u00e8 stato fortunato: il nostro amico ha il raro talento di far scappare tutte le ragazze che gli piacciono. A indagine conclusa, Cesari annuncia alla Sepi di voler chiedere un trasferimento per motivi personali, cosa che permetterebbe loro di vivere la relazione alla luce del sole. Mentre si baciano, i due vengono sorpresi da Letizia, l'ex fidanzata del magistrato, che, accecata dalla gelosia spara un colpo, Andrea viene colpita e cade a terra, dopo aver fatto da scudo per proteggere il suo amato.\nMinaccia inafferrabile.\nTrama.\nLe condizioni del maresciallo Sepi, ferita dall'ex fidanzata di Cesari, Letizia, migliorano progressivamente. Lorenzo, il padre di Andrea, \u00e8 molto premuroso nei confronti della figlia, come del resto il magistrato Cesari, atteggiamento che desta pi\u00f9 di un sospetto nell'ex poliziotto. La stanza di Andrea \u00e8 piantonata ventiquattro ore al giorno, poich\u00e9 la donna che ha cercato di ucciderla gira ancora a piede libero. Letizia era finita in carcere dopo aver rapito Cesari e la Sepi, ed \u00e8 ancora ossessionata dall'ex fidanzato che non \u00e8 mai riuscita a dimenticare. In attesa della guarigione del maresciallo Sepi, nella stazione dei carabinieri arriva un comandante sostituto, Bruno Morri, che inizia subito ad indagare sul ferimento di Andrea. Morri viene a sapere che proprio Cesari aveva dato un parere positivo per la scarcerazione di Letizia, che stava scontando la pena nel penitenziario di Verona. La donna, secondo la psicologa che l'aveva in cura, dava evidenti segnali di miglioramento, grazie anche all'assunzione regolare di potenti psicofarmaci, senza i quali ora potrebbe commettere altre sciocchezze. Gli inquirenti provano a consultare l'elenco delle detenute del carcere, amiche di Letizia, che nel frattempo sono tornate libere. Questa pista li porta a Paola Lanfranchi, un'ex prostituta; nell'abitazione della donna i carabinieri trovano due bambole di pezza, un hobby a cui Letizia era particolarmente affezionata. Mentre i medici informano che Andrea non pu\u00f2 ancora muoversi per il pericolo di un'emorragia, le indagini incrociate portano in Carabinieri a credere che Letizia sia ancora nei paraggi di Citt\u00e0 della Pieve. Intanto, nella stazione dei Carabinieri c'\u00e8 un ulteriore arrivo: il nuovo vice-comandante, Barbara Fulci. A malincuore Mura deve rinunciare una volta per tutte all'incarico che aveva esercitato ad interim. La pistola con cui Letizia ha sparato alla Sepi viene ritrovata in un casolare, mentre Paola e il suo compagno Piero Smarti, che lavora per una societ\u00e0 di sicurezza, confessando di averla ospitata a casa loro e che la donna si \u00e8 poi dileguata, dopo aver rubato la pistola di Piero. Morri, con la collaborazione della Lanfranchi, organizza una trappola per catturare Letizia che almeno accetta di incontrarsi con l'amica. Cos\u00ec almeno credono i carabinieri, invece la donna si reca in ospedale, dove in un primo momento fa recapitare alla Sepi un pacco contenente una delle sue bambole di pezza, dopo di che, approfittando della momentanea assenza di Roman\u00f2, impegnato ad accompagnare in ascensore una signora in sedia a rotelle, entra nella stanza del maresciallo con pessime intenzioni. Letizia ha bisogno di soldi e di antidepressivi, ragion per cui obbliga Andrea, che ancora \u00e8 molto debole, ad alzarsi e ad aiutarla a trovare ci\u00f2 che le occorre. Per convincerla, le punta contro un coltello e la strattona con decisione. Fortunatamente, irrompono nella stanza Cesari e Lorenzo, i quali, aiutati da Roman\u00f2, disarmano la donna. Nonostante il salvataggio tempestivo, la Sepi perde i sensi: riuscir\u00e0 a salvarsi anche questa volta.\nGettoni d'oro.\nTrama.\nIn ospedale e nella stazione dei Carabinieri si respira aria di forte apprensione per la sorte di Andrea Sepi, le cui condizioni sono stazionarie. Cesari non riesce a trattenere la propria ansia e il suo terribile senso di colpa per aver indirettamente portato Andrea a rischiare la vita per la terza volta. Nel frattempo, a Citt\u00e0 della Pieve giunge una troupe televisiva che nel paese girer\u00e0 una puntata del fortunato programma La Storia D'Italia, condotto dal celebre presentatore Luciano Tavanti. Il quiz verter\u00e0 su domande riguardanti la storia di Citt\u00e0 della Pieve. A gareggiare saranno la nostra Gemma e un certo Mauro Iezzi, un uomo dall'aria sospetta, che nessuno conosce in paese. A causa della fortuita ripresa di Tina con la sua nuova telecamera durante le prove del quiz, viene filmata un'accesa discussione tra il regista del programma, Paolo Prati, e il concorrente Iezzi. Il regolamento, che prevede per il vincitore trecentomila euro, parla chiaro: i concorrenti non devono conoscere gli autori del programma. Il concorrente \u00e8 d'accordo con Prati. Gli inquirenti scoprono che Iezzi \u00e8 residente a Citt\u00e0 della Pieve da due settimane e che ha scontato una pena in carcere per furto e ricettazione di auto di lusso, quasi tutte rubate nei pressi del ristorante L'Arcimboldo, un locale molto alla moda. Bench\u00e9 interrogato pi\u00f9 volte, l'uomo non ha mai voluto rivelare il nome dei suoi complici. Finalmente arriva la grande serata del quiz. Gemma comprende dopo tre domande che Iezzi, il quale tradisce un certo nervosismo e risponde alle domande prima che il presentatore abbia finito di porle, conosce in anticipo tutte le risposte. La trasmissione viene interrotta e Iezzi viene portato in caserma. L'uomo non ha alcuna intenzione di parlare, ma quando la Fulci gli spiattella che loro sanno che L'Arcimboldo era gestito da Prati e Tavanti prima che lavorassero in televisione, lui rivela che con i due amici aveva messo in piedi un'organizzazione di traffico di auto rubate. Siccome Iezzi non aveva fatto i loro nomi, una volta uscito di prigione voleva essere pagato lautamente per il suo prezioso silenzio. Da questo ricatto era nata l'idea di farlo partecipare al quiz. A caso risolto, Marco esce una sera e va in discoteca, dove incontra una bella ragazza, con la quale si abbandona ad un bacio appassionato. Si tratta certamente di una vendetta nei confronti di Sonia che continua a respingerlo. Nel frattempo, si assiste alla struggente dichiarazione d'amore di Cesari alla Sepi, che non si \u00e8 ancora risvegliata dal coma farmacologico. Siccome l'amore \u00e8 capace di tutto, la Sepi si sveglia mentre Carlo sta parlando.\nOvviamente aspetta di aprire gli occhi a dichiarazione finita: il suo sguardo, tornato quello di un tempo, rivela una grande felicit\u00e0 per le parole appena udite.\nLa donna sbagliata.\nTrama.\nIn ospedale riprende l'incessante andirivieni nella stanza della Sepi che migliora di giorno in giorno: il merito \u00e8 anche di Cesari, sempre pi\u00f9 innamorato, le cui visite per\u00f2 vengono puntualmente interrotte dal padre di Andrea. Questi arriva addirittura a invitare a cena fuori il magistrato, allo scopo di conoscere meglio il suo rapporto con l'adorata figlia. Nel frattempo, una donna di nome Giulia Rondoni viene scippata all'uscita dalla banca. Giulia racconta di essere stata derubata da due uomini col volto coperto e di aver battuto la testa. Il suo borsello, nascosto sotto la giacca, conteneva 4.000 euro. I Carabinieri si accorgono che qualcuno aveva attaccato un filo bianco sulla giacca della Rondoni. Si tratta di un segnale per i rapitori. Visionando i filmati delle telecamere a circuito chiuso della banca, i carabinieri vengono a sapere che, la mattina del furto, dietro la signora derubata c'era Tina: anche lei in fila per prelevare i soldi. In un primo momento Morri e la Fulci sospettano che sia stata proprio Tina ad aver applicato il filo bianco sulla giacca della Rondoni; alla fine, per\u00f2, grazie a elaborate ricerche, individuano nei coniugi Masotti, due pregiudicati, i veri colpevoli della rapina, in combutta con il figlio e la figlia della signora Rondoni. Intanto, Lorenzo Sepi non riesce a cavare la verit\u00e0 da un imbarazzato Cesari che riesce sempre a cambiar discorso e a non parlare dei suoi rapporti con Andrea. Da pochi giorni al bar \"da Pippo e Gemma\" lavora una nuova ragazza che, per una pura coincidenza, \u00e8 la stessa che Marco ha baciato qualche sera prima in discoteca. Si chiama Caterina e, ovviamente, piace moltissimo anche a Prosperi. Molto presto per\u00f2 sia Carlo che Marco hanno una bella sorpresa: Caterina, infatti, \u00e8 la figlia del maresciallo Morri. Marco \u00e8 timoroso che la sua scappatella possa compromettere il bel rapporto con Sonia: cosa succeder\u00e0?\nMondo verde.\nTrama.\nMentre la Sepi esce finalmente dall'ospedale, a Citt\u00e0 della Pieve si verificano una serie di inspiegabili casi da avvelenamento da cibo, ai danni dei clienti del bar \"da Pippo e Gemma\". Al locale vengono apposti i sigilli e i carabinieri suoi amici temono la pubblicit\u00e0 negativa che ne deriver\u00e0 per i loro affari. In seguito, si scopre che l'intossicazione \u00e8 stato provocato dall'insalata prodotta nella tenuta agricola \"Mondo verde\", gestita da Arturo Castelli e dal fratello Roberto. Quest'ultimo, responsabile della parte amministrativa dell'azienda, in passato ha avviato imprese che sono inesorabilmente fallite. Durante le indagini, Morri e la Fulci hanno qualche problema con Cesari, il quale si comporta in maniera sempre pi\u00f9 stravagante, distratto com'\u00e8 dalla presenza in caserma dalla Sepi. Intanto il nostro bel Maresciallo, bench\u00e9 convalescente, riprende a lavorare. Un giorno, di nascosto, il magistrato spegne il cellulare e si infila in camera del maresciallo, ma \u00e8 poi costretto a scappare dal tetto, quando alla porta della donna bussa l'onnipotente Lorenzo. Dopo indagini e appostamenti, Morri scopre il diabolico piano ordito da un influente geometra, Francesco Rizzo, in accordo con Roberto Castelli. Sono proprio loro e avere messo una pianta tossica tra le foglie dell'insalata prodotto alla Mondo Verde: il primo era interessato a far fallire Arturo, per costruire sul terreno della tenuta delle villette a schiera, il secondo invece doveva far fronte ai propri debiti. A proposito del maresciallo Morri: il suo rapporto con la Fulci \u00e8 sempre pi\u00f9 caratterizzato dalla complicit\u00e0. Non solo lavorano insieme in grande sintonia, ma hanno trovato nello scetticismo nei confronti dello svampito Cesari un motivo in pi\u00f9 per andare d'accordo. Continuano i problemi di comunicazione tra Marco e Sonia, la quale cerca in tutti i modi di riavvicinarsi all'amico che, invece, sembra pi\u00f9 preoccupato per le attenzioni che Prosperi rivolge a Caterina. Quest'ultima vorrebbe che Marco le telefonasse\u2026e lui ne ha tutte le intenzioni. Nel frattempo, Cesari entra di nuovo nella stanza della Sepi e, per la seconda volta, deve calarsi dalla finestra. Per quanto tempo ancora Andrea e Carlo dovranno ancora tenere segreto il loro amore.\nGloria.\nTrama.\nLa Sepi si \u00e8 completamente ristabilita ed \u00e8 rientrata a tutti gli effetti in servizio. Questo lieto evento coincide purtroppo con un fatto tragico, ovvero la morte di Gloria Borsieri, una ragazza che era in coma da tre anni, deceduta in seguito a una crisi cardiaca. La dottoressa Anselmi dichiara che la ragazza era stranamente molto sudata nel momento del decesso: questa informazione insospettisce i Carabinieri. La famiglia Borsieri vive un momento di terribile sofferenza e reagisce molto male quando viene a conoscenza dei risultati dell'autopsia: Gloria era sudata per via di una crisi ipoglicemica acuta, dovuta a una dose massiccia di insulina. La morte \u00e8 stata certamente provocata da una persona che ha agito con cognizione di causa e molto in fretta. Che sia stato qualcuno dei familiari per un gesto di piet\u00e0. Durante le indagini, in caserma continua l'imbarazzo tra Morri e la Sepi. Entrambi rispondono quando qualcuno chiama: Comandante. A Morri, con grande dispiacere della Fulci, mancano ormai pochi giorni prima di lasciare la caserma. Intanto si crea un tira e molla tra Marco e Caterina, la quale accetta l'invito di uscire con Prosperi solo per ingelosire Tosi. In seguito ad appostamenti e ad indagini parallele, Morri scopre che ad uccidere Gloria \u00e8 stato il padre della ragazza, Stefano. L'uomo si era recato in ospedale e aveva sostituito i farmaci riposti in medicheria: le telecamere dell'ospedale testimoniano la presenza di Stefano proprio la mattina in cui Gloria \u00e8 morta. Messo alle strette, Stefano confessa di aver commesso questo gesto atroce per non vedere pi\u00f9 soffrire la sua amata figlia: era l'unico modo per porre fine una volta per tutte a tre anni di autentico calvario. Cesari promette alla Sepi che terr\u00e0 in considerazione tutte le attenuanti del caso, ma durante le indagini tra i due si crea un po' di tensione a causa dell'eccessiva rigidit\u00e0 del magistrato.\nLo specialista.\nTrama.\nIn caserma giunge una denuncia di furto ai danni dei coniugi Loreti, nella casa dei quali non risulta tuttavia alcun segno di effrazione. L'unico elemento interessante per gli inquirenti \u00e8 la visita inaspettata da parte di un presunto tecnico dei telefoni che, con la scusa della linea guasta, cosa peraltro vera, si era introdotto in casa e aveva riparato il danno, dopo essere rimasto solo per qualche minuto in una delle stanze. Nel frattempo, Marco incontra in gran segreto Caterina, la quale riesce a strappargli un invito a cena: i suoi modi di fare l'hanno ancora una volta ammaliato. Durante l'uscita, la giovane corona i propri sogni trascorrendo una notte d'amore con Marco. Intanto, per\u00f2, il maresciallo Morri non gradisce l'eccessiva indipendenza della figlia. La domestica dei Loreti fornisce un identikit del ladro ai carabinieri che, poco dopo, ricevono un'altra denuncia di furto in un appartamento, e poi una terza: le dinamiche sono sempre le stesse. Durante alcune indagini, Gabriele scopre che il sedicente tecnico altri non \u00e8 che il marito di Patrizia Silvestri, un'ex impiegata di una societ\u00e0 telefonica, la quale aveva una chiave speciale per aprire le centraline, in modo da causare il guasto che poi il marito andava a riparare. Intanto Gabriele \u00e8 colto per la prima volta da un dubbio morale: \u00e8 suo dovere arrestare una persona in palese difficolt\u00e0, i Silvestri vivono solo della pensione di invalidit\u00e0 dell'uomo, che, per mantenere la propria famiglia, \u00e8 stato in qualche modo costretto a rubare, oppure sarebbe giusto fare finta di niente. Hanno agito solo per necessit\u00e0, confida una dispiaciuta Sepi a Cesari, cos\u00ec come desolato appare anche Gabriele che decide di recarsi di persona a parlare con i coniugi Silvestri che, nonostante tutto, dovranno fare i conti con la giustizia. Dopo avere finalmente chiarito le loro posizioni sugli ultimi due casi e fatto una volta per tutte pace, Cesari ribadisce alla Sepi la propria intenzione di essere trasferito e le fa anche una clamorosa proposta: vuole sposarlo. Lui ha intenzione di mettere su famiglia: lei cosa ne pensa. Andrea lo bacia e lo abbraccia, ma non ha il coraggio di rispondergli.\nUna persona perbene.\nTrama.\nDurante l'assenza di Cesari, che per impegni di lavoro si trova all'estero da una settimana, la Sepi viene trasferita a Torino. Quando il magistrato torna alla Pieve rimane annichilito: Andrea \u00e8 partita senza dirgli niente e per lui ha lasciato solo una lettera. Intanto Morri diventa ufficialmente il nuovo comandante della stazione, mentre Marco si trova in difficolt\u00e0 con Caterina: la ragazza \u00e8 andata a vivere in caserma con il padre e non ha alcuna intenzione di rinunciare al bel carabiniere. Mentre Cesari cerca di raggiungere Andrea al cellulare, ma non riesce a contattarla, a Citt\u00e0 della Pieve viene trovato in una discarica il cadavere dell'assicuratore Enrico Paolini. Le indagini sulla vittima portano alla luce una vita sentimentale a dire poco travagliata: un'ex moglie, Elettra, che non voleva concedergli il divorzio per motivi economici, una nuova relazione con Emma Bartani, che Enrico intendeva sposare, ma anche una terza donna. Quest'ultima, Stefania Mari, non solo \u00e8 una prostituta, ma \u00e8 anche incinta. Un caso singolare che i carabinieri riescono a risolvere brillantemente. Del tutti inattesi giungono i complimenti di Cesari a Morri per la conduzione delle indagini: \u00e8 il primo confortante segnale di distensione tra i due uomini che, nel corso della puntata, avevano mostrato punti di vista differenti. Continua invece la tensione tra Sonia e Marco che non intende pi\u00f9 parlare del loro rapporto, geloso com'\u00e8 di Proseri e Caterina. A caso risolto, Cesari legge finalmente la lettera che Andrea gli ha lasciato: la donna ammette di non sentirsi ancora pronta a sposarlo e a metter su famiglia. Si \u00e8 fatta trasferire a Torino proprio perch\u00e9 a bisogno di riflettere. In ultimo, chiede al suo amato di non cercarla finch\u00e9 non sar\u00e0 lei a tornare. Cesari deve accettare quindi una verit\u00e0 che non avrebbe mai immaginato. Ce la far\u00e0 senza Andrea.\nRitratto di signora.\nTrama.\nMorri e la sua squadra sono impegnati a ritrovare il conte Adinolfi, scomparso da qualche giorno con il maggiordomo, Paride. La nipote dell'aristocratico, Sara De Nittis, appena giunta a Citt\u00e0 Della Pieve dalla Svizzera per capire cosa sia successo allo zio, si accorge che nella villa dell'uomo \u00e8 stato rubato un quadro fiammingo di inestimabile valore, intitolato Ritratto di signora. Questa volta si prospetta un'indagine del tutto particolare per Morri: Sara era una sua vecchia compagna di collegio e in passato lui l'aveva corteggiata, scrivendole poesie d'amore. Sembra che il tempo non sia passato e che anche adesso il nostro comandante sia attratto dal fascino di Sara. Il suo comportamento da sorridere la Fulci, sempre molto attenta a ci\u00f2 che succede nella vita del collega. Intanto Barbara sembra avere una certa influenza su Cesari, ancora disorientato per la partenza della Sepi. L'arte della diplomazia del bel maresciallo riesce a convincere pi\u00f9 di una volta il magistrato a cambiare idea sulla strategia da attuare durante le indagini. In seguito i carabinieri scoprono che il quadro fiammingo rubato al conte, per la cui sorte si teme il peggio, faceva gola a un antiquario della zona, il signor Maiorani, che voleva impossessarsi del prezioso dipinto ad ogni costo. Morri individua il colpevole proprio in quest'uomo. Maiorani aveva organizzato una bisca clandestina, allo scopo di far indebitare Adinolfi, appassionato di gioco d'azzardo, per convincerlo poi a cedergli il Ritratto di signora; i soldi sarebbero serviti al conte per pagare i giocatori creditori, ma questi erano stati assoldati dall'antiquario stesso. Una tattica spregiudicata che aveva obbligato il conte a scappare di casa, a portare il quadro via con s\u00e9 e a riparare in Valle D'Aosta con il suo maggiordomo, per sfuggire al determinato Maiorani. Quando l'aristocratico fa ritorno a Citt\u00e0 Della Pieve con il dipinto, dopo avere saputo che Sara \u00e8 in paese e che i Carabinieri si sono interessati al suo caso, la tensione si scioglie definitivamente e l'abbraccio tra zio e nipote commuove i carabinieri. A caso risolto, Prosperi pu\u00f2 finalmente andare al cinema con Caterina: le ha procurato i biglietti per andare a vedere un film di un regista straniero che a lei piace in modo particolare. Forse potrebbe crearsi la famosa occasione che il carabiniere va cercando da tempo per dichiararsi. Ma il film in questione \u00e8 veramente noioso. Prosperi si fa coraggio per rimanere sveglio e, durante la proiezione, prova a stringe la mano alla ragazza che, purtroppo per lui, non capisce le sue intenzioni: Caterina pensa e vuole soltanto Marco.\nUn'altra occasione.\nTrama.\nIn caserma giunge una soffiata su una partita di stupefacenti in arrivo a Citt\u00e0 della Pieve, notizia arrivata quasi in contemporanea con quella di una rapina a mano armata compiuta a casa di Vincenzo Nardi, proprietario di un'azienda di vernici. Due uomini col volto coperto sono entrati nell'abitazione, senza lasciare alcun segno di effrazione, e hanno legato e imbavagliato i coniugi Nardi. Il primo indiziato \u00e8 il figlio dell'uomo, Andrea, che in passato ha avuto problemi con la droga, ragion per cui \u00e8 ospite nella comunit\u00e0 per il recupero di tossicodipendenti del paese, gestito da don Luca. Purtroppo le indagini e tutte le prove portano a pensare che il colpevole sia proprio il ragazzo, il quale si dichiara estraneo alla vicenda. Sarebbe un caso di banale routine, se Prosperi non avesse un fratello che in passato ha avuto gravi problemi di droga. Il giovane si sente toccato nel profondo e mai come questa volta Carlo \u00e8 determinato a conoscere la verit\u00e0, per nulla disposto allo scherzo. Certo dell'innocenza di Andrea, il nostro carabiniere arriva addirittura a svolgere di propria iniziativa indagini parallele a quelle dell'Arma, che lo portano a scoprire la verit\u00e0 prima di Morri e dei suoi colleghi. Il vero colpevole \u00e8 Filippo Magni, direttore delle vendite presso la ditta di Nardi, il quale ha agito in combutta con un ragazzo ospite della comunit\u00e0: i due avevano messo in scena la rapina, per incolpare Andrea e poi sbarazzarsene, visto che questi aveva intenzione di denunciare i loro traffici illeciti di droga. Risolto il caso, Morri si complimenta personalmente con Prosperi. Il maresciallo tutto si aspetterebbe fuorch\u00e9 vedere Carlo, finalmente tornato il burlone di sempre, che gli chiede se pu\u00f2 uscire con sua figlia. La richiesta di Prosperi non rassicura affatto il sempre pi\u00f9 apprensivo Marco.\nLa governante.\nTrama.\nQuando Sonia e Caterina escono all'alba da un locale, si imbattono in un uomo riverso a terra. Le due ragazze intervengono prontamente, chiamando un'ambulanza. Per fortuna non \u00e8 niente di grave: l'uomo, Enrico Gasperi, non vuole raccontare cosa sia avvenuto esattamente quella notte ed esce dall'ospedale poche ore dopo il ricovero. Un atteggiamento che insospettisce Morri e la Fulci. Nel frattempo Ludmilla Seric, la badante appena assunta da Bordi per occuparsi della madre anziana, si presenta in caserma con un occhio nero e denuncia proprio il nostro carabiniere, accusandolo di averla molestata. In caserma sono tutti molto preoccupati per le sorti del collega: nessuno crede che lui possa avere anche solo sfiorato la bella Ludmilla, ma purtroppo non ci sono prove per dimostrare la sua innocenza. Sar\u00e0 l'intraprendenza di Bordi, aiutato da Tina, a risolvere il caso e a far venire alla luce un legame stretto tra il pestaggio di Gasperi e la badante Ludmilla: quest'ultima \u00e8 stata costretta a denunciare Bordi dal fidanzato Igor che l'ha picchiata e poi ha ricattato il vicebrigadiere, promettendogli il ritiro della denuncia in cambio di soldi. Igor aveva provato a raggirare e ad ottenere del denaro anche da Gasperi che si era invaghito di sua sorella Marlene. Gasperi aveva scoperto il losco piano di Igor, per questo motivo lo aveva affrontato. Le indagini concluse con successo ribadiscono per l'ennesima volta la professionalit\u00e0 della Fulci, sempre pi\u00f9 incisiva nell'ottenere permessi e firme da Cesari, nonch\u00e9 l'umanit\u00e0 di Morri, il quale ha avuto molto tatto nel trattare una vicenda cos\u00ec delicata. In caserma intanto arriva un nuovo elemento, il giovane Antonio Baldi, che va a completare l'organico della stazione. Antonio viene dalla stazione dei Carabinieri di Tarquinia, dove ha lavorato con Paola Vitali che manda i suoi saluti a tutti i colleghi di Citt\u00e0 Della Pieve. Intanto, Caterina e Sonia sono ormai diventate amiche, mentre Marco sta dando dei chiari segnali di scomposta gelosia nei confronti delle attenzioni di Prosperi per Caterina. Prima o poi Sonia se ne accorger\u00e0 e allora saranno guai\u2026Frattanto, al Bar di Pippo, Carlo assiste con stupore al ritorno imprevisto della sua Jessica.\nL'anniversario.\nTrama.\nNei negozi di Citt\u00e0 Della Pieve si aggira un misterioso ladro che esce indisturbato con la refurtiva da ogni locale, dopo aver disinserito il sistema di allarme. Il caso vuole che tutti gli allarmi siano stati predisposti dalla stessa ditta. Tuttavia, il proprietario, il signor Lucidi, si dichiara del tutto estraneo alla vicenda. Intanto, in caserma Antonio si rivela subito essere un tipo difficile, vista la sua eccessiva osservazione del protocollo e i suoi metodi di conduzione degli interrogatori non proprio vellutati. Prosperi prende in giro il collega per i suoi comportamenti che secondo lui lo fanno sembrare molto simile a quel fanatico dell'ordine di Mura. Durante le indagini sui furti, che individuano nel figlio di uno dei commercianti derubati un possibile colpevole, Caterina, come sempre con la sua irresistibile grazia, domanda a Marco perch\u00e9 sia cos\u00ec spaventato da lei. La ragazza vorrebbe molto di pi\u00f9 di una semplice amicizia dal bel carabiniere, ma lui non riesce a darle una risposta. La svolta nelle indagini avviene grazie a un'idea di Morri, il quale scopre che, negli ultimi mesi, il signor Lucidi ha licenziato gran parte del personale per quadrare i bilanci della propria azienda. Uno dei suoi dipendenti, Giorgio Forti, non ha avuto il coraggio di dire alla moglie di aver perso il lavoro. Per permettere alla famiglia lo stesso standard di vita, ha cos\u00ec compiuto i furti nei negozi in cui egli stesso ha installato i sistemi d'allarme. Impietosito dalla situazione. Morri ottiene tutte le attenuanti del caso per Forti, grazie alle quali l'uomo eviter\u00e0 il carcere. Nel frattempo, al bar di Pippo, Prosperi apprende che Jessica sta con un certo Fabio e che i due si sposeranno tra due settimane.\nUna ragazza difficile.\nTrama.\nA Citt\u00e0 Della Pieve fervono i preparativi per il consueto palio. Caterina partecipa ai provini per diventare testimonia che avr\u00e0 l'onore di figurare nella locandina pubblicitaria della manifestazione. Morri chiede a Marco di accompagnare la figlia dal fotografo del palio, Tommaso Giordi. Nel camerino dello studio, Marco copre di complimenti la ragazza, per la quale \u00e8 ormai evidente si \u00e8 preso una bella sbandata. Nel frattempo, in caserma i carabinieri devono occuparsi di due casi: Cesari ritrova la propria auto imbrattata da scritte offensive e con le gomme tagliate. Qualche nemico del magistrato potrebbe aver compiuto il gesto per vendicarsi, il coinvolgimento di Letizia per\u00f2 viene subito escluso. Il secondo caso coinvolge una ragazza, Camilla Moretti, che ha a aggredito un suo compagno del liceo. La ragazza soffre di anoressia, una malattia pericolosa, che non va sottovalutata. Anche la Fulci ne sa qualcosa, visto che da adolescente ha avuto problemi di bulimia, superati dopo anni travagliati. La donna cerca di comunicare alla ragazza che \u00e8 possibile superare il problema, un consiglio che, in qualche modo, sprona Camilla ad affrontare la situazione con maggiore consapevolezza. Un'intuizione della Fulci porta alla risoluzione del caso di Camilla, legato a filo doppio con l'atto vandalico ai danni di Cesari. La colpevole \u00e8 la madre della ragazza che ha deturpato l'auto del magistrato: la donna ha scambiato la macchina per quella del fotografo Giordi, colpevole di non avere scelto sua figlia, per la quale ha delle ambizioni da modella, come testimonial del palio. \u00c8 invece Caterina la vincitrice del casting: la sua fotografia del manifesto mette in luce tutta la sua bellezza. Morri si complimenta con la giovane che, tuttavia, confessa ad un padre sollevato di non avere alcuna intenzione di fare la modella. Nel frattempo, Prosperi trova le fotografie scattate da Giordi per puro divertimento a Caterina e Marco. Inoltre il nostro simpatico carabiniere, che aveva messo di nuovo gli occhi su Jessica, fa conoscenza del fantomatico Fabio, con il quale la ragazza convoler\u00e0 a nozze molto presto. Povero Carlo! Lui credeva che la ragazza aveva inventato la storia del matrimonio per ingelosirlo.\nStrana coincidenza.\nTrama.\nIn paese fervono gradi preparativi per il matrimonio di Jessica e di Fabio. Mentre la ragazza \u00e8 impegnata nella scelta dell'abito da sposa, la madre del suo futuro marito, Valeria, decide di organizzare il ricevimento in un agriturismo, La Luna Ed Il Sole, i cui proprietari, i signori Arrighi, si comportano in maniera a dir poco stravagante. Alla cerimonia potrebbe partecipare anche la Sepi, notizia che rende il magistrato Cesari di ottimo umore. Intanto ci sono grandi novit\u00e0 per Marco: il bel carabiniere ha deciso di deporre le armi e di concedersi a Caterina, la quale tuttavia desidera che il loro rapporto resti segreto perch\u00e9 teme che il padre venga a conoscenza della situazione. I due ragazzi per\u00f2 corrono sempre il rischio di essere scoperti: quanto potr\u00e0 durare questa relazione clandestina. Dopo attente ricerche, i Carabinieri scoprono che gli Arrighi sono degli imbroglioni. Il loro sito pubblicizza servizi che non sono in grado di offrire. Contattata dagli inquirenti, la coppia confessa di aver acquistato l'agriturismo dal vecchio proprietario che li aveva abilmente tenuti all'oscuro dei debiti che gravavano sulla propriet\u00e0. Un inganno bello e buono che li aveva costretti a truffare a loro volta, spacciando l'agriturismo come un centro in piena attivit\u00e0, al fine di poterlo rivendere e recuperare parte dei soldi investiti. A causa di questa brutta faccenda, il matrimonio di Jessica \u00e8 inevitabilmente rinviato, con grande sollievo di Carlo. Mentre Cesari esce a cena con la Fulci, peccato che Morri, spinto dalla gelosia, riesca a rovinare il loro \"t\u00eate \u00e0 t\u00eate\", un nervoso e agitato Mura confessa a Roman\u00f2 e a Bordi che sua moglie l'ha lasciato e si \u00e8 trasferita definitivamente a Milano.\nQuando cadono le stelle.\nTrama.\nI Carabinieri assistono alla prova generale di uno spettacolo teatrale che \u00e8 stato allestito a Citt\u00e0 Della Pieve. Anche Cesari, che cerca con sempre maggiore insistenza la compagnia della Fulci, si unisce al gruppo. L'interessamento del magistrato per la donna \u00e8 quanto mai sgradito a Morri, che comincia a provare gelosia nei confronti del loro rapporto. Durante lo spettacolo teatrale, avviene un black out che causa la caduta della protagonista, Chiara Milani, che si procura la rottura del legamento crociato del ginocchio. I Carabinieri indagano e, tra una domanda e l'altra, Antonio perde la testa per una della attrici, Eleonora. I carabinieri vengono a sapere che la donna prender\u00e0 il posto della Milani per via della sua amicizia speciale con il produttore, un uomo ambiguo con diversi problemi economici. Nonostante Antonio si sia invaghito dell'attrice, sospetta di lei: non si aspettava che la sua Eleonora potesse essere cos\u00ec meschina da volere danneggiare un'altra persona per favorire la propria carriera. Le indagini ben condotte dal tandem Morri-Fulci portano alla risoluzione del caso: la Milani, in combutta con il tecnico delle luci e con il medico che l'ha operata, l'intervento, mai avvenuto, era stato organizzato a regola d'arte, aveva inscenato la caduta per incassare i due milioni di euro di risarcimento dell'assicurazione. Una truffa che viene smascherata dai carabinieri e che scagiona in maniera definitiva Eleonora, la quale si dichiara delusa da Antonio che invece ha sospettato di lei. Nel frattempo, Caterina e Marco hanno ormai perso la testa l'uno per l'altra: durante una cena, i due vengono sorpresi da Prosperi mentre si baciano. Alla vista dei due amanti, Carlo reagisce malissimo, soprattutto con Marco. In seguito, pentito del suo gesto davvero fuori luogo, Prosperi si scusa sia con Marco, colpevole di non avergli detto di stare insieme alla ragazza che gli piaceva tanto, sia con Caterina, a sua volta molto imbarazzata per essere stata scoperta. Intanto, Mura decide di raggiungere la moglie a Milano. Bench\u00e9 Morri sia disposto a concedergli dieci giorni di permesso, il brigadiere deve arrendersi a una dura realt\u00e0: sua moglie non vuole pi\u00f9 vederlo.\nTracce di sabbia.\nTrama.\nIl compleanno di Caterina, particolarmente allegra negli ultimi tempi, desta pi\u00f9 di un sospetto nel maresciallo Morri, il quale teme che sua figlia si sia innamorata di uno dei suoi uomini. L'uomo confessa alla Fulci che la ragazza si era comportata nello stesso modo soltanto un'altra volta, ai tempi del suo primo amore, ma la storia era finita quando lei aveva rifiutato la proposta di matrimonio del fidanzato. Nel frattempo, Antonio e Gabriele colgono in flagrante due uomini mentre questi stanno aggredendo una ragazza albanese, Mira. I carabinieri riescono a salvare la giovane, ma i suoi assalitori si danno alla fuga. La ragazza sostiene di fare la bambinaia, ma quando decide di non sporgere denuncia, Antonio sospetta che possa essere coinvolta in un giro di prostituzione. Gabriele rimane molto affascinato da Mira, la quale tuttavia non ha alcuna intenzione di collaborare con i Carabinieri. Le prime indagini portano a credere che nella vicenda possa essere implicato il fratello di Mira, Igli, in combutta con un suo amico; successivamente si scopre che i due lavoravano per un'impresa di costruzione, di propriet\u00e0 dell'ingegner Faenza. Ben presto i carabinieri scoprono anche che Igli aveva saputo che il figlio di Faenza, Tommaso, utilizzava materiali scadenti per la costruzione degli edifici popolari. Sentendosi minacciato, Tommaso aveva fatto capire al ragazzo che non era il caso di denunciarlo alla polizia: l'azione contro Mira era stata pensata proprio per intimorire Igli che, non sapendo pi\u00f9 cosa fare, era scomparso dalla circolazione, per essere poi rintracciato da Sonia. Alla conclusione del caso, quando Faenza e il suo socio vengono arrestati, Gabriele invita Mira a cena: fidanzamento in vista per il nostro Vici. Infine, a Citt\u00e0 della Pieve ha luogo il matrimonio tra Jessica e Fabio. Questa volta fila tutto liscio e gli sposi convolano a nozze felicemente. Nella gioia generale, Caterina non pu\u00f2 fare a meno di stringere la mano del suo amato Marco.\nIl campione.\nTrama.\nGiorgio Maffei, proprietario di una catena di agriturismi, tra cui anche quello di Alessandra Ferri, viene investito da una macchina in pieno giorno, per fortuna senza riportare gravi conseguenze. I testimoni affermano che si tratta senza dubbio di un tentato omicidio. Il caso potrebbe avere a che fare con un regolamento di conti con un boss mafioso, arrestato anni prima dallo stesso Cesari. Per scoprire cosa bolle in pentola nell'agriturismo di Maffei, i Carabinieri organizzano un'operazione sotto copertura. All'appello rispondono la Fulci e, per forza di cose, lo stesso Cesari. I due si fingeranno marito e moglie e dormiranno nella stessa stanza: Morri deve cos\u00ec ingoiare il rospo. In seguito, per una serie di strane circostanze e di fraintendimenti, Bruno crede che Carlo e Barbara abbiano trascorso una notte di passione nell'agriturismo. Ben presto scopre invece che, per fortuna, tra i due non \u00e8 successo nulla di compromettente. Nel frattempo, i carabinieri affrontano un'indagine relativa ad un giovane pony express, Mauro Sabbatini, che vive coi suoi genitori ma paga l'affitto di un altro appartamento. In realt\u00e0, il ragazzo intrattiene una relazione segreta con Patrizia Maffei, la moglie di Giorgio: i Carabinieri scoprono cos\u00ec che la donna aveva convinto il giovane amante ad uccidere il marito, da cui avrebbe ereditato parecchie propriet\u00e0. Si sarebbe trattato quindi di delitto passionale in piena regola. A proposito di passione: Marco invita Sonia a cena per rivelarle un segreto. La ragazza, aiutata da Caterina, si veste elegante, emozionata e convinta che il bel carabiniere si sia finalmente deciso a dichiararsi. Ciascuna delle ragazze crede che l'altra sia attratta da Prosperi, ma in realt\u00e0 sono entrambe innamorate dello stesso uomo. Sonia viene cos\u00ec a conoscenza della verit\u00e0 una volta per tutte: Caterina e il suo Marco stanno insieme.\nChi bella vuole apparire.\nTrama.\nIn caserma tira una brutta aria: il maresciallo Morri scrive una lettera al Comando Generale per chiedere il trasferimento in un'altra sede, mentre Sonia fa una scenata di gelosia a Marco, colpevole di averle tenuto nascosta la sua relazione con Caterina. Marco si scusa, non era sua intenzione ferirla, ma Sonia \u00e8 furibonda. Le parole della ragazza vengono sentite da tutti i colleghi, che tuttavia, non riescono a sapere nulla della relazione tra Marco e Caterina; intanto quest'ultima, forse perch\u00e9 si sente in colpa nei confronti di Sonia, decide di troncare il rapporto con il fidanzato. Nel frattempo Morri conduce un'indagine sulle truffe compiute nei centri estetici della zona. Gli inquirenti sorvegliano in particolar modo l'istituto Sinopoli, dove lavora la dottoressa Spini. Mentre seguono questo caso, i carabinieri vengono a conoscenza dello spaccio di amfetamine presso il liceo di Citt\u00e0 della Pieve. Con la scusa della mancanza del gas in casa, Mura si reca sempre pi\u00f9 spesso da Gemma, con la quale ha instaurato un rapporto di speciale simpatia. Ora che il carabiniere \u00e8 rimasto solo, forse potrebbe nascere qualcosa tra loro. A proposito di Gemma: tra i suoi clienti ci sono tre donne che la notte escono con Stefano Chiaravalle, un tipo dal passato ambiguo. Dopo accurate indagini, i carabinieri scoprono un collegamento tra Stefano e la dottoressa Spini, amanti e complici, che gestiscono un giro legato allo spaccio di droghe e ai Botulini Party, in cui la donna convince signore mature a farsi ritoccare il viso al di fuori di cliniche e istituti autorizzati. I carabinieri scoprono anche che \u00e8 stato proprio Chiaravalle a vendere le pastiglie dimagranti, che contenevano amfetamine, nel liceo di Citt\u00e0 della Pieve. Il caso \u00e8 cos\u00ec risolto. Dopo aver scoperto le intenzioni di Morri, la Fulci si reca dal comandante per avere dei chiarimenti sul perch\u00e9 non l'ha informata della sua decisione di trasferirsi: Morri rimane colpito dalla rabbia di Barbara, ma soprattutto dalle sue osservazioni legate alla paura dell'uomo di affezionarsi alle persone della caserma: \u00e8 per questo che cambia sempre sede. La donna conclude dicendogli che non bisogna scappare, quando si ha la felicit\u00e0 davanti a noi.\nI miei migliori amici.\nTrama.\nDopo averci riflettuto a lungo, Morri decide di rimanere a Citt\u00e0 Della Pieve, con grande sollievo della Fulci e di Marco, sempre tenuto a debita distanza da Caterina. Intanto il comandante comincia ad avere qualche sospetto sul carabiniere. In caserma si cerca di fare luce su tentativo di rapina compiuta ai danni di Grazia Maraschi, moglie di un buon amico di Roman\u00f2, che ha riportato solo qualche livido. Il fatto \u00e8 avvenuto nel parco della cittadina: i due aggressori potrebbero essere gli stessi che, in passato, hanno derubato molte donne nei parcheggi di Terni e di Perugia. Nel frattempo, durante una passeggiata, nasce una travolgente passione tra Mura e Gemma la quale, ultimamente, non era rimasta indifferente al carabiniere. Roman\u00f2 si accorge del cambiamento dell'amico, tuttavia non \u00e8 molto ben disposto da quando i carabinieri hanno scoperto che Grazia ha un amante, Alessandro Pandolfi: questi \u00e8 uno psicologo che ha fondato una setta esoterica, frequentata da donne e ragazze che lui circuisce. Nonostante abbia appreso la verit\u00e0 da poco, Sonia sembra aver accettato la nuova situazione: non solo accetta le scuse di Marco che le ribadisce di aver agito cercando di non farle male perch\u00e9 altrimenti la loro storia sarebbe stata impossibile: ma, in combutta con Prosperi, organizza una cena tra il collega e Caterina, per appianare i recenti dissapori. Grazie a questo gesto, Marco e Caterina capiscono che non possono stare lontani e si rimettono insieme. L'indagine che i carabinieri stanno seguendo si chiude quando si scopre che, durante una seduta della setta, Pandolfi aveva inavvertitamente fatto del male a Grazia che, per non destare sospetti nel marito, si era inventata di sana pianta l'aggressione. In seguito, Caterina finalmente confida al padre di essere fidanzata con Marco. Morri sembra prendere bene la decisione della figlia, visto che raramente l'ha vista cos\u00ec felice. Poco dopo, il maresciallo si imbatte nella Fulci che appare quanto mai determinata a sapere la verit\u00e0, una volta per tutte, sul loro rapporto. Per finire in bellezza, Cesari incontra una vecchia conoscenza, tornata per mantenere una promessa. Si tratta di Andrea Sepi: adesso \u00e8 pronta ad affrontare il futuro con l'uomo che ama!"}
{"id": "1254027", "revid": "120460464", "url": "https://it.wikipedia.org/wiki?curid=1254027", "title": "Episodi di Carabinieri (sesta stagione)", "text": "La sesta stagione di Carabinieri, formata da 26 episodi, viene trasmessa in prima visione assoluta su Canale 5 dal 7 marzo al 6 maggio 2007 per due episodi a settimana.\nMeglio sole.\nTrama.\nNella stazione dei Carabinieri di Citt\u00e0 Della Pieve si sono aggiunti due nuovi elementi: Laura Flestero, ragazza di buona famiglia dai modi garbati, che sembra infastidire Antonio, e il bel brigadiere Giacomo Contini, sciupa femmine professionista, che sostituir\u00e0 Prosperi. Ad eccezione di Marco e Caterina, che si sono lasciati ormai da due mesi, in caserma si respira un clima di grande armonia. All'improvviso giunge la notizia di un duplice omicidio avvenuto nel ristorante Belvedere, propriet\u00e0 della signora Simona Colleverde. Una delle vittime \u00e8 il maresciallo Capello, ex comandante della stazione di Citt\u00e0 della Pieve, che da alcuni anni viveva a Londra con la figlia Gioia. Tutti i Carabinieri sono sconvolti per quello che \u00e8 successo. Intanto Gioia si precipita in paese per dare un ultimo saluto all'amato padre. La donna incontra Giacomo che si mostra molto dispiaciuto per lei. Una domanda assilla Gioia e gli inquirenti: perch\u00e9 Capello si trovava in quel ristorante. Presto Morri scopre che il maresciallo era amico di Gabriella Tosoni, la seconda vittima del ristorante, ex cognata di Simona Colleverde. I carabinieri vengono a sapere che Simona, dopo il naufragio del suo matrimonio, il marito Enrico beveva parecchio, veniva mantenuta proprio da Gabriella che, contraria al comportamento del fratello, le aveva anche finanziato l'attivit\u00e0 del ristorante. Il sospettato numero uno \u00e8 Sergio Brizzi, un avvocato truffatore, ma dopo accurate indagini Morri e i suoi uomini scoprono che la colpevole del duplice omicidio \u00e8 proprio Simona Colleverde. La donna si era sentita tradita dopo aver scoperto che Gabriella, l'ex cognata, si era riconciliata con il fratello e lo stava aiutando ad ottenere l'affidamento dei due figli con il supporto del maresciallo Capello. Gabriella aveva infatti scoperto che Simona s'interessava soltanto ai suoi amanti e che sperperava i soldi, trascurando i bambini. Dopo che Enrico riabbraccia i suoi figli, Marco e Sonia escono insieme per una passeggiata. All'improvviso, quando si sono allontanati dalla caserma, per caso sbuca Caterina che bacia con trasporto Marco. Ma allora i due ragazzi stanno ancora insieme.\nIl segreto di Gemma.\nTrama.\nChi \u00e8 la fantomatica Margherita che telefona in continuazione a Giacomo? Anche il misterioso rapporto del brigadiere con Gioia lascia pi\u00f9 di un dubbio: perch\u00e9 si abbracciano con tanto trasporto? Intanto la donna ha deciso di ripartire per Londra. Mentre le cose tra Gabriele e Mira vanno a gonfie vele, Marco e Caterina hanno inscenato la fine della loro relazione per evitare possibili trasferimenti del giovane o del padre della ragazza. Grazie al valido aiuto di Sonia, che regge il gioco e li copre, i due giovani riescono a tenere nascosto il loro prezioso segreto. Nel frattempo, in paese si aggira un sedicente impiegato dell'azienda elettrica, che si presenta a casa dei morosi, cui chiede di pagare il cinquanta per cento delle bollette non saldate, promettendo loro che non dovranno pagare gli interessi. Nella truffa viene coinvolta anche Gemma, che ha pagato una somma consistente per saldare gli arretrati delle bollette del ristorante. Scovare il truffatore non si rivela un compito semplice. Potrebbe essere un hacker, entrato nella banca dati dell'azienda: una volta individuati i morosi, questi \u00e8 andato a trovarli e si \u00e8 intascato i soldi. Antonio scopre che si tratta sempre della stessa persona che, per\u00f2, ogni volta si traveste in un modo diverso, persino da donna per non lasciare tracce di s\u00e9. Nel frattempo sembra che il truffatore sia riuscito ad entrare anche negli archivi informatici delle aziende della nettezza urbana, dei telefoni e del gas. Braccato dai carabinieri, il truffatore si sente con le spalle al muro e rapisce Gemma. La scomparsa della donna fa preoccupare moltissimo Sonia e lo stesso Mura, che si sente doppiamente responsabilizzato per via del rapporto speciale che lo lega alla ristoratrice. Morri e i suoi uomini riescono infine a catturare il malfattore che confessa di aver truffato tante persone perch\u00e9 doveva trovare i soldi per pagare l'operazione di sua figlia, affetta da problemi cardiaci. Impietosito dal caso, il maresciallo chiede al magistrato di considerare tutte le attenuanti del caso. Dopo che la vicenda di Gemma si \u00e8 conclusa nel migliore dei modi, giunge in caserma la famosa Margherita che si rivela essere la madre di Giacomo.\nAbuso di potere.\nTrama.\nIn caserma Bordi fa la conoscenza di Olga, la nipote della fioraia, dalla quale rimane folgorato, innescando la gelosia di Tina. Mentre Margherita viene a sapere del ritorno di Gioia, Morri e la Fulci sono preoccupati per il rapporto tra Marco e Sonia la cui vicinanza \u00e8 rischiosa: il comandante e la sua vice devono scoprire se le dicerie sul conto dei due ragazzi siano vere. Durante uno dei soliti controlli di routine, Mura ferma la macchina di Leonardo Gatti, un figlio di pap\u00e0 dai modi sprezzanti. Il ragazzo appare molto nervoso e non supera il test del palloncino. Ne nasce un acceso alterco in cui Mura si limita a reagire alle provocazioni del ragazzo. Questi chiama immediatamente il suo avvocato, la Dellisanti, che denuncia il carabiniere per maltrattamenti ai danni del suo assistito, in realt\u00e0 Mura gli ha dato per sbaglio soltanto un lieve colpo con la paletta di servizio. La presenza di una teste, Elisabetta, fidanzata di Leonardo, rischia di inchiodare il povero brigadiere. Orgoglioso e corretto com'\u00e8, Mura si sente umiliato da un'accusa tanto ingiusta: Roman\u00f2 e Gemma cercano in qualche modo di tirarlo su, ma c'\u00e8 ben poco da fare. Invece di sospenderlo, Morri \u00e8 costretto a relegarlo ai servizi interni, ma i veri problemi iniziano quando il carabiniere viene convocato dal magistrato che gli prospetta una serie di conseguenze qualora l'accusa di maltrattamento venisse dimostrata. La vicenda di Mura \u00e8 legata ai loschi traffici di Leonardo Gatti che, in combutta con il fratello Sandro, professore di storia dell'arte, organizza degli incontri con giovani studentesse in un centro benessere, dove poi realizza filmati pornografici. Le ragazze vengono da un lato ricattate, dall'altro aiutate nel superare gli esami tenuti dal fratello di Leonardo. Per fortuna il fiuto dei carabinieri, aiutati dal valido contributo di Laura, che \u00e8 riuscita a infiltrarsi nel giro delle studentesse, ha la meglio. I Carabinieri riescono cos\u00ec ad inchiodare i due fratelli. Infine, il maresciallo Morri non crede ai propri occhi quando in caserma si presenta Sara De Nittis. La donna non sembra essersi dimenticata di lui.\nUn uomo perbene.\nTrama.\nDurante una delle loro romantiche passeggiate notturne, Marco e Caterina s'imbattono in un uomo ferito e senza conoscenza. Questi si chiama Alberto Balduini, un chirurgo molto rinomato e dalla vita privata apparentemente inappuntabile. L'uomo \u00e8 sposato con Anita e ha un figlio, Massimo, che lavora con lui in ospedale. I carabinieri verificano che Balduini non aveva nemici e che dietro questo tentato omicidio vi sia un problema personale. Nel frattempo la Fulci si \u00e8 ormai convinta che Marco e Sonia stiano insieme. Sarebbe opportuno agire al pi\u00f9 presto, ma Morri prende tempo: prima di avvertire l'Arma vuol parlare con Caterina perch\u00e9 pensa che la ragazza potrebbe soffrire per quello che sta succedendo. Intanto Bruno sta vivendo una piacevole parentesi romantica: quella stessa sera esce a cena con Sara De Nittis provocando in Barbara una sottile gelosia. A proposito di gelosia: Mura si irrita quando scopre che Gemma aveva un rapporto speciale con Balduini ma, nel momento in cui apprende che il medico l'aveva semplicemente operata bacia con trasporto la donna. Ben presto i carabinieri scoprono che il chirurgo intratteneva una relazione con la fidanzata di suo figlio. Al contrario della ragazza, che dichiara di aver vissuto un momento di debolezza, Alberto era intenzionato a chiedere la separazione dalla moglie perch\u00e9 follemente innamorato. In seguito i Carabinieri scoprono che, in realt\u00e0, il colpevole \u00e8 una caposala dell'ospedale, la quale si voleva vendicare della morte di suo marito, operato di ernia proprio da Alberto, ma morto durante l'intervento. I carabinieri appurano che Balduini non aveva alcuna responsabilit\u00e0 e arrestano la donna poco prima che tenti nuovamente di uccidere il chirurgo. Per Morri arriva il fatidico momento di parlare con la figlia, cui dovr\u00e0 rivelare una situazione molto spiacevole. Quando per\u00f2 sta per entrare nel bar Pippo per affrontare la questione con la ragazza, il maresciallo viene bloccato da Sara che lo invita a bere un aperitivo. Infine, Gemma riceve una telefonata da Gioia che vuole tornare a Citt\u00e0 Della Pieve.\nUn regalo originale.\nTrama.\nPer il compleanno di Mira, Gabriele desidera farle un bel regalo. Giacomo, che ha una focosa relazione con una ragazza, gli consiglia un mazzo di rose rosse. Bordi si offre di andare a comprarlo, ma in realt\u00e0 il suo scopo \u00e8 quello di incontrare Olga, la nipote della fioraia Anna, per la quale ha preso una sbandata. L'atteggiamento del carabinieri suscita la gelosia di Tina, infastidita dalla presenza di un'altra donna che sembra aver stregato il suo Bordi. Intanto i carabinieri vengono a sapere che Anna, coinvolta da Olga, ha investito molti soldi per fare dei grossi lavori di ristrutturazione nel suo negozio. Mentre Morri continua a frequentare la bella contessa Sara De Nittis, in caserma giunge una denuncia di furto, avvenuto durante la notte nell'istituto di archeologia di Citt\u00e0 della Pieve. Sono stati rubati vasi greci ed etruschi di grande valore, ma i Carabinieri non trovano segni di scasso. Il proprietario, Filippo Tolli, dice agli inquirenti che solo lui e il suo aiutante, Alberto, hanno le chiavi del museo. Nel frattempo, Morri si decide una volta per tutte a convocare Marco e Sonia. Dopo l'ennesimo tentativo fallito di parlare con Caterina, il maresciallo ha bisogno di fare luce sulla presunta relazione dei due ragazzi che non \u00e8 consentita dall'Arma. Marco e Sonia per\u00f2 affermano che tra loro non c'\u00e8 pi\u00f9 niente: si \u00e8 trattato solo di un momento di debolezza. Durante le indagini gli inquirenti vengono a sapere che esiste anche un terzo mazzo di chiavi del museo che un tempo veniva usato dal guardiano notturno. L'uomo si chiama Cesare Falasca ed \u00e8 la stessa persona che si sta occupando della ristrutturazione del negozio di fiori di Anna. In seguito i Carabinieri riescono a risolvere il caso e scoprono un'inaspettata verit\u00e0: Filippo Tolli ha messo in scena con la complicit\u00e0 di Falasca un finto furto dei vasi: questi venivano nascosti tra le piante di Olga e Anna e venduti di contrabbando con i camion della ditta di Tolli. Bordi \u00e8 costretto ad arrestare Olga, anche lei coinvolta in questa brutta faccenda, al contrario di Anna che non era a conoscenza del piano della nipote, mentre Tina non nasconde una certa aria di trionfo. Infine, Gabriele si decide a comprare il famoso mazzo di rose rosse per Mira nel negozio di Anna: un regalo molto romantico. Subito dopo, come un fulmine a ciel sereno, in caserma arriva un fax con una denuncia di furto nei confronti di Sara De Nittis! Il maresciallo Morri non crede ai suoi occhi.\nTrattamento di favore.\nTrama.\nMentre Marco e Sonia inscenano una lite per fugare gli ultimi dubbi sulla loro presunta relazione, Tina giunge in caserma con un pappagallo: si tratta di una specie protetta, che la donna ha comprato da un abitante di Citt\u00e0 della Pieve. Il vecchio proprietario, per\u00f2, non le ha consegnato i documenti dell'animale, che invece si tratta di una prassi per questo genere di transazioni. Quando poi, durante una passeggiata, Mira e Gabriele si imbattono in un boa constrictor, allora il problema si fa pi\u00f9 serio: i Carabinieri si rendono conto che a Citt\u00e0 della Pieve c'\u00e8 un pericoloso traffico di animali esotici. Come se ci\u00f2 non bastasse, Morri deve affrontare la denuncia nei confronti di Sara: il marito Alexandre l'accusa di avergli rubato la macchina. Sara si difende e afferma che l'uomo si vuole vendicare perch\u00e9 il loro rapporto \u00e8 in crisi e lei gli ha chiesto un periodo di riflessione. In seguito la contessa viene accusata di aver sottratto trentamila euro dal conto di Alexandre. A questo punto tutte le certezze di Morri crollano: e se Sara non fosse la donna che lui credeva? Grazie ad indagini approfondite, i carabinieri smascherano il traffico illecito di animali esotici, organizzato da un ragazzo del posto in combutta con la madre. Il pappagallo di Tina rimarr\u00e0 con la donna grazie al pagamento di una multa. Per fortuna anche il caso di Sara viene risolto: i trentamila euro sono stati prelevati dallo zio della contessa che ha il vizio di giocare sul sito Internet di un casin\u00f2. Convinto dalla Fulci, Alexandre ritira la denuncia e torna in Svizzera. L'uomo \u00e8 sicuro che la moglie sia innamorata di un altro. Quando sente queste parole, Morri reagisce in maniera impacciata, poich\u00e9 ormai i modi di fare della donna nei suoi confronti non lasciano pi\u00f9 adito a dubbi. Infine, a Citt\u00e0 della Pieve fa ritorno il padre di Morri, Giuseppe, che si d\u00e0 al gioco con quello spendaccione dello zio di Sara. La donna li coglie in flagrante dopo aver quasi baciato il suo nuovo amore: il maresciallo Morri. Intanto Gioia torna a Citt\u00e0 della Pieve e incontra Giacomo e Margherita. Il brigadiere sembra contento di vederla, al contrario di sua madre.\nConcorso di colpa.\nTrama.\nL'atteggiamento di Morri si \u00e8 fatto pi\u00f9 serio dall'arrivo a Citt\u00e0 della Pieve del padre Giuseppe, che sorride beffardo con gli altri carabinieri quando in caserma viene recapitato un mazzo di rose: \u00e8 un regalo di Sara De Nittis, ormai stregata dal suo nuovo amore. Quanto a Gioia, la donna ha deciso di tornare stabilmente in paese. In attesa del nuovo incarico in ospedale, soggiorna da Gemma ma sta cercando un appartamento in affitto. Tuttora i carabinieri non hanno idea di quale sia la natura del legame tra lei e il brigadiere. Questa volta i Carabinieri si stanno occupando di un furto avvenuto nello studio di architettura Parthenon, gestito da Giuliano De Carolis e dal socio, Salvatore Montesi: sono stati rubati i cd rom che contenevano i progetti per partecipare ad un importante concorso. Il maggiore sospettato \u00e8 l'architetto Ricci, che si era associato con De Carolis per il concorso, salvo poi lasciare il progetto dopo qualche mese. Nel corso delle indagini viene alla luce la relazione amorosa tra i due soci dello studio Parthenon, Giuliano e Salvatore, ed emergono una serie di gelosie che l'uno aveva nei confronti dell'altro. Alla fine il colpevole si rivela il factotum dello studio, Nicola Sabatini, il quale credeva che De Carolis avesse un debole per suo figlio Giovanni, che da poco tempo gli aveva confessato di essere omosessuale. Mentre Gabriele sembra essere sempre pi\u00f9 intrigato dalla relazione con Mira, il maresciallo Morri pu\u00f2 finalmente godersi una giornata di permesso. Quando la Fulci lo saluta dicendogli che si rivedranno in serata, Bruno la raggela, rispondendo che molto probabilmente non torner\u00e0 a dormire in caserma.\nQualcosa in comune.\nTrama.\nL'arrivo di Giuseppe Morri sta avendo importanti conseguenze sul figlio, che dal suo arrivo non ha quasi pi\u00f9 visto Sara, ma anche su Caterina, che viene sorpresa dal nonno mentre si bacia con Marco. Uscito dal bar di Pippo, il padre del maresciallo subisce un tentativo di furto da un bambino, Emanuele, ma Marco interviene in tempo per impedirlo. In seguito il ragazzino riesce a sfuggire ad Antonio che vuole portarlo in caserma e poi sparisce. Mentre cercano Emanuele, i Carabinieri vengono a sapere che \u00e8 figlio di genitori tossicodipendenti, che anni prima avevano dovuto rinunciare a lui, e che \u00e8 stato dato in affidamento ai coniugi Carlino. Il caso del bambino tocca profondamente Antonio: questi rivela a Gabriele che da piccolo venne dato anche lui in affidamento ed ebbe problemi analoghi a quelli di Emanuele. A detta dei compagni di classe, ultimamente quest'ultimo era alla spasmodica ricerca di soldi. La ricerca del bambino, ormai scomparso da pi\u00f9 di un giorno, coinvolge a tempo pieno tutta la caserma, tanto che Morri interrompe una romantica passeggiata con Sara, che poco prima di salutarlo riceve una telefonata dal marito. Grazie ad una segnalazione, i carabinieri riescono a ritrovare Emanuele in una piazza dove alcuni ragazzi spacciano tutte le sere. Il bambino andava da loro per comprare la droga per la madre naturale, da poco tornata a Citt\u00e0 della Pieve perch\u00e9 non riusciva a vivere senza di lui. Prima che il piccolo venga riconsegnato ai coniugi Carlino, Antonio abbraccia con trasporto Emanuele sotto gli occhi di Laura, che capisce finalmente la ragione per cui il collega ha un carattere cos\u00ec difficile. Risolto il caso, Morri va a casa di Sara con un bel mazzo di fiori. Sa di averla trascurata ultimamente, ma certo non si aspetta un ritorno di fiamma tra la donna e il marito! Invece \u00e8 proprio quello che \u00e8 successo. Quanto a sorprese, anche Marco e Caterina sono assai meravigliati nell'apprendere che Giacomo e Gioia, che ora lavora come responsabile degli infermieri del Pronto Soccorso, sono stati sposati.\nL'inganno.\nTrama.\nTalvolta l'amore gioca brutti scherzi: lo sa bene Gabriele, che non capisce come mai Mira si comporti in maniera cos\u00ec distaccata nei suoi confronti; ne sa qualcosa Giacomo, che lascia la sua ultima \u201cfiamma\u201d, Paola, \u2018colpevole\u2019 di volerlo presentare alla madre; lo sanno bene anche Marco e Caterina, che dopo un'accesa discussione decidono di troncare il loro rapporto. Dal canto suo, Sonia incontra dal fioraio un uomo molto affascinante. Si chiama Maurizio Gelsini, \u00e8 il preparatore delle atlete che concorreranno ad un'importante manifestazione sportiva che di l\u00ec a poco si terr\u00e0 a Citt\u00e0 della Pieve. Tra Sonia e Maurizio il primo sguardo \u00e8 fatale: un colpo di fulmine che mette la giovane donna in uno stato di piacevole agitazione che purtroppo dura poco. L'uomo \u00e8 infatti coinvolto nel caso di una ragazza slava da lui allenata, entrata in coma in seguito all'assunzione di sostante tossiche. Morri e la Fulci conducono le indagini nel migliore dei modi, poich\u00e9 smascherano il piano ordito dall'organizzatore della manifestazione sportiva che, in combutta con la sua compagna, una chimica, voleva sperimentare su alcune atlete una nuova droga prima di immetterla sul mercato. Con grande sorpresa generale, Gelsini confessa di essere un giornalista, infiltratosi nel mondo dell'atletica per smascherare l'utilizzo degli anabolizzanti e fare uno scoop. Sonia \u00e8 sollevata dalla notizia: il suo Maurizio le aveva mentito, ma per nobili scopi. Intanto Morri non si \u00e8 ancora ripreso per la partenza di Sara e la fine di quella che sarebbe potuta essere una bella storia d'amore. Infine, Marco decide di confessare al comandante che lui e Caterina hanno tenuta nascosta la loro relazione, ma che ora si sono lasciati. Morri ci resta un po' male per essere stato preso in giro per un anno, ma sembra non prendersela troppo con il suo subordinato.\nLa rapina.\nTrama.\nAl maresciallo Morri non ne riesce proprio una: non solo il padre Giuseppe e Caterina lo prendono in giro per le sue traversie amorose, ma Barbara lo coglie in flagrante mentre legge un libro su come riprendersi da una storia finita male. Un argomento sul quale Marco potrebbe dire la sua. Incalzata dalle domande del nonno, Caterina preferisce evitare di parlare del carabiniere, ma sembra soffrire per quello che \u00e8 successo tra loro. Nel frattempo, continuano le paturnie sentimentali di Gabriele che non comprende il comportamento sfuggente di Mira: gli star\u00e0 nascondendo qualcosa. Il carabiniere vive una situazione piuttosto delicata anche sul lavoro: le indagini che Morri sta conducendo riguardano Lucio Silvestri, arrestato in passato proprio dallo stesso Gabriele che prova un sentimento di grande tenerezza per la famiglia dell'uomo, la moglie e i figli. Perch\u00e9 Silvestri ha fatto una rapina a mano armata in pieno giorno in un centro commerciale. I Carabinieri scoprono che dietro al suo gesto sconsiderato c'\u00e8 la disperazione di un padre che cerca in tutti i modi di procurarsi i soldi per pagare il riscatto per la liberazione della figlia, rapita da un ex carcerato appena tornato in libert\u00e0, cui Lucio doveva un favore. I carabinieri provano un grande sollievo quando ritrovano la bambina, un'azione che vede Sonia assoluta protagonista, con grande patimento di Maurizio, rimasto colpito dal coraggio dimostrato dalla ragazza durante l'appostamento. Una volta ottenuti gli arresti domiciliari per Lucio, Gabriele riabbraccia Mira, la quale gli annuncia di essere incinta: la reazione del carabiniere \u00e8 di estrema felicit\u00e0, anche se sotto sotto sembra essere un po' spaventato. Infine, davanti al camino del bel casolare di Maurizio, si consuma la prima serata romantica tra il giornalista e Sonia, sempre pi\u00f9 affascinata dai suoi modi galanti.\nPadri e figli.\nTrama.\nMentre Gabriele sembra ancora spaesato dalla notizia della gravidanza di Mira, Margherita e Gioia cercano un appartamento in affitto. Le due donne decidono di affidarsi alla cortesia di Giuseppe Morri, che da qualche tempo lavora per un'agenzia immobiliare, propriet\u00e0 del giovane casertano Rondi. Nel frattempo, prosegue felicemente la liaison tra Sonia e Maurizio che per\u00f2 deve rientrare a Roma per riprendere il suo lavoro. Incoraggiata da Gemma, Sonia si convince a fare domanda per partecipare al corso ufficiali nella capitale. \u00c8 disposta a tutto pur di stare con il suo amore. Per aumentare il giro d'affari del padre, il maresciallo Morri accetta di firmare delle carte per comprare un appartamento a Caterina. Sembra un'azione compiuta a fin di bene, ma in realt\u00e0 si tratta di una mossa quanto mai incauta, visto che Rondi \u00e8 coinvolto in una serie di raggiri riguardanti conti bancari clonati. Anni prima, Giuseppe Morri era stato implicato in una truffa molto simile, da cui tuttavia ne usc\u00ec pulito. Dopo accurate ricerche, si giunge a scoprire che Rondi \u00e8 l'uomo di fiducia di un boss camorrista, arrestato dieci anni prima da Bruno Morri quando questi lavorava a Caserta. Il criminale, ancora in carcere, ha architettato un piano per vendicarsi del maresciallo. Tutto precipita quando Giuseppe viene rapito da Rondi e da un pericoloso ricercato. Grazie al fiuto di Giacomo, i due malviventi vengono catturati dai carabinieri, che raggiungono Contini sul luogo del rapimento poco dopo che questi \u00e8 stato ferito al braccio da un colpo di pistola. Per fortuna si tratta solo di una ferita superficiale. Alla fine Bruno Morri pu\u00f2 tirare un sospiro di sollievo e riabbracciare il padre, con il quale ha un chiarimento. La Fulci si complimenta con il maresciallo: ha condotto le indagini nel migliore dei modi.\nIncomprese.\nTrama.\nCosa sta succedendo a Gabriele? Il ragazzo appare molto contento all'idea di diventare padre, ma nel contempo non si sente all'altezza del ruolo che dovr\u00e0 ricoprire. Come sempre sensibile, Mira riesce a rassicurarlo, dicendogli che anche per lei ci sono dei momenti in cui ha dei dubbi sul loro futuro con il piccolo in arrivo. Nel frattempo, nel liceo di Citt\u00e0 della Pieve vengono rubati tutti i computer. La professoressa di informatica, Roberta Mordini, appena assunta nella scuola, si rammarica per l'accaduto. Giacomo la interroga e, dato che la professoressa \u00e8 anche una bella donna, ne approfitta per corteggiarla. Poco dopo l'inizio delle indagini, giunge in caserma la richiesta da parte del musicista Paolo Pettini di arrestare la figlia Federica che manca da casa da due giorni. L'uomo teme che la ragazza abbia commesso qualche sciocchezza. Quando Federica torna a casa, i carabinieri scoprono che ci sono dei grossi problemi tra la personalit\u00e0 assillante del padre e la debolezza di una figlia che non ha mai vissuto con la madre a causa della separazione dei genitori, avvenuta molti anni prima. Siccome la Mordini si vede spesso con Gioia, quest'ultima si ingelosisce quando scopre l'interessamento dell'ex marito nei confronti della donna. Le tornano in mente i ricordi dei bei tempi passati con Giacomo e in lei affiora un sentimento di forte nostalgia. Le indagini proseguono e Morri scopre un collegamento tra la Mordini e Federica: la ragazza ha rubato i PC assieme al fidanzato, per acquistare i biglietti aerei per andare in Canada e raggiungere la madre. Da parte sua la Mordini prendeva i computer, li smontava e li ricostruiva per rivenderli sottocosto, in modo da arrotondare lo stipendio. Mentre i carabinieri festeggiano Sonia, la cui domanda alla scuola ufficiali di Roma \u00e8 stata accettata, la Fulci scopre che Morri intende presentare domanda di congedo. Il caso che ha coinvolto il padre l'ha messo in una posizione davvero imbarazzante agli occhi della sua squadra e l'ha convinto a lasciare l'Arma.\nLa minaccia.\nTrama.\nIn caserma non sono tempi facili: Sonia \u00e8 partita per Roma dove ha raggiunto Maurizio, mentre Morri \u00e8 ancora incerto se lasciare definitivamente l'Arma. Giuseppe, Caterina e la Fulci cercano in tutti i modi di convincerlo a rimanere. Barbara pensa che il maresciallo abbia una vera e propria \u2018vocazione\u2019 per quel mestiere. Dal canto suo, Marco \u00e8 preoccupato per la possibile partenza di Caterina, con la quale continuano le incomprensioni. Come se non bastasse, si verificano una serie di misteriosi incidenti che hanno per vittima Gabriele. In un primo momento tutti credono che l'esplosione di un ordigno in un ristorante dove il carabiniere stava pranzando sia solo una sfortunata coincidenza, lo scoppio gli provoca solo una lieve escoriazione. Quando tuttavia avvengono altri due incidenti a suo danno, Morri e compagni dispiegano tutti i mezzi a disposizione per fare chiarezza sulla questione. In uno di questi agguati, Gabriele viene salvato all'ultimo istante dall'intrepido Antonio, un salvataggio che desta l'ammirazione di Laura. Le indagini sembrano indicare come possibile colpevole una donna appartenente ad una banda di criminali che venne arrestata anni prima grazie alla perspicacia di Gabriele. Ben presto questa si rivela essere una pista falsa. Man mano che proseguono le indagini, i carabinieri scoprono che i veri colpevoli sono i nipoti di una certa Magdalena, capo della comunit\u00e0 albanese di Citt\u00e0 della Pieve. La donna \u00e8 convinta che Mira debba sposare un uomo del suo stesso paese, non un italiano, per questo motivo ha chiesto ai nipoti di spaventare Gabriele. Si \u00e8 per\u00f2 resa conto che i ragazzi hanno esagerato e ha avvertito i Carabinieri. Dopo che Giacomo e Marco salvano Gabriele dall'ennesimo agguato, uscendo dall'ospedale, Mira decide di lasciare il suo fidanzato perch\u00e9 ritiene che sono troppo diversi per stare insieme e non solo: la ragazza non ha pi\u00f9 intenzione di far nascere il bambino. Infine Morri rimanda la decisione di lasciare l'Arma: come sempre l'influenza della Fulci si rivela importante nella vita del maresciallo.\nEsclusi gli assenti.\nTrama.\nPer festeggiare nel migliore dei modi la decisione di Bruno di restare a Citt\u00e0 della Pieve, Giuseppe lo invita con la Fulci a cena nel ristorante di Gemma: in realt\u00e0 si tratta di un piano attuato dall'anziano viveur per dare forfait all'ultimo momento e lasciare da soli i due colleghi: se sono rose... Nel frattempo, Mira viene convinta da Antonio ad incontrarsi con Gabriele. Tra i due sembra tornare la consueta intimit\u00e0; ma la ragazza si ritrae quando si accorge di essere seguita. Purtroppo secondo lei non verranno mai lasciati in pace e per questo motivo dice a Gabriele di non cercarla pi\u00f9: tra loro \u00e8 davvero finita. In quelle stesse ore, i carabinieri devono far fronte ad una rapina in una cartoleria, dove viene coinvolta anche l'innocente Tina, e ad un rapimento che presto si risolve nel migliore dei modi. I due fatti avvengono curiosamente nella stessa mattinata, in coincidenza con un'asta per l'assegnazione di un terreno in campagna, che il proprietario di un pub riesce ad aggiudicarsi pagando pochissimo. Nel frattempo, tra Marco e Caterina avviene un primo, timido riavvicinamento. La giovane vorrebbe essere trattata come una donna adulta e ritiene che Marco non la capisca e tra i due si avverte molta tensione. In seguito Morri riesce a risolvere il caso. Il funzionario del comune addetto alle aste \u00e8 in combutta con suo cugino, il proprietario del pub: insieme, si sono sbarazzati degli unici ostacoli tra loro e l'acquisto del terreno, ossia le due persone vittime della rapina e del rapimento che, bloccate da questi eventi imprevisti, non si sono presentati all'asta. Preso dalle indagini, Morri non si presenta al ristorante di Gemma dove lo sta aspettando la Fulci. Quando ormai la donna ha capito che cener\u00e0 da sola, fa conoscenza di un uomo molto affascinante, Francesco Russo, con il quale trascorre una magnifica serata, provocando il giorno successivo la gelosia di Bruno.\nLa pista sbagliata.\nTrama.\nA Citt\u00e0 della Pieve fervono i preparativi per una sfilata di beneficenza organizzata da Gioia e dalla sua amica Cecilia, un'affermata stilista giunta in paese con il suo inseparabile collaboratore Oliviero Batti. Tutto fila liscio finch\u00e9 Gioia non si accorge di essere pedinata da un uomo, un certo Giovanni Del Colle, che anni prima aveva avuto un contenzioso con l'ambulatorio dell'infermiera. Morri fa sorvegliare Gioia per sicurezza e Giacomo mostra una particolare premura per l'incolumit\u00e0 della donna. Nel frattempo, in caserma giunge un mazzo di fiori per la Fulci. Sono un regalo del suo nuovo fidanzato, Francesco Russo, che nella vita fa il disegnatore di gioielli. Trascinato dalla curiosit\u00e0, e anche da un po' di gelosia, Morri chiede informazioni riservate sull'uomo. Il maresciallo viene bonariamente preso in giro dal padre Giuseppe che, prima di lasciare Citt\u00e0 della Pieve, rimprovera al figlio di avere avuto poca iniziativa con la Fulci. Intanto Antonio cerca di tirare su Gabriele, affranto per l'improvvisa partenza di Mira per l'Albania. La comunit\u00e0 della ragazza non ha alcuna intenzione di metterli in contatto, ragion per cui il carabiniere non sa bene come fare per avere notizie della sua amata. In seguito i Carabinieri si rendono conto che non \u00e8 Gioia ad essere in pericolo. Poche ore prima della sfilata, i carabinieri giungono a scoprire l'intenzione di Oliviero Batti di rapire Cecilia per pagare i pesanti debiti contratti per la sua insana passione per il gioco. Poco dopo, Morri e compagni arrestano la banda che ha organizzato un agguato proprio per rapire la stilista. Tra i malviventi c'\u00e8 anche Giovanni Del Colle. Mentre Sonia fa ritorno a Citt\u00e0 della Pieve nel bel mezzo dell'ennesima lite tra Marco e Caterina, tra i due giovani si avverte ancora una fortissima attrazione, la Fulci riceve da Francesco un bellissimo regalo: una collana con un rubino. Infine, Morri scopre con profondo sconcerto che Russo ha dei brutti precedenti con la giustizia.\nRubino.\nTrama.\nSiccome Gabriele non riesce a superare lo sconforto per la partenza di Mira, Giacomo si rivolge ad un collega del contingente italiano di Tirana per avere notizie della ragazza. Il nostro Contini \u00e8 anche molto \u2018impegnato\u2019 sul fronte sentimentale, visto che la sua ex fidanzata Paola \u00e8 tornata a Citt\u00e0 della Pieve e ha tutta l'intenzione di riconquistarlo. Gioia assiste ad un bacio appassionato tra i due amanti e non sembra prendere bene la cosa. Nel frattempo, la Fulci indossa con un certo orgoglio la sua collana con rubino, il generoso regalo di Francesco Russo. Morri ribadisce alla collega che si tratta di un uomo pericoloso, ma Barbara \u00e8 convinta sia un banale caso di omonimia: il Francesco Russo accusato di aver rubato dei preziosi gioielli a Vicenza quindici anni prima non pu\u00f2 essere l'uomo di cui si \u00e8 perdutamente innamorata. Morri non pu\u00f2 ancora avere la certezza dei suoi sospetti, visto che la trasmissione dei dati del ricercato tardano ad arrivare dalla caserma di Perugia. Quando un componente della banda che rub\u00f2 i gioielli con Russo, Salvatore Trotta, uscito di recente dal carcere, viene malmenato, il giorno dopo anche la moglie del malvivente viene picchiata, i sospetti convergono su Francesco. L'uomo ha un ottimo alibi, visto che ha trascorso le due notti incriminate con la Fulci. Morri per\u00f2 annuncia alla donna una terribile notizia: la foto segnaletica giunta da Perugia conferma che il ladro \u00e8 proprio il suo Francesco. Quest'ultimo cerca di scappare usando come ostaggio la stessa Fulci. Dopo un appassionante inseguimento, l'uomo deve arrendersi ai carabinieri e confessare in caserma le proprie colpe. Quando aveva saputo dell'uscita di galera di Trotta, che ai tempi aveva nascosto la refurtiva, Francesco si era trasferito a Citt\u00e0 della Pieve. Aveva corteggiato la Fulci per avere un buon alibi, ma contrariamente ai suoi piani si era innamorato di lei. Barbara, cui Francesco aveva somministrato del narcotico mentre cercava di convincere i coniugi Trotta a rivelargli dove fosse la refurtiva, non si sente pi\u00f9 all'altezza del suo ruolo. Decide quindi di lasciare l'Arma: non avrebbe mai dovuto perdere la lucidit\u00e0 in quel modo. La sua \u00e8 una decisione irrevocabile.\nLaura.\nTrama.\nAd eccezione di Sonia, che fa sfoggio con le amiche del magnifico anello di brillanti appena regalatole da Maurizio, nessun altro in caserma vive un buon momento in campo sentimentale: Marco comincia a uscire di notte e beve qualche bicchiere di troppo per dimenticare il suo passato con Caterina; Gioia incontra Giacomo in compagnia di Paola, la sua ex fidanzata tornata in auge, e fa provare al brigadiere un certo imbarazzo; Morri sembra molto rattristato per via della partenza della Fulci, che ha lasciato definitivamente l'Arma. Il pi\u00f9 sofferente di tutti sembra Gabriele che, dopo aver a lungo cercato Mira, la incontra casualmente in ospedale. Tra di loro c'\u00e8 talmente tanta tensione che non riescono nemmeno a dirsi una parola. Nel frattempo, in paese serpeggia un diffuso malcontento a causa di alcuni furti compiuti ai danni dei commercianti, i quali hanno deciso di fondare un comitato per difendersi da soli, essendo venuta a mancare la necessaria fiducia nell'azione dei Carabinieri. Preoccupato dalla situazione, Morri utilizza tutti i mezzi a sua disposizione per ridare all'Arma un'immagine di affidabilit\u00e0, ma ben presto un malvivente entra in un negozio di fotografia e minaccia la proprietaria con la pistola. Per difendere la propria fuga, prende in ostaggio Gioia, che si trovava nel negozio per caso. Quando il malvivente esce dal locale, avviene uno scontro a fuoco con Laura e Antonio. Nella sparatoria, quest'ultimo si accascia a terra: \u00e8 stato colpito ad una spalla. Il proiettile, una volta rimosso, si scopre essere partito da una pistola in dotazione ai Carabinieri, il che significa che Laura, nella concitazione, ha sparato contro il suo collega. Vista la gravit\u00e0 della situazione, la ragazza, molto preoccupata per le condizioni di Antonio che non si \u00e8 ancora ripreso, viene momentaneamente sospesa dall'incarico: la sua carriera rischia di essere seriamente compromessa. Morri \u00e8 costretto, suo malgrado, a fare rapporto sull'accaduto. Sar\u00e0 infine la perizia balistica a chiarire che il proiettile incriminato proveniva dalla pistola del proprietario del negozio, che possedeva un'arma identica a quella in dotazione a Laura e, non visto dal malvivente, ha cercato di proteggere la moglie e Gioia. Nel volgere di pochi giorni, Giacomo e Gabriele vanno a far visita ad Antonio e qui il giovane carabiniere incontra alla macchinetta per il caff\u00e8 la sua ex ragazza Mira ma la trova diversa, quasi impaurita. Poco dopo, raggiunto da Giacomo, i due carabinieri incrociano Laura e il vice-comandante le racconta i fatti, scagionandola da ogni accusa. Le indagini si concludono con l'arresto del malvivente, che viene bloccato da Laura mentre cerca la fuga, dopo essersi fatto medicare all'ospedale; Antonio si riprende e viene dimesso, mentre la giovane carabiniere pu\u00f2 tornare in servizio. Nel frattempo Caterina, preoccupata dagli atteggiamenti di Marco, accompagna il ragazzo in ospedale per aver bevuto troppo e chiede a Gioia di non dire nulla a Giacomo di questa storia ma proprio in quel momento compare il vice-comandante.\nUno strano furto.\nTrama.\nPer festeggiare nel migliore dei modi il ritorno di Antonio in caserma, Laura prepara una torta, ma purtroppo non considera bene i tempi di cottura e la brucia. Come sempre impulsivo, Antonio vorrebbe rientrare immediatamente in servizio, ma le sue condizioni fisiche ancora non lo permettono: per il momento Morri gli affida soltanto il lavoro d'ufficio. Nel frattempo, Gioia invita Giacomo fuori a cena, ma l'ex marito non accetta: forse non \u00e8 una buona idea, visto che ha ripreso la sua relazione con Paola. Gioia incassa il colpo, ma non sembra affatto disposta a rinunciare al brigadiere. Frattanto i carabinieri sono alle prese con il furto avvenuto in una chiesa di Citt\u00e0 della Pieve. Hanno rubato praticamente tutto, paramenti sacri, candelabri, ma soprattutto un quadro accanto all'altare, apparentemente di nessun valore. Nel risolvere il caso, Mura sembra essere particolarmente coinvolto, in virt\u00f9 del suo rapporto speciale con don Alfonso, il parroco della chiesa, che gli ha dato un notevole sostegno dopo la separazione dalla moglie. Dopo approfondite indagini, Morri e compagni scoprono che in realt\u00e0 il quadro rubato ha un valore inestimabile: sotto la crosta si nasconde un dipinto autentico del Perugino. I Carabinieri individuano la persona che ha commissionato il furto: si tratta della restauratrice del quadro, Valentina Rocco. La donna intendeva aprire uno studio di restauro tutto suo con i soldi che avrebbe ricavato dalla vendita del prezioso dipinto. Il quadro viene recuperato e Mura appare soddisfatto. Nella sua piccola chiesa Don Alfonso dovr\u00e0 accontentarsi di una riproduzione del dipinto, mentre l'originale verr\u00e0 esposto nel museo della citt\u00e0. Durante le indagini, Gabriele ha modo di incontrare nuovamente Mira, alla quale confessa che nonostante tutto quello che ha sofferto, \u00e8 disposto a perdonarla. Ancora una volta la ragazza sembra non volerlo ascoltare.\nAffari di famiglia.\nTrama.\nMentre le lezioni di autodifesa impartite da Antonio a Laura cementano il rapporto tra i due giovani, l'atteggiamento di Roman\u00f2, silenzioso e chiuso in se stesso, comportamento insolito per un buontempone come lui, mette in allarme i suoi colleghi. Mura e Bordi parlano con Claudio Maraschi, un amico di Costante, trasferitosi a casa dei Roman\u00f2 per via dei problemi con la moglie. Questi afferma che il carabiniere esce spesso la sera, da solo, e alle domande della moglie Carla, che vorrebbe sapere dove va, si rifiuta di rispondere. Resta altrettanto misterioso il motivo per cui il figlio di Roman\u00f2, Gaetano, abbia un occhio nero: il ragazzo sostiene di essere caduto, ma Contini non crede alla sua versione dei fatti. Gioia intanto cerca di riavvicinarsi a Giacomo, il quale tuttavia non vede affatto di buon occhio i tentativi della donna di diventare amica di Paola. Nel frattempo, i carabinieri pedinano Roman\u00f2, il quale teme che la moglie intrattenga una relazione con Claudio, ma in verit\u00e0 Carla sta solo cercando di riappacificare Maraschi con la moglie. Tuttavia il vero tormento del carabiniere \u00e8 il video poker. Ci giocava Gaetano e Costante \u00e8 riuscito a farlo smettere, salvo poi cascarci lui stesso e finire per indebitarsi con due loschi proprietari di una sala giochi. L'occhio nero di Gaetano \u00e8 stato causato proprio dal padre, che per sbaglio gli ha dato una gomitata mentre il figlio cercava di convincerlo a desistere dal gioco.\nIl viaggio di Ulisse.\nTrama.\nGabriele sembra essere tornato quello di una volta con Mira, ma solo in apparenza. Con lei infatti continua ad intrattenere una relazione clandestina. Prosegue anche l'assidua frequentazione tra Antonio e Laura: il carabiniere fa da maestro alla collega per le lezioni di autodifesa ed, a mo' di battuta, Giacomo insinua a Morri che tra i due potrebbe nascere qualcosa. Intanto a Citt\u00e0 della Pieve esplode il problema dei baraccanti. Alcuni anziani sono stati sfrattati da case di propriet\u00e0 degli enti, vendute all'asta. Al momento vivono in una dozzina di baracche, collocate di fronte ad alcune villette: tra loro e i proprietari delle case i rapporti sono molto tesi. Il sindaco promette che entro quarantotto ore saranno fatti gli allacci e messi i bagni cimici: di pi\u00f9 non pu\u00f2 fare. Ma, poco dopo, viene bruciata la baracca di uno degli anziano, Ulisse; Giacomo accorre in suo aiuto e gli salva la vita. Entrambi vengono portati all'ospedale: Ulisse \u00e8 in coma, a causa del fumo respirato, mentre Giacomo si riprende abbastanza velocemente. Morri intanto fa sistemare i baraccati nel Bed and Breakfast di Gemma. Mentre Gabriele spiega a Mira che avrebbe voluto decidere anche lui della sorte del loro bambino, Marco si imbatte in Caterina, cui fa una struggente dichiarazione d'amore. La ragazza finalmente cede e tra i due torna la passione che peraltro non si era mai sopita. Nel frattempo Ulisse riprende conoscenza. I carabinieri vengono a sapere che in realt\u00e0 l'uomo \u00e8 il proprietario del terreno dei baraccati, oltre ad essere un miliardario scomparso anni prima in circostanze misteriose. Fortunatamente Ulisse recupera la memoria quando rivede sua figlia Grazia, il cui marito, Carlo, si scopre essere un delinquente: dopo aver saputo dove si trovava Ulisse, l'uomo ha attentato alla sua vita per sbarazzarsi per sempre di lui e impossessarsi di tutte le propriet\u00e0. Infine, Caterina esce dal bar di Pippo al termine del suo turno, ma viene misteriosamente messa su un camioncino che si dilegua nella notte.\nPericolo di vita.\nTrama.\nIn caserma sono tutti in ansia per la scomparsa di Caterina: sono ore che non si hanno pi\u00f9 sue notizie. Quando Marco trova nella stanza della ragazza una lettera indirizzata a Bruno Morri, non vi \u00e8 pi\u00f9 alcun dubbio: Caterina \u00e8 stata rapita. Chi scrive intima al maresciallo di non coinvolgere nessuno, altrimenti non rivedr\u00e0 pi\u00f9 sua figlia. Partono immediatamente le indagini, che per forza di cose coinvolgono pi\u00f9 di tutti Marco, il quale non si d\u00e0 pace per la scomparsa della sua amata. Il giovane carabiniere rinuncia alla richiesta di trasferimento che aveva intenzione di inoltrare e compie delle ricerche con Giuseppe Morri, giunto a Citt\u00e0 della Pieve per festeggiare il proprio compleanno. Dai primi controlli effettuati, i sospetti convergono sul figlio di Dante Giolitti, un malvivente che, in combutta con i suoi famigliari, aveva messo in piedi un'attivit\u00e0 di strozzinaggio. Si tratta per\u00f2 di una falsa pista. In realt\u00e0 la mente del sequestro \u00e8 Gina Riccardi, moglie di un truffatore che collaborava con la camorra, arrestato dieci anni prima da Morri e morto di recente. Marco e Giuseppe arrivano al cascinale dove Caterina \u00e8 tenuta prigioniera. Incerto sul da farsi, il carabiniere decide di liberare da solo la ragazza, ma viene ferito alla spalla da uno dei malviventi. I carabinieri giungono sul posto pochi minuti dopo e, grazie ad un'azione impavida di Morri, che convince Gina Riccardi ad arrendersi, Caterina e Marco vengono liberati. Fortunatamente le condizioni di Marco sono pi\u00f9 che buone, dato che il proiettile non ha colpito organi vitali. Bruno Morri \u00e8 furioso con il carabiniere: la sua iniziativa personale ha rischiato di mettere in pericolo la vita della figlia. Un carabiniere dovrebbe mantenere i nervi saldi, soprattutto in queste situazioni. Marco \u00e8 desolato per quello che ha fatto, ma non avrebbe potuto agire altrimenti.\nUna morte sospetta.\nTrama.\nMentre continuano gli incontri clandestini tra Gabriele e Mira, in caserma Morri e compagni indagano sulla morte dell'architetto Luigi Giovannetti, causata da uno shock anafilattico dovuto all'assunzione di un antibiotico sciolto nel latte che l'uomo ha bevuto. Giovanetti sapeva benissimo di essere allergico a quell'antibiotico, ragion per cui i carabinieri sospettano che la giovane moglie dell'architetto, che intrattiene una relazione extraconiugale, abbia ordito un piano per liberarsi del marito. Le indagini mettono a dura prova la pazienza di Marco, visto che Morri lo vessa in continuazione: il maresciallo non gli perdona il fatto di aver messo in pericolo la vita di sua figlia con un'iniziativa davvero sconsiderata. Nel frattempo si verifica un altro caso di shock anafilattico che colpisce una ragazza. I Carabinieri scoprono che hanno bevuto la stessa marca di latte, Latte Buono. I carabinieri vengono a sapere che uno dei rifornitori della centrale di questo latte, Linda Carelli, ha avuto dei problemi con le sue mucche e si \u00e8 rivolta a un sedicente veterinario che, in combutta con un truffatore, aveva dato agli animali un integratore a base di cortisonici e di anabolizzanti. Il caso viene risolto grazie a una spassosa operazione sotto copertura di Bruno e Marco, che fingono di essere padre e figlio. Siccome \u00e8 stata raggirata dal veterinario, che esercita la professione senza averne il titolo, Linda Carelli viene rilasciata e invita a cena Giacomo, il quale declina gentilmente l'invito. \u00c8 un periodo che le donne vanno pazze per lui: c'\u00e8 Gioia, che lo provoca in continuazione con battute e frecciatine, mentre Paola gli chiede di sposarla. \u00c8 una dichiarazione d'amore struggente, ma il carabiniere non sembra subire il trasporto: non \u00e8 abbastanza innamorato di lei per compiere il grande passo. Infine Mira incontra Gabriele nel ristorante di Gemma e gli mostra l'ecografia del loro bambino. Non gliel'aveva ancora detto la verit\u00e0 che non ha mai abortito! Gabriele la bacia con passione, ancora incredulo per la bellissima notizia che ha appena ricevuto.\nLa ragazza con il cagnolino.\nTrama.\nGiacomo sta passando ore angoscianti: la sera prima sua madre \u00e8 stata investita sul piazzale davanti alla stazione di Citt\u00e0 della Pieve, mentre lo aspettava per andare a cena fuori.\nGioia cerca di rassicurarlo: l'emorragia cerebrale \u00e8 stata fermata e la crisi \u00e8 superata, ma occorre aspettare ventiquattro ore per sciogliere la prognosi. In questa straziante attesa, Giacomo non si d\u00e0 pace: se fosse arrivato puntuale all'appuntamento sua madre ora non sarebbe in pericolo di vita. Morri e i suoi uomini cominciano a fare indagini a tappeto, ma ben presto si presenta un uomo, Buongiorni, che sostiene di aver investito la donna a causa di una distrazione e di essere scappato per paura di venire arrestato. Secondo un testimone nella macchina c'erano due persone: Morri vuole vederci chiaro. Nel frattempo, Giacomo si confida al capezzale della madre, raccontandole del suo matrimonio con Gioia e di quanto abbia sofferto quando si lasciarono. L'infermiera, che ha ascoltato per caso il dialogo, si commuove. Poco dopo si confronta con Giacomo, cui dice di essere stata lei la responsabile della fine del loro matrimonio, visto che lo ha lasciato per andare a studiare in Inghilterra subito dopo la morte di sua madre. Margherita si risveglia dal coma proprio durante questo dialogo e lo stronca con la sua consueta verve, proprio sul pi\u00f9 bello. Durante le indagini, si scopre che Buongiorni non era la persona che stava guidando la macchina e che ha investito Margherita. In realt\u00e0 \u00e8 stata la sua amante, Angela Solvetti: Buongiorni non voleva far sapere alla moglie e alla famiglia della sua relazione extraconiugale. In caserma i carabinieri tirano un sospiro di sollievo per la risoluzione del caso. Obbligato dall'insistenza di Giacomo, Morri mette da parte per un attimo il suo rancore e si congratula con Marco per il prezioso contributo che ha dato all'indagine. Infine Mira organizza un pranzo tra Gabriele e la sua comunit\u00e0 per chiarire una volta per tutte la loro situazione.\nUna bella sorpresa.\nTrama.\nNel ristorante di Gemma un cliente vede un topo, di conseguenza il locale viene chiuso. Gemma sospetta che ci sia lo zampino del ristorante concorrente, ma anche Gioia trova un topo nel suo appartamento. Spaventata, la giovane donna non vuole stare da sola e chiede a Giacomo di trasferirsi da lei. Il brigadiere accetta e tra i due si avverte una certa tensione: si capisce che potrebbe rinascere l'amore ma il carabiniere \u00e8 ancora molto confuso e non sa bene come comportarsi, nonostante la sua storia con Paola sia finita. Nel frattempo, Gabriele si sta preparando per il pranzo con Mira e la sua famiglia, occasione in cui verr\u00e0 ufficializzato il loro fidanzamento. Il ragazzo vuole fare bella figura: prima cerca di imparare qualche parola in albanese, poi compra nella bancarella del cugino di Mira un carillon, che pi\u00f9 tardi scopre contenere due bustine di eroina. Le indagini in cui sono coinvolti i Carabinieri richiedono un dispiegamento di forze notevole, visto che Morri deve venire a capo di due casi piuttosto complessi. In pochi giorni, il maresciallo riesce a smascherare l'animalista Mario Tordi, che ha compiuto un furto in un laboratorio di Bologna. Ha rubato una ventina di cavie salvandole dalla vivisezione, che per\u00f2 sono scappate per Citt\u00e0 della Pieve e Gemma e Gioia si sono imbattute proprio in queste cavie. La notizia fa la felicit\u00e0 di Gemma che pu\u00f2 riaprire il locale. Per quanto riguarda invece le bustine di droga, si scopre che il cugino di Mira non \u00e8 coinvolto nello spaccio dell'eroina: i responsabili sono due pregiudicati. Il pranzo di Gabriele va a gonfie vele. Le tradizioni albanesi richiedono la presenza dei genitori dello sposo che devono chiedere la mano della ragazza ai genitori della sposa. Gabriele chiede a Mura di fingere di essere suo padre e il pranzo suggella l'unione tra i due ragazzi. Frattanto, la situazione tra Marco e Caterina sembra essere arrivata ad un punto morto. Secondo la ragazza non ci sono tra loro le condizioni per dar vita a un rapporto pi\u00f9 maturo. Marco presenta a Morri la richiesta di trasferimento.\nUn affare di cuore.\nTrama.\nMentre Marco ha fatto la richiesta di trasferimento per vivere la sua storia con Caterina alla luce del sole, nel bar Pippo si festeggia l'addio al celibato di Sandrone Benci, ma durante i festeggiamenti questi viene colpito da un attacco di cuore. In ospedale gli viene somministrato un farmaco sbagliato e l'uomo muore. Gioia sostiene di avergli dato dopamina, ma il nuovo primario, Pelliccia, afferma di averle detto di dare al paziente un altro farmaco, che gli avrebbe salvato la vita. Una versione che viene purtroppo confermata anche dal giovane medico Silvio Sereni e da un'infermiera, Miriam. In attesa dell'autopsia, Giacomo vuole vederci chiaro dietro a questa storia che potrebbe seriamente compromettere la carriera della sua ex moglie. Laura grazie ad una accurata ricerca scopre che il giovane Sereni non si \u00e8 mai laureato all'universit\u00e0. Dopo accurate indagini viene ritrovata la vera cartella clinica di Benci che d\u00e0 ragione a Gioia, vittima di un piano ordito da Silvio. Il giovane medico \u00e8 responsabile di aver somministrato a Sandrone il farmaco sbagliato e ha ottenuto il silenzio del primario minacciandolo di rivelare la sua dipendenza dalla morfina. Grazie a questa debolezza del primario, Miriam, fidanzata di Silvio, sarebbe stata assunta in ospedale e il padre del Sereni, a sua volta affermato medico, avrebbe occupato il posto di primario. Gioia tira un sospiro di sollievo: l'indagine l'ha sottoposta a una durissima prova ma gli ha anche fatto riscoprire gli affetti veri, visto che tra lei e Giacomo sembra essere tornata la passione di una volta, gli ex coniugi infatti si baciano con trasporto nello spogliatoio dell'ospedale. Nel frattempo, Gabriele informa i colleghi della data delle nozze con Mira, mentre Marco ottiene il trasferimento a Perugia: il lungimirante Morri ha fatto in modo che la figlia non si allontani troppo da Citt\u00e0 della Pieve.\nPericolo in caserma.\nTrama.\nIn caserma tutti sono in fermento per le nozze di Gabriele e Mira: come regalo, Caterina ha comprato a nome di tutti un'enorme scultura che per\u00f2 non piace a nessuno. Proprio in questo clima di contagiosa allegria, Laura apre una busta appena arrivata che le scoppia tra le mani. La ragazza viene portata d'urgenza in ospedale dove le viene riscontrato un ematoma alla mano e una preoccupante commozione cerebrale. Chi pu\u00f2 aver attentato alla vita di Laura? Morri pensa che in realt\u00e0 si tratti di un gesto dimostrativo contro la caserma. La sua ipotesi si dimostra valida quando Giacomo scopre un ragazzo che su internet ha una pagina protetta tutta dedicata a bombe e slogan contro le forze dell'ordine, ha rubato la divisa di pony express per compiere l'attentato. Questi viene arrestato poco dopo che Laura si \u00e8 risvegliata. Per tutto il tempo del coma le \u00e8 stato accanto Antonio, per cui la ragazza \u00e8 diventata molto importante. Risolto il caso e dimessa Laura, Gabriele e Mira vedono la famosa scultura che, per fortuna, piace molto alla ragazza albanese! Nel frattempo, Caterina e Marco hanno trovato un loro equilibrio e appaiono emozionati all'idea di andare a vivere insieme a Perugia. Mentre Pippo sta cercando una degna sostituta di Caterina, Giacomo e Gioia sembrano tornati quelli di tanti anni prima. Bench\u00e9 non se lo dicano apertamente si ha la sensazione che vivranno una seconda storia d'amore e che questa volta andr\u00e0 a gonfie vele. Davanti all'ospedale incontrano casualmente Paola, che annuncia alla coppia di essere incinta. Giacomo non si aspettava una notizia del genere e sembra molto, molto preoccupato."}
{"id": "1254028", "revid": "110157", "url": "https://it.wikipedia.org/wiki?curid=1254028", "title": "Haibach im M\u00fchlkreis", "text": "Haibach im M\u00fchlkreis \u00e8 un comune austriaco di 888 abitanti nel distretto di Urfahr-Umgebung, in Alta Austria. "}
{"id": "1254029", "revid": "110157", "url": "https://it.wikipedia.org/wiki?curid=1254029", "title": "Hellmons\u00f6dt", "text": "Hellmons\u00f6dt \u00e8 un comune austriaco di 2 251 abitanti nel distretto di Urfahr-Umgebung, in Alta Austria; ha lo status di comune mercato (\"Marktgemeinde\"). "}
{"id": "1254031", "revid": "110157", "url": "https://it.wikipedia.org/wiki?curid=1254031", "title": "Herzogsdorf", "text": "Herzogsdorf \u00e8 un comune austriaco di 2 471 abitanti nel distretto di Urfahr-Umgebung, in Alta Austria; ha lo status di comune mercato (\"Marktgemeinde\"). "}
{"id": "1254032", "revid": "110157", "url": "https://it.wikipedia.org/wiki?curid=1254032", "title": "Kirchschlag bei Linz", "text": "Kirchschlag bei Linz \u00e8 un comune austriaco di 2 103 abitanti nel distretto di Urfahr-Umgebung, in Alta Austria. In localit\u00e0 Davidschlag ha sede l'osservatorio privato Meyer/Obermair dove sono stati scoperti numerosi asteroidi."}
{"id": "1254037", "revid": "110157", "url": "https://it.wikipedia.org/wiki?curid=1254037", "title": "Lichtenberg (Austria)", "text": "Lichtenberg \u00e8 un comune austriaco di 2 687 abitanti nel distretto di Urfahr-Umgebung, in Alta Austria. Istituito nel 1850, nel 1875 fu accorpato al comune di P\u00f6stlingberg assieme all'altro comune soppresso di Katzbach; nel 1919 P\u00f6stlingberg fu a sua volta aggregato a Urfahr e quindi incorporato nella citt\u00e0 di Linz, mentre Lichtenberg riebbe la propria autonomia amministrativa."}
{"id": "1254041", "revid": "1386670", "url": "https://it.wikipedia.org/wiki?curid=1254041", "title": "Rott", "text": ""}
{"id": "1254042", "revid": "125155669", "url": "https://it.wikipedia.org/wiki?curid=1254042", "title": "Chiesa di Santa Maria (Bagni di Lucca)", "text": "La chiesa di Santa Maria \u00e8 un edificio sacro situato a Benabbio, nel comune di Bagni di Lucca, nella provincia di Lucca, in Toscana.\nStoria.\nLa chiesa parrocchiale di Santa Maria Assunta \u00e8 citata nelle decime del 1260 come dipendente dalla Pieve di Controni.\nNel 1338 la chiesa ebbe una fase di completo rinnovamento, come testimonia l'iscrizione nella fiancata che guarda la piazza e nel 1385 ottenne la concessione del fonte battesimale.\nNei primi decenni del XVI secolo l\u2019edificio fu ampliato con l\u2019allungamento e l\u2019innalzamento della navata centrale e l\u2019aggiunta delle due navate laterali. Nel XIX secolo fu infine demolita l'abside e sostituita con una pi\u00f9 ampia. Il campanile fu costruito nel XIV secolo e fu poi restaurato nel 1684 e nel 1894.\nDescrizione.\nSulla facciata, ai lati del portale con timpano triangolare, sono collocate le statue di marmo di \"San Giovanni\" e di \"Santa Caterina\". All'interno, nell'abside, \u00e8 rappresentata la \"Madonna col Bambino e i Santi Bartolomeo, Michele, Giovanni Evangelista e Pietro\", trittico commissionato nel 1469 a Baldassarre di Biagio di Firenze. Datata al 1773 \u00e8 la tela della \"Madonna in gloria fra i Santi Antonio da Padova e Rocco\" di Giuseppe Antonio Luchi. \nFaceva parte dell'arredo della chiesa il gruppo ligneo del XIV secolo dell\"'Annunciazione della Madonna\" di Piero d'Angelo di Guarnerio, padre di Jacopo della Quercia, conservato oggi nell'oratorio della Santissima Trinit\u00e0, sede del museo parrocchiale.\nIl campanile ospita un concerto di due campane, fuse nel 1895 dalla fonderia Raffaello Magni di San Concordio (LU). Sono presenti inoltre due campanelle fuori concerto, di cui la grande fusa nel 1793 e la piccola da Lorenzo Lera di Borgo Giannotti."}
{"id": "1254043", "revid": "110157", "url": "https://it.wikipedia.org/wiki?curid=1254043", "title": "Oberneukirchen (Austria)", "text": "Oberneukirchen \u00e8 un comune austriaco di 3 157 abitanti nel distretto di Urfahr-Umgebung, in Alta Austria; ha lo status di comune mercato (\"Marktgemeinde\"). Il 1\u00ba novembre 1938 ha inglobato i comuni soppressi di Waxenberg e Waldschlag."}
{"id": "1254046", "revid": "110157", "url": "https://it.wikipedia.org/wiki?curid=1254046", "title": "Ottenschlag im M\u00fchlkreis", "text": "Ottenschlag im M\u00fchlkreis \u00e8 un comune austriaco di 525 abitanti nel distretto di Urfahr-Umgebung, in Alta Austria. "}
{"id": "1254047", "revid": "115361602", "url": "https://it.wikipedia.org/wiki?curid=1254047", "title": "Episodi di R.I.S. - Delitti imperfetti (prima stagione)", "text": "La prima stagione della serie televisiva R.I.S. - Delitti imperfetti \u00e8 stata trasmessa in Italia dall'11 gennaio al 16 febbraio 2005 su Canale 5, con 2 episodi a serata per 6 settimane consecutive.\nProva schiacciante.\nTrama.\nUn noto imprenditore della Provincia di Cuneo viene trovato morto nella sua piscina, affogato. Le indagini puntano verso il suicidio, ma l'analisi delle tracce porta i carabinieri sulle tracce del figlio ventiduenne, che il padre riteneva solamente un incapace. Al R.I.S giunge una nuova specialista: il tenente Anna Giordano, ingegnere informatico che viene assegnata al reparto di dattiloscopia. I rapporti con Vincenzo De Biase, insieme al quale dovr\u00e0 lavorare, all'inizio non sono dei migliori, ma dopo aver risolto un'indagine su una ragazza disabile rimasta soffocata in un incendio doloso in un pub, i due cominciano ad andare d'accordo.\nL'incidente.\nTrama.\nUn bambino in bicicletta viene investito da un motociclista durante una corsa clandestina. De Biase e Testi assistono all'incidente e inseguono il motociclista: quest'ultimo accusa Testi per lesioni. Contemporaneamente un cero esplode in mano ad un parroco, causandogli la perdita dell'arto.\nAnalisi di un delitto.\nTrama.\nDurante un controllo stradale, il capitano Corsini viene coinvolto in una sparatoria dove perdono la vita un carabiniere e una vittima innocente. Corsini va in coma e le indagini si concentrano su tre conducenti di un porta valori, sospettati di essere dei rapinatori e gli assassini del carabiniere. Tuttavia, i loro corpi vengono trovati in un casolare, uccisi a colpi di pistola; i soldi risultano invece scomparsi. In ogni scena del crimine i R.I.S trovano tracce di pelle di serpente. Nel frattempo al R.I.S arriva un messaggio intimidatorio dall'uomo delle bombe: \"La prossima volta sar\u00e0 molto peggio...\".\nUna sfida per il capitano.\nTrama.\nUna ragazza \u00e8 scomparsa e un altro ragazzo viene trovato morto e con un bastone conficcato nel corpo; i due casi, apparentemente separati, si riveleranno collegati tra loro: indagando, si scopre che il ragazzo ucciso ha violentato la ragazza scomparsa, sotto gli occhi di due amici. Testi intanto si occupa della morte di un rapinatore, precipitato dal terzo piano mentre tentava un furto: le testimonianze dei padroni di casa rivelano che il rapinatore ha sparato e poi \u00e8 caduto di sotto. Intanto l'uomo delle bombe colpisce ancora, posizionando un ordigno dentro una pistola giocattolo e causando la perdita di una mano ad un bambino che giocava al parco. De Biase ricompone la bomba scoppiata in mano al bambino e scopre che sull'involucro che conteneva l'esplosivo \u00e8 inciso il nome di Venturi. L'uomo delle bombe ha lanciato una sfida al capitano.\nSotto ricatto - Parte I.\nTrama.\nUn tassista, un dirigente e un agente immobiliare, che non hanno alcuna relazione tra loro, vengono assassinati con una pistola calibro nove e, sulla scena del crimine, l'assassino lascia delle carte da gioco del poker. I R.I.S trovano sull'ultima scena del crimine un biglietto contenente una richiesta di riscatto: se non verr\u00e0 esaudita, il killer continuer\u00e0 ad uccidere.\nSotto ricatto - Parte II.\nTrama.\nMartinelli commette un'imprudenza rischiando di essere ucciso dal killer, che scappa mentre gli altri R.I.S raggiungono il collega assicurandosi delle sue condizioni. Intanto il killer fa un'altra vittima e aumenta la cifra richiesta per il riscatto: se questo non verr\u00e0 versato entro le 18 sul suo conto bancario, compir\u00e0 l'ennesimo omicidio. Nel frattempo il presunto Uomo delle Bombe viene frettolosamente arrestato, ma Venturi non \u00e8 convinto di avere in mano l'uomo giusto.\nVerit\u00e0 nascoste.\nTrama.\nUna ragazza di 22 anni viene trovata in coma da overdose: i R.I.S cercano di rintracciare i suoi amici spacciatori, ma si scopre che sono stati assassinati. Le indagini si concentrano su un \"piccolo chimico\" che produce droghe per fornirle a uno dei due spacciatori, non venendo per\u00f2 pagato. Intanto un'infermiera viene trovata morta nella sua abitazione: principale indiziato \u00e8 un carcerato, arrestato da De Biase diversi anni prima per una rapina a mano armata, che ha una relazione con l'infermiera trovata morta.\nBella di notte.\nTrama.\nUna ragazza viene trovata all'interno del bagagliaio della sua auto, stuprata e strangolata. I R.I.S si mettono sulle tracce del maniaco, che aveva adescato la ragazza via internet. Anna riesce ad incontrare l'uomo per un appuntamento, durante il quale rischia di essere violentata, ma l'intervento di Venturi la salva. Anna rivela quindi a Riccardo di aver subito uno stupro a diciotto anni. L'uomo delle bombe piazza un ordigno in un integratore di sali minerali diretto a Venturi, ma questo esplode in mano ad un'altra persona.\nLegami di sangue.\nTrama.\nUna ragazza di Tricase, incinta di pochissime settimane, viene trovata con la testa fracassata da sette colpi di un oggetto contundente in un casolare abbandonato. Il primo indiziato \u00e8 il ragazzo della vittima, ma l'ipotesi viene scartata quando lui stesso viene trovato impiccato ad un albero in un bosco. Intanto in un ospedale vengono rubate delle fiale di morfina e oppiacei. Subito la colpa ricade su un'infermiera, ma l'ipotesi risulta errata: la storia \u00e8 motivo di tensione fra Davide e Francesca. Nel frattempo, a Tricase si \u00e8 scoperto che l'assassino \u00e8 imparentato con la vittima, e che il delitto \u00e8 collegato ad un omicidio avvenuto diciotto anni prima. Per risalire all'assassino gli agenti decidono di esaminare il DNA a tutta Tricase, poich\u00e9 i compaesani sono tutti legati da un isolato genetico.\nPerfino Venturi stenta a credere ai suoi occhi quando scopre l'inimmaginabile verit\u00e0 del caso sull'uomo delle bombe: sul nastro adesivo di un ordigno di Unabomber vengono infatti rinvenute tracce di saliva con il DNA del capitano.\nL'insospettabile.\nTrama.\nUna bambina di nome Martina viene trovata morta in un bosco vicino a un peluche. L'autopsia stabilisce che \u00e8 morta per sfondamento del cranio: il pedofilo le ha schiacciato la testa contro il terreno. La storia, particolarmente violenta, \u00e8 motivo di tensione tra Venturi e Martinelli che, senza volerlo, distrugge una prova di vitale importanza per accusare il fidanzato della sorella della vittima. A fine puntata l'uomo delle bombe invia un libro esplosivo alla procura per uccidere il procuratore Di Maio, ma Venturi riesce a salvarlo. Gli artificieri disinnescano la bomba: finalmente potranno scoprire quale innesco usa il dinamitardo.\nLa vendetta.\nTrama.\nUn rapinatore uccide un gioielliere a colpi di pistola durante una rapina finita male. Il rapinatore potrebbe essere lo stesso che ha investito Francesca dieci anni prima. Martinelli rassegna le sue dimissioni perch\u00e9 ritiene che Venturi lo tratti come un oggetto e non come una persona. Viene scoperto l'innesco che l'uomo delle bombe usa per far esplodere gli ordigni: \u00e8 un bulbo per vecchie macchine fotografiche. E solo quindici persone a Parma le collezionano.\nSfida finale.\nTrama.\nVenturi e De Biase sono vivi per miracolo. La casa dell'uomo delle bombe era una trappola, tredici bombe erano collegate e pronte a esplodere. Finalmente l'identit\u00e0 dell'uomo delle bombe sembra nota: si chiama Mario Samueli; tuttavia, nella cantina dell'abitazione dell'uomo, dentro un box doccia, viene rinvenuto il cadavere di quest'ultimo, avvelenato con del diserbante. Durante l'autopsia, la Morandi trova all'interno dello stomaco dell'uomo un biglietto per il capitano con scritto: \"24 luglio 2004...chi perderai oggi?\". \u00c8 un chiaro riferimento alla morte dei genitori di Venturi e al tenente Anna Giordano. La sfida finale \u00e8 iniziata e, dopo aver disinnescato una bomba in un centro commerciale e una in una scuola, i carabinieri si accorgono che la prossima bomba \u00e8 dentro al R.I.S. Durante il sopralluogo in casa di Mario Samueli, infatti, era stata repertata una radiolina, che nascondeva una bomba. Venturi riesce a salvare il tenente Giordano all'ultimo secondo, ma i laboratori rimangono distrutti. Sul luogo dell'esplosione, tuttavia, viene rinvenuto uno smile: Venturi capisce chi cercare. Fa visionare a De Biase i nastri di sorveglianza del centro commerciale e indica un uomo che lui aveva incrociato mentre si dirigeva all'interno. Quell'uomo aveva un portachiavi con uno smile.\nNote.\n "}
{"id": "1254051", "revid": "287204", "url": "https://it.wikipedia.org/wiki?curid=1254051", "title": "Episodi di R.I.S. - Delitti imperfetti (seconda stagione)", "text": "La seconda stagione della serie televisiva R.I.S. - Delitti imperfetti \u00e8 stata trasmessa in Italia dal 9 gennaio al 20 febbraio 2006 su Canale 5, con 2 episodi a serata per 7 settimane consecutive, sempre di luned\u00ec (tranne la prima settimana, in cui \u00e8 stata trasmessa anche di marted\u00ec, e la quinta settimana in cui \u00e8 stata trasmessa di marted\u00ec). \nTestimone silenzioso.\nTrama.\nIl generale Tosi presenta al capitano Riccardo Venturi la nuova arrivata: il tenente Giorgia Levi dal R.I.S. di Cagliari, psicologa specializzata in profili di serial killer. Giorgia affiancher\u00e0 la squadra del R.I.S. di Parma nel caso delle bombe. Finalmente l'uomo delle bombe ha un volto: quello ripreso dalle telecamere del supermercato dove ha incrociato Venturi e dove in extremis il R.I.S. ha evitato una strage. La Levi decide di ripartire dalle telecamere di video sorveglianza del supermercato, sperando di trovare un messaggio da parte del folle criminale. Un'immagine sfocata di un portachiavi in mano all'uomo porta lei e il maresciallo De Biase ad un autonoleggio, dove trovano una lettera per Venturi contenente una sola frase ossessiva. Giorgia cerca di decifrare il messaggio come se fosse un indovinello. Nel frattempo, l'uomo delle bombe piazza qualcosa nella macchina del tenente Anna Giordano, la collega di cui Venturi \u00e8 innamorato. Anna \u00e8 triste perch\u00e9 avverte che Riccardo cerca di evitarla. Il caso a cui lavorano Testi e Giordano si rivela essere lo stesso che impegna Venturi, Martinelli e il capitano Edoardo Rocchi della territoriale, e vede protagonista la testimone di un omicidio: \u00e8 una giovane moldava, Anya, ricoverata sotto shock in ospedale. La ragazza ha assistito all'omicidio di un noto sfruttatore di prostitute, Giacomo Greco, avvenuto nel suo appartamento. Rocchi vuole arrestarla perch\u00e9 la ritiene colpevole, ma Venturi la sottopone ad uno speciale test che conferma che Anya ha solo assistito ad un omicidio. La verit\u00e0 si rivela molto pi\u00f9 scomoda: l'assassino \u00e8 la madre di Anya, che ha tentato di preservare la figlia dal mondo della prostituzione e ha ucciso sia Greco, sia Sergio Bonezzi, anch'egli coinvolto nel giro. Intanto la Levi, con l'aiuto di Martinelli anagrammando la frase scritta dall'uomo delle bombe, decodifica un nome: Anna Giordano e Vincenzo scopre che nell'auto che ha usato l'uomo delle bombe tracce di pentrite, resina sintetica e paraffina che forma un esplosivo al plastico. Anna sta per mettere in moto la sua auto, quando Venturi la raggiunge per spiegarle il suo strano comportamento. Il colloquio fra i due salva la vita ad entrambi: proprio in quel momento una telefonata di Martinelli avverte il capitano del potente ordigno che stava per farli saltare in aria.\nInsospettabile.\nTrama.\nPer una coincidenza, il tentativo di dichiarazione d'amore di Riccardo salva lui e il tenente Anna Giordano dal potente ordigno piazzato dall'Uomo delle Bombe, il serial killer che sembra ormai aver preso di mira Anna. Gli artificieri disattivano ed estraggono la bomba, che consegnano al Maresciallo Vincenzo De Biase. Ma per Anna e Riccardo non c'\u00e8 un momento di tranquillit\u00e0: una chiamata d'urgenza dal Capitano della Territoriale li fa correre in una strada periferica, dove una ragazza \u00e8 stata trovata cadavere, probabilmente vittima di un pirata della strada. Nel frattempo, il sottotenente Davide Testi, il tenente Fabio Martinelli e la nuova tenente Giorgia Levi sono chiamati in un lussuoso albergo: la sera prima c'\u00e8 stata una festa in maschera e, nell'ascensore, \u00e8 stato rinvenuto il corpo pugnalato di una ragazza. Mentre Riccardo e Anna scoprono che la ragazza frequentava spesso un suo amico meccanico, Fabio, Davide e Giorgia scoprono che alla festa la vittima era con un ragazzo vestito da Frate, che risulta scomparso e diviene il sospettato numero uno. Quando il suo cadavere viene rinvenuto, per\u00f2, i R.I.S. cercano altre tracce fino a giungere al vero assassino: il barman. L'assassino della ragazza travolta in strada si scopre essere invece un ragazzo di colore che, guidando un'auto, l'ha accidentalmente investita: con un amico della vittima, l'ha scaricata l\u00ec sull'asfalto, senza sapere che in realt\u00e0 poteva ancora essere salvata. Riguardo al caso Unabomber, Vincenzo scopre, tra i resti della bomba, la scheda madre di una fotocopiatrice dei laboratori, cambiata un po' di tempo fa. Intanto, dagli Stati Uniti ritorna una Francesca guarita, in grado di camminare con le proprie gambe: la ragazza per\u00f2 comunica tristemente al padre e a Davide si non avere intenzione di intraprendere relazioni amorose, e che vorrebbe stare ancora un po' in America. Venturi si dichiara definitivamente ad Anna. I due vengono, per\u00f2, interrotti da Vincenzo che comunica altre informazioni riguardanti la bomba: il tubo di una lavatrice presente solo in una zona di Parma. Venturi si precipita sul posto: nella casa non trova nessuno, quando vede l'Uomo delle Bombe attraversare il vicolo. Il Capitano entra in casa e punta la pistola in faccia all'assassino.\nColpevoli o innocenti?\nTrama.\nIn seguito al suo arresto Luca Grassi (Leonardo Treviglio), sospettato di essere l'uomo delle bombe, rivendica la propria incredulit\u00e0 e innocenza ai R.I.S. Il procuratore Di Maio (Diego Ribon) invita il Capitano Venturi (Lorenzo Flaherty) a fornirgli prove concrete entro 48 ore, pena il rilascio di Luca Grassi. Giorgia riferisce a Venturi che hanno trascurato di controllare la macchina di Anna dove l'uomo delle bombe ha piazzato un ordigno. Pur non trovando le impronte viene trovato un pezzo di mollica di pane per far estrarre il DNA che alla fine \u00e8 uguale a quello di Grassi il quale viene definitivamente arrestato. Intanto il Capitano Rocchi (Paolo Maria Scalondro) convoca i colleghi del R.I.S dove \u00e8 avvenuta una rapina in una villa, in cui sono stati imbavagliati e legati i padroni di casa i Lombardo con i loro figli, ma il figlio piccolo Luca \u00e8 morto per asfissia. Effettivamente, i ladri hanno forzato e svuotato la cassaforte della villa. Intanto in una cabina della corrente viene trovato un pezzo di lattice per guanto e uno dei rapinatori ha lasciato un'impronta sul nastro il quale \u00e8 stato soffocato il bambino. L'impronta appartiene a Antonio Fontana precedenti per rapina il quale insieme al suo complice vengono subito arrestati e confessano il furto, ma negano di aver imbavagliato i ragazzi. Martinelli dimostra a Rocchi l'innocenza dei rapinatori con il scongelamento dei gelati artigianali all'interno del frigo della casa Lombardo. Durante l'autopsia la Morandi scopre una fibra all'interno della gola della vittima e si scopre che non \u00e8 stato soffocato dal nastro adesivo. Rocchi scopre che la sera della rapina i Lombardo hanno fatto una chiamata al 118 con una telefonata muta, inoltre riferisce anche la signora Lombardo ha avuto una crisi depressiva ma Rocchi parlando con la maestra che il piccolo Luca aveva problemi di ritardo mentale con un sospetto principio di autismo. Nel nastro il quale \u00e8 stato imbavagliato il bambino viene trovato il DNA della madre. Durante il controllo nella villa Fabio e Davide trovano l'arma del delitto un maglione blu che coincide alla fibra trovata nella gola della vittima. Anna Vincenzo analizzano la telefonata del 118 fatta dalla signora Lombardo. Sia lei e il marito confessano l'omicidio del figlio, Durante l'analisi sul maglione, si scopre poi che il figlio piccolo \u00e8 stato soffocato per errore dalla sorella, che per evitare che le sue urla attirassero i ladri, gli ha tappato la bocca con il maglione. Dopo aver risolto il caso Riccardo porta Anna nella vecchia casa dei genitori di Venturi. Spostando degli oggetti Anna trova un messaggio nello specchio pieno di polvere con scritto \"vai dalla morte suicide\" ed entrambi pensano all'uomo delle bombe.\nL'ora del veleno.\nTrama.\nMentre Venturi indaga sul rapimento di una bambina, Testi e De Biase indagano sulla morte di un pregiudicato, ucciso in un sex club mentre stava godendo lo spogliarello di una ragazza di nome Mara. Venturi scopre che l'idea del rapimento della bambina \u00e8 dello zio di quest'ultima, che ha ucciso suo cognato per ingannare la nipote. Invece Testi e De Biase scoprono che a uccidere il pregiudicato \u00e8 stata una collega di Mara per vendetta. Dopo il caso, Testi e Mara finiscono a letto insieme. Nel giorno del suo compleanno, Anna \u00e8 vittima dell'ennesimo tentativo omicida dell'uomo delle bombe, che le invia un messaggio fingendosi Venturi e facendole recapitare un pacco con una giostra carillon: all'interno della giostra si nasconde un bracciale, nel quale l'uomo delle bombe ha inserito del veleno per uccidere il tenente Giordano e ferire, di conseguenza, il Capitano Venturi. Anna muore tra le braccia del capitano.\nL'ultimo saluto.\nTrama.\nVenturi, distrutto dalla morte di Anna, non se la sente di seguire le indagini e si reca in Veneto per indagare sulla scomparsa di un parroco. Nel frattempo, nella sede di Parma De Biase e Testi si occupano di analizzare la scena del crimine e gli oggetti che Anna ha toccato prima di morire: secondo il medico legale, infatti, \u00e8 il contatto con un oggetto avvelenato la causa della sua morte. In Veneto Venturi scopre che il prete scomparso \u00e8 morto, e con l'aiuto di Vincenzo riesce a risolvere il caso: i sospetti ricadono in un primo momento su un ragazzo che ce l'aveva con il parroco per aver messo incinta la sua compagna, ma successivamente si scopre che i due hanno solo litigato violentemente; la morte del prete non \u00e8 un omicidio bens\u00ec una terribile disgrazia, avvenuta mentre stava riparando la campana nella torretta campanaria: a causa della rottura di una ringhiera, il prete \u00e8 precipitato nel vuoto. Al funerale di Anna Giordano sono presenti tutti i suoi colleghi per l'ultimo saluto.\nInganni della scienza.\nTrama.\nUn sessantenne viene trovato morto nel fiume Adda avvolto in un sacchetto di plastica: i R.I.S sospettano della moglie, ma anche quest'ultima viene trovata morta. Venturi torna sul luogo della morte di Anna; l\u00ec vengono trovati i frammenti di vetro del carillon che Anna ha fatto cadere a terra prima di morire: sull'oggetto potrebbero trovarsi le impronte dell'uomo che ha ucciso Anna. La Levi scopre intanto che l'assassino dei coniugi \u00e8 il figlio dei due, che ha ucciso il padre per via di una relazione con la sua ragazza, e la madre come testimone del primo omicidio. Venturi scopre che i frammenti di vetro che cerca si trovano sui suoi stessi vestiti: i pezzi gli sono rimasti attaccati dopo aver stretto tra le sue braccia il corpo senza vita della donna che amava, al punto che il capitano \u00e8 afflitto dai sensi di colpa per aver contaminato la scena del crimine. Una volta ricostruiti i pezzi e le impronte Venturi non ha dubbi: \u00e8 stato Luca Grassi ad aver ucciso Anna. Tuttavia, Vincenzo trova un messaggio nella segreteria da cui \u00e8 partito l'SMS per Anna: \u00e8 stato registrato dopo l'arresto di Luca Grassi, che quindi non pu\u00f2 essere l'assassino. Analizzando nuovamente le impronte, il capitano nota che quella di Grassi \u00e8 speculare rispetto a quella trovata sul carillon: solo i gemelli monozigoti hanno le impronte speculari. Luca Grassi ha un fratello, che \u00e8 quindi il vero assassino di Anna.\nBella da morire.\nTrama.\nMara, la ragazza con cui Testi aveva una relazione, viene trovata morta strangolata in casa. Testi viene in un primo momento sospettato di omicidio: in realt\u00e0, il colpevole \u00e8 il proprietario del locale che la ragazza frequentava. Nel frattempo Martinelli e Levi si occupano della misteriosa morte di un istruttore di tango: i sospetti ricadono sulla moglie gelosa, ma le cose sono in realt\u00e0 andate in maniera molto differente. Alla fine dell'indagine Giorgia e Fabio finiscono col fare l'amore. Venturi continua ad indagare sulla morte di Anna e, grazie ad una trappola tesa tramite i giornali, riesce ad ascoltare la voce del vero uomo delle bombe, il fratello gemello di Luca Grassi.\nLa trappola.\nTrama.\nNella camera di un residence una matura professoressa universitaria ha un rapporto sessuale con un suo giovanissimo studente, che cavalca nella posizione dell'amazzone. La scena indugia sui grossi seni della donna, finch\u00e9 questa non ha un orgasmo. Il ragazzo eiacula e la docente si china su di lui per baciarlo. Fuori, sotto una pioggia scrosciante, un uomo fuma una sigaretta dopo l'altra: \u00e8 il marito della professoressa, consapevole del tradimento in corso, ma incapace di agire. Il giorno dopo, lo studente viene trovato morto. La donna aveva da tempo intrecciato una relazione clandestina con il ragazzo, e i carabinieri ipotizzano in un primo momento che se ne sia sbarazzata a causa dei crescenti sospetti del marito e del figlio. Quest'ultimo, motivato dalla volont\u00e0 di punire la coppia di amanti, si scopre essere l'assassino del ragazzo. Intanto i R.I.S. tengono Luca Grassi sotto sorveglianza, usandolo come \"esca\" per catturare il fratello gemello, il vero uomo delle bombe. I due fratelli si incontrano al centro di una diga altissima. Quando sul posto arrivano i R.I.S. e gli uomini della Territoriale, l'uomo delle bombe non ha scampo e decide di buttarsi nel vuoto.\nFollia omicida (prima parte).\nTrama.\nUn uomo viene trovato carbonizzato nel bagagliaio di un'auto guidata da un ladro. Si tratta di un professore universitario che \u00e8 stato accoltellato e poi bruciato. I R.I.S indagano sull'accaduto. Poco dopo, anche una tossicodipendente viene trovata morta accoltellata e con il volto parzialmente carbonizzato. Nella stessa giornata un uomo viene trovato morto, ucciso con la stessa tecnica e la stessa bruciatura.\nFollia omicida (seconda parte).\nTrama.\nDue allievi della prima vittima vengono trovati morti e Venturi scopre che il serial killer \u00e8 un collega della prima vittima. Nel frattempo il PM, certo che l'uomo delle bombe sia morto lanciandosi nel vuoto dalla diga, vuole archiviare il caso; tuttavia, Riccardo non si d\u00e0 pace perch\u00e9 il suo corpo non \u00e8 stato ritrovato.\nFuoco incrociato.\nTrama.\nUna rapina al supermercato \u00e8 andata male: una guardia giurata e un rapinatore sono morti e un secondo malvivente \u00e8 rimasto ferito. I R.I.S indagano sull'accaduto, scoprendo che \u00e8 stato un terzo rapinatore ad uccidere il suo complice per poi scappare con la refurtiva. Viene ritrovato il covo dei rapinatori: i due rapinatori rimasti vivi sono stati a loro volta uccisi. Si scopre che una donna presente al supermercato era loro complice, ma ha poi ucciso il rapinatore ferito per scappare con i soldi. Intanto De Biase e Martinelli seguono il caso della morte di un fotomodello ucciso da una scossa elettrica. Testi risponde ad una telefonata della madre di Martinelli ed \u00e8 costretto ad informare il collega della morte del padre, da tempo malato.\nUna sorpresa per il Capitano.\nTrama.\nIl R.I.S viene coinvolto nell'indagine che riguarda una giovane studentessa violentata nel proprio appartamento. L'ex fidanzato della vittima viene sospettato dello stupro, ma durante l'interrogatorio arriva la notizia di un'altra aggressione ai danni di una ventenne. Venturi e Levi indagano e scoprono il vero responsabile degli stupri: questi per\u00f2 muore nell'ufficio di Riccardo, dopo che quest'ultimo, a seguito della confessione delle due violeneze, lo ha aggredito durante l'interrogatorio. Nel frattempo, Testi e De Biase seguono il caso di Placido, un uomo il cui corpo \u00e8 stato trovato su un autobus con il cranio sfondato. Le indagini portano presto a sospettare dei due fratelli della vittima, che lo hanno ucciso per impossessarsi di una sua recente vincita al Superenalotto. Rientrato in casa trova uno smile nel bagno: l'uomo delle bombe ne aveva uno uguale.\nOssessione.\nTrama.\nUn'infermiera viene trovata morta e svestita nel suo ufficio. Giorgia e Fabio indagano sul caso e scoprono che la colpevole \u00e8 un'altra infermiera, da tempo innamorata della collega ma respinta. Intanto Venturi indaga sullp smile che l'uomo delle bombe aveva gettato per terra prima di lanciarsi dalla diga, e che Riccardo ha trovato appeso allo specchio del suo bagno. Venturi \u00e8 ossessionato dall'uomo delle bombe nonostante tutti continuino a ripetergli che \u00e8 morto e cos\u00ec fa analizzare minuziosamente casa sua e il suo ufficio senza trovare nulla. Il generale Tosi decide che \u00e8 meglio per il capitano andare in licenza fin quando non si sar\u00e0 calmato.\nLa mano del diavolo.\nTrama.\nI due componenti di una setta sono stati trovati morti e hanno a che fare con una ragazza scomparsa. Si occupano del caso Testi e Martinelli; quest'ultimo \u00e8 momentaneamente diventato capitano al posto di Venturi. Intanto Levi e De Biase indagano su un caso di suicidio di un commercialista. Venturi torna alla diga e analizza un pezzo di silicone trovato sul posto. Il capitano riesce a provare che l'uomo delle bombe \u00e8 vivo, che si \u00e8 lanciato con un giubbotto di silicone dalla diga ed \u00e8 quindi sopravvissuto. I suoi colleghi non gli credono, e lui glielo dimostra lanciandosi allo stesso modo dalla diga. \nDelitto a camera chiusa.\nTrama.\nVenturi dimostra alla sua squadra che l'uomo delle bombe non \u00e8 morto affogato alla diga. Grazie a un giubbotto salvagente di silicone nascosto sotto la giacca, \u00e8 riuscito a tornare a galla e a nascondersi. Mentre la squadra \u00e8 alle prese con due casi di omicidio, Riccardo vuole interrogare il gemello dell'uomo delle bombe, l'unica persona che pu\u00f2 portarlo a lui. Luca Grassi viene convocato, ma poco dopo aver lasciato il R.I.S, Riccardo e Vincenzo si rendono conto che avevano davanti l'uomo delle bombe e non il fratello gemello. Riccardo va a casa di Luca Grassi, ma ne nasce un conflitto a fuoco. Quando i R.I.S arrivano trovano Grassi ucciso e il capitano a terra ferito.\nL'ultima prova.\nTrama.\nIl comando generale manda un nuovo capitano a capo della squadra poich\u00e9 Venturi \u00e8 troppo coinvolto dal caso. La squadra per\u00f2, disobbedendo agli ordini del nuovo capo, continua ad indagare sull'omicidio di Grassi e prova l'innocenza di Riccardo. L'uomo delle bombe infatti ha teso una trappola a Venturi: lo ha ferito e anestetizzato, avendo cos\u00ec il tempo di prendere il fratello, che da tempo teneva prigioniero, ucciderlo con la mano di Riccardo e far ricadere la colpa su di lui con una messinscena. Nel garage del palazzo Riccardo trova pi\u00f9 di un centinaio di bombe pronte ad esplodere, ma riesce a disinnescarle mentre l'uomo delle bombe scappa di nuovo. Il capitano lo trova, ma durante l'inseguimento, lo spietato criminale ha uno scontro d'auto contro un camion. Il capitano gli salva la vita, tirandolo fuori dalla macchina che stava per esplodere. Finalmente l'uomo delle bombe \u00e8 al R.I.S, faccia a faccia con il capitano: gli confessa per\u00f2 di aver piazzato un'ultima bomba in un luogo pubblico, che sta ai R.I.S trovare per impedire la strage. Analizzando i vestiti e il corpo dell'uomo delle bombe, si scopre che l'ordigno si trova nella fontana dove \u00e8 morta Anna. Arrivati sul posto trovano una sacca vuota, contenente solo l'ultimo messaggio per il capitano. L'uomo delle bombe vuole provare a suicidarsi, ma Riccardo riesce a impedirlo."}
{"id": "1254052", "revid": "118194191", "url": "https://it.wikipedia.org/wiki?curid=1254052", "title": "Episodi di R.I.S. - Delitti imperfetti (terza stagione)", "text": "La terza stagione della serie televisiva R.I.S. - Delitti imperfetti \u00e8 stata trasmessa in Italia dal 17 gennaio al 20 febbraio 2007 su Canale 5, con 2 episodi a serata per 6 settimane consecutive (le prime due settimane \u00e8 stata trasmessa di luned\u00ec e marted\u00ec, mentre nelle restanti settimane solo di marted\u00ec).\nA presto, capitano.\nTrama.\nUna rapina ad una gioielleria finisce nel sangue con la morte di una guardia giurata e il ferimento di un'altra. Il Reparto Investigazioni Scientifiche viene chiamato a dare un volto ai due rapinatori. Durante le indagini Giorgia Levi viene ferita gravemente. Contemporaneamente, a Bologna, Venturi partecipa al processo contro l'uomo delle bombe dove conosce una giornalista, Daria di Giacomo, che cerca di intervistarlo sul killer seriale per scrivere un libro, e lo psichiatra che ha certificato che l'uomo delle bombe era perfettamente in grado di intendere e di volere. Nella periferia di Parma, intanto, un uomo in tuta e cappello bianco rapisce una giovane donna. L'uomo delle bombe viene condannato all'ergastolo.\nIl vicino di casa.\nTrama.\nUn dodicenne scompare vicino a casa sua e, pochi giorni dopo, viene trovato cadavere ai margini di un fiume, avvolto in un sacco della spazzatura. I sospetti ricadono sul vicino di casa della famiglia, un falegname con l'hobby della fotografia. Nel frattempo, Venturi, riceve un pacco dove, all'interno, \u00e8 conservato un dito umano troncato di netto con un bisturi e con un anello. Dopo accurate indagini si scopre che l'arto \u00e8 di una donna, scomparsa da pochi giorni. Nella villetta dove abitava troveranno un DVD lasciato dal rapitore sul quale \u00e8 inciso il video di un uomo che tortura la probabile vittima. Attraverso l'analisi di una larva rinvenuta sul luogo del rapimento, i RIS giungono in un bosco di pioppi dove verr\u00e0 trovato il corpo della donna seppellito sotto terra.\nIl colore della pelle.\nTrama.\nI RIS cercano di scoprire l'identit\u00e0 del misterioso uomo che ha ucciso una donna facendola morire di inedia. Sulla scena del crimine viene rinvenuto anche uno scheletro femminile al quale Venturi e Giorgia cercano di dare un'identit\u00e0. Francesca, nel frattempo, porta in caserma un immigrato con la maglietta sporca di sangue. Le indagini sull'immigrato li porteranno alla scoperta del cadavere del cugino di quest'ultimo. Dall'autopsia, la Morandi stabilisce che l'uomo \u00e8 morto per soffocamento a causa di due colpi letali sferrati con molta tecnica e in rapide successione al naso e alla trachea. I colpi avevano a un blocco dei flussi di respirazione e alla successiva morte. De Biase e Testi indagheranno sul mondo delle arti marziali per scoprire chi ha assassinato con tanta ferocia quel povero ragazzo.\nLa vendetta \u00e8 un piatto freddo.\nTrama.\nIl RIS viene chiamato ad esaminare una scena del crimine atipica in un appartamento. Vi sono infatti vistose presenze di sangue su tutte le superfici, ma nessun cadavere e nessuna arma del delitto. Il corpo della vittima, un pregiudicato per violenza carnale, viene rinvenuto in un cantiere solo successivamente. Il delitto potrebbe essere legato ad un caso di stupro in branco avvenuto otto anni prima. Contemporaneamente, Venturi intreccia una relazione prettamente fisica con la giornalista Daria di Giacomo.\nUna donna da salvare.\nTrama.\nCorsa contro il tempo per salvare la vita a Daria di Giacomo che \u00e8 stata rapita dal nuovo serial killer. Venturi dar\u00e0 tutto se stesso prima che la sua donna muoia di stenti, ma \u00e8 troppo tardi Venturi mentre stava rincasando trova il corpo della giornalista nel furgone usato per i rapimenti. Contemporaneamente Vincenzo e Testi si occupano dell'omicidio per accoltellamento di Orsola Lombardi, una psicotica. Accanto al corpo, i carabinieri del primo intervento hanno trovato un ragazzo, Matteo, ossessivo compulsivo, completamente sporco di sangue.\nIl sangue non mente.\nTrama.\nMichela Torre, una bambina di nove anni rapita la sera prima, viene ritrovata da due nuotatori sulle rive di un fiume con una profonda ferita alla testa che le ha causato una emorragia. Trasferita a terapia intensiva, i medici riescono a salvarla e i RIS iniziano a indagare per scoprire il rapitore. La bambina soffriva del morbo di Von Willebrand, una rara malattia genetica che le aveva trasmesso uno dei genitori. Ma n\u00e9 il padre, n\u00e9 la madre erano portatori sani. La soluzione del mistero si potrebbe celare in complesse analisi del DNA. Venturi, nel frattempo, decide di interrogare Unabomber in carcere sul nuovo serial killer, ma nessuno \u00e8 d'accordo con lui.\nTra la vita e la morte.\nTrama.\nVenturi \u00e8 gravemente ferito dall'esplosione di un ordigno, avvenuta di fronte alla casa della sua amante Daria, uccisa dal serial killer sul quale lui e la Levi stanno indagando. La collega rifiuta la proposta del generale Tosi: non vuole sostituire Venturi, si sente inadeguata. Testi \u00e8 costretto a prendere il comando del RIS, ma solo fino a quando il capitano non si sar\u00e0 ristabilito. Venturi viene ricoverato per essere operato d'urgenza, ma rimane in coma per due settimane. Durante la sua permanenza un uomo con una maschera bianca verr\u00e0 a trovarlo nella sua stanza d'ospedale, \u00e8 il nuovo serial killer che gli rilancia la sfida. Vincenzo e Francesca, nel frattempo, si occupano della morte per dissanguamento di un \"bullo\" del liceo, Maurizio, trovato morto dal padre ubriaco.\nFolle di paura.\nTrama.\nIl capitano Fabio Martinelli torna a Parma per assistere Venturi che \u00e8 appena stato operato al cuore. In un magazzino, nel frattempo, viene rinvenuto il corpo carbonizzato del figlio di un esponente mafioso di Cosa Nostra. Il secondogenito, invece, risulta scomparso, ma il padre non vuole aiutare i carabinieri a ritrovarlo.\nAutobus.\nTrama.\nUna ragazza di diciassette anni, dopo essere stata stuprata selvaggiamente in casa sua, dalla vergogna, decide di suicidarsi buttandosi dalla finestra del quinto piano. Durante l'indagine, un'altra ragazza verr\u00e0 stuprata e i due casi sono collegati ad altri cinque. Inizia la caccia ad uno stupratore seriale particolarmente sadico che utilizza la linea degli autobus per trovare ragazze da violentare. Nel frattempo Venturi, appena dimesso dall'ospedale, torna in servizio e cerca di scoprire se ci possa essere un effettivo legame tra l'uomo delle bombe e il nuovo serial killer, che lo emula. Per questo, attraverso una mini-telecamera, cerca indizi rilevanti all'interno della cella del dinamitardo seriale.\nLa medium.\nTrama.\nUna veggente denuncia al capitano Rocchi la morte di una sua cliente e gli dice di cercare il corpo in fondo ad un lago. Effettivamente, dopo lunghe ricerche da parte dei subacquei, viene rinvenuto il corpo di una donna all'interno di una macchina. L'autopsia stabilir\u00e0 che il decesso \u00e8 dovuto al soffocamento. Qualcuno le aveva premuto un cuscino da divano sulla bocca occludendole le vie respiratorie. Intanto Venturi e De Biase sono alla disperata ricerca di quella che sembra essere la prossima vittima del killer seriale: una giovane ragazza ripresa dall'alto, in un punto imprecisato della citt\u00e0. Riescono a trovarla ma scoprono di essere stati messi su una falsa pista e, una volta capito chi \u00e8 la vera prossima vittima del killer, scoprono che in realt\u00e0 \u00e8 Francesca.\nDisposti a morire.\nTrama.\nFrancesca De Biase ha corso il rischio di venire rapita dal killer seriale che, non riuscendo nel suo intento, \u00e8 fuggito lasciandogli uno smile identico a quello utilizzato dall'uomo delle bombe. I Ris indagano sulla scena del tentato rapimento per trovare qualche traccia utile. Intanto un chimico viene trovato assassinato alla rimessa dei treni. Secondo le informazioni in possesso al ROS, la vittima era un infiltrato in una cellula terroristica serba che, recentemente, aveva minacciato ritorsioni terroristiche in Italia se il loro capo non fosse stato rilasciato. Inizier\u00e0 una corsa contro il tempo per fermare gli attentati.\nAssolvete mio figlio.\nTrama.\nDopo otto anni si sta per concludere il processo per l'omicidio e lo stupro di una facoltosa donna trovata assassinata in casa sua. Venturi, convinto dalla madre dell'imputato, decide di riaprire il caso ed esaminare nuovamente tutte le prove. Secondo lui le indagini si sono svolte in una sola direzione. Contemporaneamente Vincenzo e Francesca si occupano della morte per overdose da EPO di un calciatore. Intanto la Levi collabora con il dottor Vasari (lo psichiatra dell'uomo delle bombe) per cercare di stilare un definitivo profilo psicologico del killer. Vasari chiede al tenente di poter parlare con la collega Francesca, essendo l'unica persona rimasta in vita ad aver avuto contatti con il killer.\nPrigioniera.\nTrama.\nFrancesca si sveglia in un luogo sconosciuto. \u00c8 stata rapita dal serial killer mentre andava dallo psichiatra Carlo Vasari per elaborare un profilo psicologico. Per tutti inizia una corsa contro il tempo. La ragazza, infatti, rischia di morire di inedia come tutte le altre.\nFebbre africana.\nTrama.\nIl generale Tosi sospende Vincenzo dalla ricerca di sua figlia e al suo posto va un nuovo tenente: Giovanni Rinaldi. I due indagheranno sulla morte di un corriere di droga che aveva contratto una letale malattia infettiva. Durante l'esame del cadavere, la Morandi contrarr\u00e0 il pericoloso virus. Intanto si scopre che il serial killer \u00e8 lo psichiatra che aveva stilato il profilo psicologico dell'uomo delle bombe, Carlo Vasari. Dopo un colloquio con l'uomo delle bombe, Venturi capisce che Francesca potrebbe trovarsi sulla scena del crimine dov'era stato trovato il corpo della compagna della sorella di Vasari, che si era autoaccusata di omicidio e poi era entrata in uno stato di catatonia facendosi ricoverare in una clinica per poi morire di stenti (stessa causa delle tre vittime di Vasari). Nella casa, per\u00f2, c'\u00e8 solo il serial killer ad aspettarlo, che spara a Vincenzo (che si era recato l\u00ec prima di lui) e ingaggia uno scontro con Venturi. Ma, durante lo scontro, Venturi si impossessa della pistola ma la perde, in seguito al dolore alla mano dovuto allo scoppio della bomba. Vasari prende l'arma e si appresta ad uccidere Venturi ma Vincenzo, bench\u00e9 ferito, riesce a salvare in tempo il suo amico, ferendo Vasari con un colpo di pistola al petto.\nLe colpe di Venturi.\nTrama.\nMentre Vasari e Vincenzo sono in ospedale perch\u00e9 feriti entrambi, Rinaldi, indaga sulla morte di un uomo, uscito fuori strada con la sua auto: non \u00e8 stato un incidente e Venturi gli d\u00e0 una mano. Mentre Giorgia e Davide devono scoprire perch\u00e9 Vasari ha fatto dei disegni di un cancello blindato in cui avrebbe luogo il nascondiglio di Francesca.\nCorsa contro il tempo.\nTrama.\nUltima sfida. Ritrovare la piccola Francesca prima che il botulino che le ha iniettato Vasari la uccida. Venturi sar\u00e0 costretto a rilasciare l'uomo delle bombe che \u00e8 l'unica persona con la quale Vasari vuole parlare e confessarsi."}
{"id": "1254053", "revid": "599013", "url": "https://it.wikipedia.org/wiki?curid=1254053", "title": "Fragolino (disambigua)", "text": ""}
{"id": "1254054", "revid": "26630", "url": "https://it.wikipedia.org/wiki?curid=1254054", "title": "Ottensheim", "text": "Ottensheim \u00e8 un comune austriaco di 4 640 abitanti nel distretto di Urfahr-Umgebung, in Alta Austria; ha lo status di comune mercato (\"Marktgemeinde\").\nSport.\nDal 22 al 27 luglio 2008 ha ospitato i campionati del mondo di canottaggio 2008."}
{"id": "1254057", "revid": "287204", "url": "https://it.wikipedia.org/wiki?curid=1254057", "title": "Chiesa dei Santi Quirico e Giulitta (Bagni di Lucca)", "text": "La chiesa dei Santi Quirico e Giulitta \u00e8 un edificio sacro situato a Casabasciana, nel comune di Bagni di Lucca, nella provincia di Lucca, in Toscana.\nAlla chiesa, sorta nel XVII secolo sul cinquecentesco oratorio di San Pietro (cui apparteneva l'architrave del portale con la data 1503), fu assegnata la stessa dedicazione che aveva avuto fin dal 918 la \"pieve vecchia\", eretta nei pressi di Sala, fra la Lima e Casabasciana. Nel 1826 la chiesa, a una navata e con cinque altari, fu oggetto di restauri. Vi si venerano le reliquie di san Primo martire di cui si conserva il corpo (ricoperto in cera) e il vasetto contenente il sangue. L'insigne reliquia \u00e8 conservata in un'urna di legno posta sotto la mensa dell'altare maggiore. Fra le opere, un ciclo di pale d'altare del pittore lucchese Giovan Domenico Lombardi rappresentanti il \"Martirio dei Santi Quirico e Giulitta\" (Altare Maggiore), \"L'ultima cena\" (Altare della Compagnia del Nome di Dio), \"La Vergine Annunciata e Santi\" (Altare di San Rocco); ai lati dell'altare maggiore, due statue lignee raffiguranti l\"Annunciata\" e l\"Angelo Annunciante\" assegnate a Francesco di Valdambrino (primo decennio del XV secolo). Superba la cantoria, opera della fine del settecento di Mastro Benigni da San Quirico di Valleriana (Lu)."}
{"id": "1254060", "revid": "1494169", "url": "https://it.wikipedia.org/wiki?curid=1254060", "title": "R\u00f6ttenbach", "text": ""}
{"id": "1254061", "revid": "1632387", "url": "https://it.wikipedia.org/wiki?curid=1254061", "title": "Demolition (Judas Priest)", "text": "Demolition \u00e8 il quattordicesimo studio album della heavy metal band britannica Judas Priest, uscito nel 2001.\nIl disco.\nL'album vede una nuova sperimentazione del sound della band, che si discosta da quello duro e aggressivo del precedente \"Jugulator\". Le melodie sono pi\u00f9 morbide rispetto a quelle del suo predecessore, ma il suono risulta poco incisivo e l'album privo di quel mordente che ha sempre caratterizzato le uscite dei precedenti cd. Per questo motivo, \"Demolition\" \u00e8 l'album dei Judas Priest che ha venduto meno di sempre, eccetto l'album d'esordio \"Rocka Rolla\". Questo \u00e8 anche il secondo e ultimo studio album in cui alla voce troviamo Tim \"Ripper\" Owens, che lascer\u00e0 nel 2004 per favorire il ritorno di Rob Halford. \"Demolition\" \u00e8 stato prodotto da Glenn Tipton, chitarrista della band, che ha anche scritto gran parte delle canzoni in compagnia di K.K. Downing. Hanno partecipato alla stesura dei brani anche il produttore Chris Tsangaridies, che aveva prodotto \"Painkiller\" e aiutato la band a scrivere \"A Touch Of Evil\", e anche il batterista Scott Travis, che collabora con Tipton scrivendo \"Cyberface\". Era dal 1978 (e pi\u00f9 precisamente con \"Beyond The Realms Of Death\") che un batterista dei Priest, in quel caso Les Binks, non scriveva una canzone. Nelle versioni giapponesi, tedesche e australiane dell'album sono presenti bonus tracks.\nTracce.\nBonus track dell'edizione giapponese\nBonus tracks dell'edizione tedesca\nBonus tracks dell'edizione australiana"}
{"id": "1254066", "revid": "38120", "url": "https://it.wikipedia.org/wiki?curid=1254066", "title": "The Present (album)", "text": "The Present \u00e8 l'undicesimo disco in studio del gruppo rock The Moody Blues pubblicato nel 1983."}
{"id": "1254075", "revid": "106347", "url": "https://it.wikipedia.org/wiki?curid=1254075", "title": "Cilindri in linea", "text": ""}
{"id": "1254076", "revid": "1305772", "url": "https://it.wikipedia.org/wiki?curid=1254076", "title": "R\u00fcckersdorf", "text": ""}
{"id": "1254077", "revid": "1372005", "url": "https://it.wikipedia.org/wiki?curid=1254077", "title": "Andrea di Chavigny", "text": "Il suo nome in lingua francese \u00e8 \"Andr\u00e9 de Chauvigny\".\nNel 1189 spos\u00f2 Denise de Deols (1173-1221), contessa di Devon; grazie a questo matrimonio Andrea acquis\u00ec la baronia di Ch\u00e2teauroux.\nPrese parte alla Terza crociata, combattendo al servizio di Riccardo, divenuto nel frattempo re d'Inghilterra, e ricoprendo un importante posizione di comando nelle sue schiere. \nPart\u00ec da Marsiglia col grosso dell'esercito inglese il 4 luglio 1190 per poi raggiungere la Terrasanta, dove si distinse nell'assedio di San Giovanni d'Acri e nella battaglia di Arsuf contro le armate del Saladino.\nDurante queste imprese si guadagn\u00f2 buona fama tanto da divenire personaggio importante in alcune \"canzoni\" sulle crociate."}
{"id": "1254078", "revid": "110157", "url": "https://it.wikipedia.org/wiki?curid=1254078", "title": "The Other Side of Life", "text": "The Other Side of Life \u00e8 il dodicesimo disco in studio del gruppo rock The Moody Blues, del 1986.\nIn \"The Other Side of Life\" \u00e8 presente una delle maggiori hit del gruppo, \"Your Wildest Dreams\" che, come \"Nights in White Satin\", \u00e8 stata una top-10 hit negli U.S.A..\nLa musica su questo album segn\u00f2 l'inizio di un marcato uso dei sintetizzatori, sequencer e drum machine da parte della band."}
{"id": "1254079", "revid": "1369234", "url": "https://it.wikipedia.org/wiki?curid=1254079", "title": "Andrea da Isernia", "text": "Fu docente di diritto civile a Napoli dal 1288 al 1316. Fu autore dei \"Commentaria in usus feudorum\" e dei Riti della \"Magna Curia\" maestri nazionali.\nBiografia.\nNato nel 1230 circa, fu maestro di diritto civile presso lo Studio napoletano, dove si era formato dal 1288 all'anno della sua morte: \nAlla sua memoria \u00e8 dedicato il piazzale davanti alla cattedrale di Isernia che porta il suo nome, ed una delle due locali Scuole Medie. A Isernia, sua citt\u00e0 natale, \u00e8 stata dedicata nei primi del Novecento l'ex piazza Mercato, presso la Cattedrale, al giurista."}
{"id": "1254081", "revid": "161374", "url": "https://it.wikipedia.org/wiki?curid=1254081", "title": "Interfaccia Uomo Macchina", "text": ""}
{"id": "1254083", "revid": "256896", "url": "https://it.wikipedia.org/wiki?curid=1254083", "title": "Servizio Informazioni Militari", "text": ""}
{"id": "1254085", "revid": "83549", "url": "https://it.wikipedia.org/wiki?curid=1254085", "title": "Andrea II Arpad re di Ungheria", "text": ""}
{"id": "1254086", "revid": "83549", "url": "https://it.wikipedia.org/wiki?curid=1254086", "title": "Andrea III Arpad re di Ungheria", "text": ""}
{"id": "1254088", "revid": "83549", "url": "https://it.wikipedia.org/wiki?curid=1254088", "title": "Andrea I Arpad re di Ungheria", "text": ""}
{"id": "1254090", "revid": "74173", "url": "https://it.wikipedia.org/wiki?curid=1254090", "title": "Periodo Ipotetico (rivista)", "text": "Periodo Ipotetico \u00e8 stata una rivista fondata da Elio Pagliarani nel 1970 e nata come \"mensile di intervento-letteratura-informazione\".\nLa rivista, che ebbe una periodicit\u00e0 molto irregolare, venne pubblicata da diversi editori ed ebbe durata di sette anni, fino al gennaio del 1977, con una uscita di sette fascicoli, di cui quattro doppi.\n\"Periodo Ipotetico\" si present\u00f2 subito come una rivista interessante e innovativa. In un periodo in cui la maggior parte dei periodici aderisce al modello post-sessantottino lasciando sempre meno spazio alla letteratura per accogliere materiale prevalentemente politico e ideologico, \"Periodo Ipotetico\" riesce infatti a far coincidere con la stessa valenza il discorso letterario culturale e quello politico.\nLa rivista si divideva in tre sezioni: \"Giornale\", \"Libro\" e \"Catalogo\". La sezione \"Giornale\" accoglieva testi inerenti all'attualit\u00e0 culturale e politica, la sezione \"Libro\" i testi poetici, dando maggior spazio ai nuovi poeti, e la sezione \"Catalogo\" i documenti e gli interventi critici di vario tipo."}
{"id": "1254092", "revid": "189180", "url": "https://it.wikipedia.org/wiki?curid=1254092", "title": "X secolo d.C.", "text": ""}
{"id": "1254093", "revid": "189180", "url": "https://it.wikipedia.org/wiki?curid=1254093", "title": "Villaggio nuragico", "text": ""}
{"id": "1254095", "revid": "729019", "url": "https://it.wikipedia.org/wiki?curid=1254095", "title": "Andrea Dandolo (ammiraglio)", "text": "Biografia.\nAppartenente al ramo dei Dandolo residente a San Mois\u00e8, era figlio di Giovanni, che fu doge dal 1280 al 1289.\nInizi\u00f2 il suo \"cursus honorum\" in Maggior Consiglio, dove fu eletto per cinque anni consecutivi. Si noti come, nei documenti tra il 1264 e il 1268, esso \u00e8 sempre citato come figlio di Giovanni, segno che era ancora all'inizio della propria carriera politica; doveva essere uscito dall'ombra del padre nel 1268-69, quando cominci\u00f2 ad essere indicato semplicemente con il proprio nome o con il soprannome di Calo (divenuto in seguito Calvo).\nDopo un periodo di silenzio, torna ad essere citato nel 1274 quando divenne uno dei tre castellani di Corone e Modone, prestigioso incarico nell'ambito della Romania veneziana. Ancora pi\u00f9 importante fu il mandato assunto nel 1276, quello di bailo di Negroponte.\nNello stesso anno torn\u00f2 a Venezia per essere chiamato a reggere la podesteria di Montona in Istria, altro compito delicato dato che la bellicosa regione era stata da poco sottomessa. Anzi, la guerra, fomentata dal conte di Gorizia e dal patriarca di Aquileia, non era ancora conclusa e fu probabilmente qui che il Dandolo fece le sue prime esperienze militari.\nRientrato in laguna nel 1278, fu chiamato a far parte di una missione presso Carlo I d'Angi\u00f2.\nQuando, nel 1280, il padre fu eletto doge, la sua carriera sub\u00ec un'accelerazione. Venne infatti eletto duca (ovvero governatore) di Creta, carica di notevole rilievo poich\u00e9 l'isola rivestiva grande importanza strategica nell'ambito dei possedimenti in Oriente. Concluso il mandato con successo, nel 1281 torn\u00f2 in patria dove riprese a fare parte del Maggior Consiglio per due anni consecutivi. Nel 1283 torn\u00f2 in Istria in qualit\u00e0 di podest\u00e0 di Pirano (il primo dopo l'annessione della citt\u00e0), dove si occup\u00f2 di una situazione simile a quella di Montona, con la guerra ancora in corso.\nDopo una pausa di qualche anno, torn\u00f2 in auge nel 1291, sotto il dogato di Pietro Gradenigo, venendo nominato capitano della fanteria nel conflitto contro Padova. L'anno seguente fu nominato per la seconda volta duca di Creta, carica divenuta ancora pi\u00f9 impegnativa dopo la caduta di San Giovanni d'Acri; il mandato, che fu prolungato sino al 1296, divenne ancor pi\u00f9 gravoso con lo scoppio della guerra con Genova. \u00c8 poco plausibile che nel 1293, come vorrebbe la tradizione storiografica, fosse stato eletto procuratore di San Marco, dato che in quell'anno si trovava ancora a Creta.\nTornato a Venezia, prese direttamente parte al conflitto con Genova come ammiraglio a capo di una flotta. Uscito dall'Adriatico, condusse le sue navi sino all'altezza della Sicilia dove respinse una squadra genovese. Non si tratt\u00f2 di un evento decisivo, ma contribu\u00ec ugualmente a sollevare il morale dei veneziani.\nFu forse questa vittoria a spingere il governo a nominarlo capitano generale. Nel 1298, quando le navi genovesi guidate da Lamba Doria entrarono nell'Adriatico, si profil\u00f2 l'occasione per lo scontro decisivo e il Dandolo a gli venne incontro con la propria flotta. Dalle fonti, sebbene imprecise e discordanti, sappiamo che entrambe le parti erano forti e ben equipaggiate e che la flotta veneziana fosse leggermente pi\u00f9 forte (circa novanta navi contro le ottanta dei genovesi). La sera del 7 settembre, mentre sostavano di fronte all'isola di Curzola, i genovesi furono raggiunti dai veneziani; la battaglia inizi\u00f2 il mattino successivo.\nQuello che \u00e8 ricordato come il pi\u00f9 grande scontro navale tra le due potenze marinare si concluse con una netta vittoria genovese. Moltissimi veneziani perirono e altrettanti furono imprigionati; tra questi Marco Polo che, proprio mentre si trovava in carcere, dett\u00f2 il noto \"Milione\".\nQuanto al Dandolo, le fonti divergono sulla sua sorte. Verosimilmente non mor\u00ec nello scontro, ma, preso dai genovesi, sopravvisse ancora qualche giorno, spirando poi per le ferite o di febbre. Secondo un'improbabile tradizione, ispirata alle vicende di Catone l'Uticense, si suicid\u00f2 sbattendo il capo contro l'albero maestro della nave genovese in cui era condotto prigioniero."}
{"id": "1254097", "revid": "1305772", "url": "https://it.wikipedia.org/wiki?curid=1254097", "title": "Museo archeologico nazionale", "text": ""}
{"id": "1254099", "revid": "110157", "url": "https://it.wikipedia.org/wiki?curid=1254099", "title": "Puchenau", "text": "Puchenau \u00e8 un comune austriaco di 4 426 abitanti nel distretto di Urfahr-Umgebung, in Alta Austria. \u00c8 stato istituito nel 1893 scorporandolo dal comune di Ottensheim."}
{"id": "1254101", "revid": "110157", "url": "https://it.wikipedia.org/wiki?curid=1254101", "title": "Reichenau im M\u00fchlkreis", "text": "Reichenau im M\u00fchlkreis \u00e8 un comune austriaco di 1 281 abitanti nel distretto di Urfahr-Umgebung, in Alta Austria; ha lo status di comune mercato (\"Marktgemeinde\"). "}
{"id": "1254102", "revid": "104458", "url": "https://it.wikipedia.org/wiki?curid=1254102", "title": "Grandi pianure", "text": ""}
{"id": "1254104", "revid": "287204", "url": "https://it.wikipedia.org/wiki?curid=1254104", "title": "Oltrepo", "text": ""}
{"id": "1254105", "revid": "110157", "url": "https://it.wikipedia.org/wiki?curid=1254105", "title": "Reichenthal", "text": "Reichenthal \u00e8 un comune austriaco di 1 521 abitanti nel distretto di Urfahr-Umgebung, in Alta Austria; ha lo status di comune mercato (\"Marktgemeinde\"). "}
{"id": "1254106", "revid": "110157", "url": "https://it.wikipedia.org/wiki?curid=1254106", "title": "Schenkenfelden", "text": "Schenkenfelden \u00e8 un comune austriaco di 1 586 abitanti nel distretto di Urfahr-Umgebung, in Alta Austria; ha lo status di comune mercato (\"Marktgemeinde\"). "}
{"id": "1254109", "revid": "767487", "url": "https://it.wikipedia.org/wiki?curid=1254109", "title": "Sonnberg im M\u00fchlkreis", "text": "Sonnberg im M\u00fchlkreis \u00e8 un comune austriaco di 921 abitanti nel distretto di Urfahr-Umgebung, in Alta Austria. Nel 1875 era stato accorpato al comune di Hellmons\u00f6dt, per tornare a essere indipendente nel 1919."}
{"id": "1254110", "revid": "991694", "url": "https://it.wikipedia.org/wiki?curid=1254110", "title": "Guerra Messicano-Americana", "text": ""}
{"id": "1254112", "revid": "110157", "url": "https://it.wikipedia.org/wiki?curid=1254112", "title": "Sankt Gotthard im M\u00fchlkreis", "text": "Sankt Gotthard im M\u00fchlkreis (fino al 1951 Sankt Gotthard) \u00e8 un comune austriaco di 1 289 abitanti nel distretto di Urfahr-Umgebung, in Alta Austria. "}
{"id": "1254114", "revid": "767487", "url": "https://it.wikipedia.org/wiki?curid=1254114", "title": "Steyregg", "text": "Steyregg \u00e8 un comune austriaco di 5 032 abitanti nel distretto di Urfahr-Umgebung, in Alta Austria; ha lo status di citt\u00e0 (\"Stadtgemeinde\"). "}
{"id": "1254118", "revid": "2200451", "url": "https://it.wikipedia.org/wiki?curid=1254118", "title": "Marcon", "text": "Marcon (IPA: ; \"Marcon\" in veneto) \u00e8 un comune italiano di abitanti della citt\u00e0 metropolitana di Venezia in Veneto.\nGeografia fisica.\nIl territorio \u00e8 completamente pianeggiante, ad eccezione della zona Ca' Rossa Zucarello dove l'altezza sul terreno \u00e8 di 8 metri sul livello del mare. I corsi d'acqua principali sono il fiume Dese e lo Zero, ma numerosi sono i fossi e canali di scolo, come la Fossa Storta. Generalmente i corsi d'acqua sono pensili, essendo il territorio circostante (un tempo paludoso) posto sotto il loro livello; le acque endoreiche vengono rimosse tramite una grande idrovora posta al termine del comune.\nOrigini del nome.\nIl toponimo Marcon \u00e8 legato al nome proprio Marco, relativo forse a un possidente romano.\nAltri toponimi sono:\nStoria.\nNon sono state rinvenute testimonianze della presenza romana a Marcon, appare tuttavia ovvio che la zona fosse influenzata dalla presenza della vicinissima Altino. Le strade attuali sembrano seguire l'antico graticolato.\nIn passato il territorio era ricco di boschi e acque che in parte ne hanno condizionato lo sviluppo e la storia.\nNei secoli scorsi, infatti, il fiume Zero, ma anche altri corsi d\u2019acqua, invadeva spesso la campagna soprattutto nella zona verso la laguna. Questa, forse, la causa per cui Marcon non ha mai avuto dei centri abitati ma si \u00e8 caratterizzato per gli insediamenti sparsi. Nel tardo medioevo il territorio marconese si caratterizzava per la presenza di boschi e zone umide che certo non favorivano l'insediamento umano. Nel 1515 il podest\u00e0 di Mestre scriveva:\nLa storia marconese affonda certamente le sue radici nell\u2019et\u00e0 romana anche se questo non \u00e8 documentato, ma la continuit\u00e0 con la citt\u00e0 di Altino e l\u2019attraversamento del decumano massimo altinate all\u2019altezza delle attuali vie Monte Grappa e via Boschette ed il passaggio ai confini sud- est, in localit\u00e0 Zuccarello, della via Annia, sono una valida prova.\nIl toponimo compare per la prima volta in un documento del 997 nel quale il vescovo di Treviso Rozone donava \"Marconio\" all'abbazia benedettina di Mogliano a cui il paese rest\u00f2 legato fino allo scioglimento degli enti ecclesiastici voluto da Napoleone. Un documento del 1330 rileva come, nel giorno del mercato, la Badessa, vestita di manto rosso assistita da un cancelliere e da un notaio amministrava la giustizia fungendo da giudice. Il monastero poi, oltre alla propriet\u00e0 fondiaria, possedeva anche dei mulini. Estendeva i suoi diritti anche sull\u2019elezione dei preti che aveva in cura le anime dei marconesi.\nQuesto privilegio durer\u00e0 fino al 1700 quando le indicazioni del Vescovo di Treviso rendevano tale nomina del tutto formale. Nel 1521 la \"chiesa di San Zorzi di Marconio\" fu eretta a parrocchia. La religiosit\u00e0 della popolazione traspare non solo da queste opere ma anche dal sorgere di forme di solidariet\u00e0 oltre che di fede, come la scuola di San Giorgio (1509) e del Rosario (1612).\nConfraternite le cui mariegole sono interessanti per conoscere la vita dei tempi. Vita povera e malsana. Nel sedicesimo secolo il territorio venne risanato da alcuni interventi legislativi della Repubblica Veneta, ma la zona rimase sempre poco abitata. 450 erano gli abitanti nel 1668, 614 sul finire della repubblica nel 1766.\nI veneziani non avevano molto interesse per Marcon pur avendo delle propriet\u00e0, nobili come i Priuli e i Grimani o borghesi come le famiglie Negri ed i Valentini sostituirono la piccola propriet\u00e0 a quella ecclesiastica.\nQuest\u2019ultima divenne un \"ghiotto boccone\" a partire dal 1434, da quando cio\u00e8 le Monache Benedettine di Mogliano, che possedevano a Marcon 126 campi, lasciarono il Monastero per Treviso.\nNel secolo XVII alcuni veneziani eressero delle case dominicali.\nNel 1807, durante la dominazione francese, Marcon divenne comune, Dipartimento dell\u2019Adriatico. Ritornati gli austriaci venne aggregato come frazione a Mogliano, ma nel 1818 ritorn\u00f2 comune autonomo con la frazione di Gaggio, distretto di Mestre.\nCos\u00ec Francesco Scipione Fapanni, dopo la met\u00e0 dell\u2019800 descrive il territorio di Marcon \u201cil suolo \u00e8 fertile, si coltivano sorgoturco, frumento, avena, gelsi, l\u2019aria \u00e8 abbastanza salubre\u201d.Nonostante questo per\u00f2 nondovevano mancare povert\u00e0 e miseria, visto che dopo gli anni \u201970 molti marconesi emigrano verso le Americhe. Ancora vivo nel racconto degli anziani l\u2019episodio che ebbe per protagonisti alcuni marconesi nel 1877 coinvolti in un tremendo raggiro.\nDopo aver venduto ogni cosa si portarono al porto di Genova dove avrebbero dovuto salpare per le Americhe, ma non trovarono alcun bastimento. Rientrati a Marcon, per paura di sommosse il Sindaco, Pietro Berizzi, diede loro un lavoro: la sistemazione di una strada, l\u2019attuale via Monte Grappa, che per questo veniva fino a qualche anno fa chiamata strada dell\u2019America o \"della 'merica\" in quel tempo.\nL'area fu risanata solo nel XVI secolo ma non fu mai molto popolata: nel 1668 si contavano appena 450 abitanti; nel 1766 erano 614. In effetti, i nobili veneziani non furono mai molto interessati alla zona e solo pochi eressero qui delle ville.\nIl comune di Marcon fu istituito nel 1807 durante la dominazione di Napoleone. Incorporato\ndagli austriaci a quello di Mogliano Veneto, torn\u00f2 autonomo nel 1818.\nLa storia di Marcon \u00e8 legata alla Grande Guerra, infatti, nel 1917, dopo la caduta di Caporetto, ospit\u00f2 un campo di aviazione per la settantasettesima e ottantesima squadriglia dell\u2019aeronautica militare.\nNel 1917 a Marcon fu istituito un campo di aviazione per la LXXVII e l'LXXX squadriglia dell'aeronautica.\nDal 22 luglio 1917 vi diventa operativa la 201\u00aa Squadriglia che vi resta fino al 5 novembre 1918, il 7 novembre la 23\u00aa Squadriglia fino al 22 marzo 1918, l'8 novembre 1917 la 77\u00aa Squadriglia aeroplani fino alla fine della guerra e l'80\u00aa Squadriglia caccia fino alla fine di gennaio 1919, il 9 novembre 1917 la 28\u00aa Squadriglia fino al 24 luglio quando un bombardamento nemico rompe l'hangar e 7 Pomilio PE costringendo il reparto a spostarsi con 2 PE.\nIl 10 novembre 1917 nasce una delle pi\u00f9 importanti gruppi caccia dell'aeronautica militare il 13\u00ba Gruppo caccia, che rest\u00f2 qui fino a dicembre 1918, l'11 novembre 1917 arrivano 2 sezioni della 83\u00aa Squadriglia fino al 18 marzo 1918, l'11 novembre 1917 la 118\u00aa Squadriglia fino al 20 marzo 1918, il 10 marzo 1918 la 62\u00aa Squadriglia fino a giugno, nel maggio 1918 una sezione della 24\u00aa Squadriglia fino al 12 luglio, il 31 maggio la 131\u00aa Squadriglia fino alla fine dell'anno ed il 20 luglio 1918 la 5\u00aa Sezione SVA che dal 5 novembre diventa 58\u00aa Squadriglia restando fino a dicembre.\nDurante il periodo della Resistenza (seconda guerra mondiale), \u00e8 da ricordare la medaglia d'argento Dolfino Ortolan. In quel periodo il municipio fu incendiato da partigiani e l'archivio, che conteneva preziose testimonianze sul passato recente della zona, and\u00f2 completamente distrutto.\nQuesta citt\u00e0 \u00e8 cresciuta in poco tempo, memore di un boom economico dovuto alla costruzione di nuove industrie e centri direzionali\nSimboli.\nLo stemma attualmente in uso \u00e8 stato concesso con decreto del presidente della Repubblica del 2 aprile 2001.\nUn precedente stemma, approvato con regio decreto del 28 gennaio 1929, era blasonato semplicemente: \"di verde, alla bilancia d'argento\". Al momento della creazione dell'emblema civico, nel 1928, venne scelto il simbolo della bilancia in relazione all'ipotesi che il nome del paese potesse derivare da \"marco\", un'antica unit\u00e0 di misura di peso della Repubblica Veneta.\nIl gonfalone \u00e8 un \"drappo partito di rosso e di bianco\".\nMonumenti e luoghi d'interesse.\nChiesa di San Giorgio.\nL'antica arcipretale di San Giorgio ha funzionato come parrocchiale sino alla consacrazione della nuova chiesa dei Santi Benedetto, Cirillo e Metodio, nel 1999. Citata sin dal XII secolo come cappella dipendente dall'abbazia di Mogliano, l'attuale edificio \u00e8 sorto nella prima met\u00e0 del XVI secolo (ma le forme attuali risalgono al XVIII secolo), affiancato dal campanile del 1779.\nAll'interno si trovano cinque altari settecenteschi. Il maggiore, intitolato al patrono, \u00e8 ornato da un prezioso paliotto policromo. Degno di nota anche tabernacolo in pietra policroma della scuola del Sansovino (XVI secolo), custodito nella sacrestia. Tra le altre opere, le tele di Giuseppe Boldini (1865), quattro statue lignee, forse della scuola del Brustolon, e l'organo Pugina costruito sul finire del 1890.\nChiesa dei Santi Benedetto, Cirillo e Metodio.\n\u00c8 la nuova parrocchiale, progettata dall'architetto Umberto Barbisan di Marcon e completata dall'ingegner Francesco Zanin di Treviso consacrata il 13 febbraio 1999 dal papa Giovanni Paolo II. L'intitolazione ai tre santi non \u00e8 casuale, essendo patroni d'Europa; inoltre, san Benedetto rimanda all'opera dei monaci dell'abbazia di Mogliano, a cui \u00e8 legata l'origine di Marcon.\nIl grande edificio ha fattezze moderne. L'altare e il battistero sono ornati da bassorilievi di Schiro Perin; delle vetrate, quelle del frontale, disegnate da Mos\u00e8 Ortolan, raffigurano i tre patroni, mentre le altre, di Monica Beghetto, rappresentano simboli cristiani; la custodia eucaristica in vetro di Murano \u00e8 stata progettata dall'architetto Francesca Zanin di Treviso va citata infine la tela della \"Madonna delle Sorgenti\", opera di Alfredo Pauletta.\nVilla Pauletta.\n\u00c8 un edificio secentesco rimaneggiato nel XIX secolo. Al corpo centrale, di modeste dimensioni, sono addossati numerosi annessi destinati a magazzini, stalle e alloggi del personale. Il salone principale si apre sul giardino grazie a un'ampia trifora con archi a tutto sesto sorretti da colonne e pilastri tuscanici. \u00c8 sovrastata da un'apertura, anch'essa tripartita, protetta da una balaustrata in pietra. L'edificio culmina con un frontone con uno stemma gentilizio scolpito al centro.\nLa villa \u00e8 vincolata dal 1966.\nBarchessa e cappella di villa Astori.\nDi villa Astori restano solo la barchessa e l'oratorio privato. Le dimensioni e le fattezze dei due edifici, oltre che le raffigurazioni d'epoca, fanno pensar a un complesso certamente notevole. La villa fu edificata nel XVII secolo; nel 1703 era dei Valentini e nel 1830 degli Astori, per passare poi agli Ortolan.\nLa barchessa \u00e8 un edificio a due piani vincolato dal 1983. Risulta notevolmente rimaneggiata, se non stravolta, dai vari interventi che si sono avvicendati nel tempo e attualmente appare come un complesso residenziale frazionato in pi\u00f9 propriet\u00e0. Presso l'estremit\u00e0 orientale si colloca un timpano, la cui cornice \u00e8 interrotta dall'arco della finestra sottostante. Quest'ultima \u00e8 affiancata da due finestre, spostate rispetto alla posizione originale (si possono ancora individuare le tracce delle primitive soglie). Due arcate a tutto sesto, poste all'estremit\u00e0 occidentale, sono chiuse da moderni serramenti.\nLa cappella, vincolata dal 1979, ha mantenuto le fattezze originarie che ricordano lo stile di Giorgio Massari. A pianta quadrata, culmina con un frontone dentellato su cui \u00e8 posta la statua del titolare Sant'Antonio. La trabeazione sottostante \u00e8 sorretta da due fasci di paraste sovrastate da capitelli compositi; nell'intercolumnio si apre una finestra termale. Lo stesso disegno si ripete sui due fianchi della costruzione, distinti dalla facciata solo per l'assenza dell'ingresso.\nEconomia.\nIl paesaggio circostante \u00e8 caratterizzato dai numerosi parchi che si trovano nella zona con qualche zona dedicata all'agricoltura, ma ben pi\u00f9 importanti sono il secondario e il terziario. Le aree industriali-commerciali del Colmello e di Gaggio ospitano industrie metalmeccaniche, chimiche, del design e dell'abbigliamento. La seconda, in particolare, \u00e8 un importante polo commerciale ed ospita un grande complesso di grandi magazzini, negozi e aziende artigiane in continua espansione, favorito pure dalla vicinanza con le autostrade A4, A27 e A57, l'aeroporto Marco Polo e la nuova stazione di Gaggio Porta Est e dal vicino passante di Mestre.\nInfrastrutture e trasporti.\nIl comune \u00e8 servito dalla stazione ferroviaria di Gaggio Porta est, posta sulla linea ferroviaria Venezia-Trieste e parte del progetto SFMR. Il territorio comunale \u00e8 servito anche da diverse linee urbane ed extraurbane di trasporto pubblico gestite dall'ACTV che permettono collegamenti con le varie zone dell'area urbana di Mestre, con Mogliano Veneto, con Casale sul Sile e con Quarto d'Altino.\nA Marcon esiste inoltre uno svincolo autostradale posto sulla A57 - Tangenziale di Mestre, che lo collega all'area urbana di Mestre e allo svincolo dell'Autostrada A27.\nSabato 9 gennaio 2021 \u00e8 stata inaugurata una bretella cittadina, denominata \"Via della Vittoria\": un by-pass stradale ad est del centro urbano di Marcon, la cui realizzazione era attesa dal 1986, che devia il traffico leggero e pesante non superiore ai 35 quintali, fino a prima circolante per il paese, proveniente da Venezia, Mestre, Tangenziale di Mestre, Area Commerciale di Marcon e diretto a Bonisiolo, Passante di Mestre e Casale sul Sile come anche dalla direzione inversa; \nsabato 18 settembre 2021, nella rotatoria in cui intersecano la sopracitata Via della Vittoria, Viale Trento e Trieste e Via dello Sport \u00e8 stato inaugurato un manufatto raffigurante il Leone Marciano, simbolo di Venezia, a ricordo del 1600\u00ba anniversario della fondazione della citt\u00e0 lagunare."}
{"id": "1254119", "revid": "110157", "url": "https://it.wikipedia.org/wiki?curid=1254119", "title": "Vorderwei\u00dfenbach", "text": "Vorderwei\u00dfenbach \u00e8 un comune austriaco di 2 073 abitanti nel distretto di Urfahr-Umgebung, in Alta Austria; ha lo status di comune mercato (\"Marktgemeinde\"). "}
{"id": "1254120", "revid": "51323", "url": "https://it.wikipedia.org/wiki?curid=1254120", "title": "Vladimir Nicolae Voronin", "text": ""}
{"id": "1254122", "revid": "3082", "url": "https://it.wikipedia.org/wiki?curid=1254122", "title": "Eruli (legione romana)", "text": ""}
{"id": "1254123", "revid": "110157", "url": "https://it.wikipedia.org/wiki?curid=1254123", "title": "Walding", "text": "Walding \u00e8 un comune austriaco di 4 041 abitanti nel distretto di Urfahr-Umgebung, in Alta Austria; ha lo status di comune mercato (\"Marktgemeinde\"). "}
{"id": "1254124", "revid": "110157", "url": "https://it.wikipedia.org/wiki?curid=1254124", "title": "Zwettl an der Rodl", "text": "Zwettl an der Rodl \u00e8 un comune austriaco di 1 797 abitanti nel distretto di Urfahr-Umgebung, in Alta Austria; ha lo status di comune mercato (\"Marktgemeinde\"). "}
{"id": "1254128", "revid": "2039709", "url": "https://it.wikipedia.org/wiki?curid=1254128", "title": "Istituto Nazionale del Nastro Azzurro", "text": "L'Istituto del Nastro Azzurro fra Combattenti Decorati al Valore Militare (o pi\u00f9 semplicemente Nastro Azzurro) \u00e8 un ente a struttura associativa di tutti i Decorati italiani di medaglia al Valor Militare, dalle guerre d'indipendenza fino all'attualit\u00e0.\nStoria del Nastro Azzurro.\nL'Istituto del Nastro Azzurro fu costituito in Roma il 24 febbraio 1923 prima come Legione Azzurra, poi come Associazione del Nastro Azzurro, per volont\u00e0 della Medaglia d'Oro Ettore Viola e del pittore Maurizio Barricelli che vollero assumere come data costitutiva il 26 marzo, a memoria dell'istituzione da parte di Carlo Alberto di Savoia Carignano delle Medaglie al Valor Militare. In realt\u00e0, per l'Istituto la data di riferimento \u00e8 il 21 aprile, quando il Capo del Governo Benito Mussolini consegn\u00f2 al Comitato Centrale dell'Istituto, nell'Aula Senatoria del Campidoglio, l'Orifiamma Nazionale.\nLe sue origini si radicano nel primo provvedimento organico adottato nel Regno di Sardegna per ricompensare particolari atti di valore compiuti da militari risalente al 21 maggio 1793, quando Vittorio Amedeo III di Savoia approv\u00f2 il Regolamento \"...per il distintivo di onore stabilito per li bassi ufficiali e soldati delle Regie Truppe\" che istituiva una medaglia d'oro o d'argento da conferire ai sottufficiali ed ai militari di truppa del regno sardo che avessero compiuto \"azione di segnalato valore in guerra\". Tale \"distintivo di onore\" rappresentava \"un pubblico e permanente onorifico contrassegno di Reale gradimento\" e, proseguiva il regolamento, \"nel far riconoscere gli autori\" doveva \"dar loro una maggior considerazione, elevarne sempre pi\u00f9 gli animi ed eccitare anche con l'apparente segno della manifestata prodezza quella emulazione nei compagni, che \u00e8 tanto necessaria nel militare\".\nVittorio Emanuele I di Savoia soppresse la decorazione il 14 agosto 1815 sostituendola con l'Ordine Militare di Savoia, ma Carlo Alberto di Savoia Carignano, riconosciuta la necessit\u00e0 di premiare molte azioni di vero valore che non era possibile ricompensare per la severit\u00e0 degli Statuti dell'Ordine Militare di Savoia, con Regio Biglietto del 26 marzo 1833, istituiva un nuovo distintivo d'Onore, consistente in una medaglia che poteva essere d'oro o d'argento. La nuova medaglia doveva portare nel recto lo scudo di Savoia, sormontato dalla Corona Reale e circondato dal motto \"Al Valor Militare\" e, nel rovescio, due rami di alloro piegati a corona, in mezzo ai quali dovevasi incidere il nome del decorato e nel contorno il luogo e la data dell'azione. Essa era appesa ad un nastro turchino celeste di 32 millimetri. Tale distintivo poteva essere concesso ad ufficiali, sottufficiali e soldati anche immediatamente sullo stesso campo di battaglia da Sua Maest\u00e0, dal Generale in Capo ed dai Generali di Divisione autorizzati. Poteva essere accordato anche in tempo di pace per atti di segnalato coraggio compiuti da militari \"in servizio comandato\".\nL'attivit\u00e0 e l'ordinamento dell'Istituto furono regolati da uno Statuto provvisorio, sostituito in via definitiva da quello approvato con Regio Decreto n. 1308 del 31 maggio 1928 quando l'Istituto fu eretto ad Ente Morale. Con Regie Patenti del 29 marzo 1928, in applicazione al Regio Decreto del 17 novembre 1927, fu riconosciuto all'Istituto ed ai suoi soci il diritto di far uso di un emblema araldico. Lo statuto provvisorio fu sostituito, poi, con quello approvato con Regio Decreto n. 308 del 31 maggio 1928. Con le successive Regie Patenti concesse da Vittorio Emanuele III di Savoia il 16 gennaio 1936, in applicazione al Regio Decreto del 19 dicembre 1935, il diritto fu esteso anche ai membri dell'Istituto decorati di Croce di Guerra al Valor Militare, riconoscendoli quale Corpo Nobiliare del Valore. Con ulteriore Regio Decreto n. 946 del 27 aprile 1936 fu esteso il diritto all'iscrizione anche al personale militare transitato in S.P.E. per meriti di guerra. Infine, con Regio Decreto n. 1898 del 10 settembre 1936 (G.U.R.d'I. n\u00b0 357 del 06.11.1936), lo Statuto Sociale fu modificato ed integrato da nuove norme.\nNei tumultuosi eventi politici e militari che seguirono l'8 settembre 1943, l'Istituto non fu sciolto e la sua attivit\u00e0 non sub\u00ec interruzione. Riorganizzato per adeguare le proprie norme statutarie alla nuova forma istituzionale, rimasero ferme la sua finalit\u00e0 di ordine morale e la sua totale apoliticit\u00e0. Lo statuto dell'Istituto in vigore oggi \u00e8 quello approvato con Decreto del Presidente della Repubblica n\u00ba 158 del 10 gennaio 1966, e con successive modifiche deliberate nei vari Congressi Nazionali e sanzionate dalla Prefettura di Roma.\nSoci del Nastro Azzurro.\nPossono fare parte dell'Istituto i Decorati di medaglia al Valor Militare (\"Soci Ordinari\") alla condizione di non aver compiuto, dopo il conseguimento della decorazione, azioni indegne o tenuto comportamento disonorevole, essere venuti meno alle leggi dell'onore militare, della morale ed ai doveri verso la Patria. Questa nozione basilare dell'onore del Decorato era ben chiara gi\u00e0 negli statuti iniziali dell'Istituto, dove si leggeva che potevano far parte del Nastro Azzurro tutti i combattenti che avendo ottenuto per atti di valore compiuti esclusivamente in presenza del nemico una ricompensa al Valor Militare, non abbiano macchiata, con disonesto o riprovevole comportamento, la purezza originaria di essa. Soci Ordinari sono altres\u00ec i decorati dell'Ordine Militare d'Italia (gi\u00e0 di Savoia), della Croce d'Onore alle vittime del terrorismo o di atti ostili impegnate in operazioni militari e civili all'estero, e delle Medaglie al Valore dell'Esercito, della Marina, dell'Aeronautica, dell'Arma dei Carabinieri e della Guardia di Finanza.\n\"Soci d'Onore\" sono i Reparti delle Forze Armate, le Province ed i Comuni con Bandiera o Gonfalone decorato di medaglia al Valor Militare (sono ad esempio Soci d'Onore della Federazione Provinciale di Biella e Vercelli: la Citt\u00e0 di Biella - 1 Medaglia d'Oro al Valor Militare -, il Reggimento Artiglieria a Cavallo \"Voloire\" (Milano) - 1 Medaglia d'Oro al Valor Militare, 5 Medaglie d'Argento al Valor Militare, 1 Medaglia di Bronzo al Valor Militare - ed il 52\u00ba Reggimento Artiglieria Terrestre \"Torino\" (Vercelli) - 1 Medaglia d'Oro al Valor Militare, 1 Medaglia di Bronzo al Valor Militare). Possono inoltre continuare nella Grande Tradizione dell'Istituto i congiunti ed i discendenti di Decorati (\"Soci Aderenti\") e tutti coloro che, pur non discendenti di un Decorato, condividono gli Alti Ideali dell'Istituto (\"Soci Simpatizzanti\").\nIl Nastro Azzurro oggi.\nOggi l'Istituto, sempre con sede centrale a Roma, si articola in Federazioni Provinciali, Sezioni e Gruppi. Dalla sua istituzione, hanno ottenuto l'iscrizione al Nastro Azzurro pi\u00f9 di 90.000 Decorati al Valor Militare. Mantenendo fede ai propri Statuti, l'Istituto, nei suoi oltre 90 anni di storia, ha svolto un'opera di alto profilo, affiancando di volta in volta iniziative di carattere patriottico ad un'attivit\u00e0 sociale, sempre con l'obiettivo di rafforzare il concetto di Patria che \u00e8 alla base dell'esistenza di ogni singolo popolo che si riconosce in una bandiera.\nAttraverso il proprio periodico, \"Il Nastro Azzurro\", l'Istituto mantiene in vita il ricordo di tutti quegli Eroi che, senza distinzione di religione, classe ed ideologia politica, hanno portato nel mondo l'Eroismo del Soldato italiano, Patria comune di vincitori e vinti.\nL'Istituto fa parte:\nI Presidenti Nazionali\n1923-1928 Ettore Viola\n1928-1943 Amilcare Rossi\n1943 Achille Martelli (Commissario Governativo)\n1943 Ugo Trombetti (Commissario Governativo)\n1944-1952 Achille Martelli (Commissario Governativo)\n1952-1957 Eugenio Spiazzi di Corte Regia\n1957-1958 Angelo Parona (Vice Presidente Nazionale Reggente)\n1958-1967 Filippo Guerrieri\n1967 Angelo Parona (Vice Presidente Nazionale Reggente)\n1957-1973 Carlo Scarascia Mignozza\n1973-2000 Vittore Catella\n2000-2006 Giuseppe Maria Vaccaro\n2006-2009 Giorgio Zanardi\n2009 Carlo Maria Magnani"}
{"id": "1254129", "revid": "110157", "url": "https://it.wikipedia.org/wiki?curid=1254129", "title": "V\u00f6cklabruck", "text": "V\u00f6cklabruck \u00e8 un comune austriaco di 12 175 abitanti nel distretto di V\u00f6cklabruck, in Alta Austria, del quale \u00e8 capoluogo; ha lo status di citt\u00e0 capoluogo di distretto (\"Bezirkshauptstadt\")."}
{"id": "1254131", "revid": "584834", "url": "https://it.wikipedia.org/wiki?curid=1254131", "title": "Taufkirchen", "text": ""}
{"id": "1254133", "revid": "793215", "url": "https://it.wikipedia.org/wiki?curid=1254133", "title": "Ducato di Ceneda", "text": "Il Ducato di Ceneda fu uno dei ducati istituiti dai Longobardi in Italia. \nStoria.\nScarse le informazioni sulle sue vicende interne; durante il regno longobardo rivest\u00ec un ruolo strategico regionale di un certo rilievo, come testimonia la stessa erezione a ducato, per la prossimit\u00e0 alla citt\u00e0 di Oderzo, rimasta a lungo sotto controllo bizantino, ma non ebbe mai un peso politico rilevante, stretto com'era tra i vicini e ben pi\u00f9 potenti ducati di Treviso, Vicenza e, soprattutto, del Friuli.\nIncerta perfino la data dell'istituzione del ducato; \u00e8 possibile che risalga tanto all'indomani della conquista longobarda dell'area, avvenuta gi\u00e0 nelle prime fasi dell'invasione guidata da Alboino nel 568, quanto in occasione della distruzione di Oderzo da parte di Grimoaldo (667), che ne ripart\u00ec le terre tra gli abitanti di Cividale, Treviso e, appunto Ceneda. Nella sua \"Historia Langobardorum\" (, 24), Paolo Diacono menziona soltanto un duca di Ceneda: Orso, fratello del duca del Friuli Pietro e figlio di Munichi, valoroso combattente che si era distinto nella battaglia perduta contro gli Slavi dai Longobardi guidati da Ferdulfo.\nUlteriore riprova della sostanziale marginalit\u00e0 del ducato \u00e8 la relativamente tardiva istituzione della corrispondente diocesi, stabilita a Ceneda soltanto all'epoca di re Liutprando (712-744) dopo che la diocesi di Oderzo si era trasferita ad Eraclea."}
{"id": "1254135", "revid": "109409268", "url": "https://it.wikipedia.org/wiki?curid=1254135", "title": "Eug\u00e8ne Deloncle", "text": "Laureato al Politecnico nel 1910, diviene ingegnere del genio marittimo, e combatte nel corso della prima guerra mondiale come ufficiale d'artiglieria. Viene ferito sul fronte di Champagne e riceve la Legione d'onore.\nAll'indomani della Guerra aderisce al movimento della destra monarchica Action fran\u00e7aise, poi fonda nel 1935, con Jean Filliol, l'Organisation secr\u00e8te d'action r\u00e9volutionnaire nationale, conosciuto successivamente come Comit\u00e9 secret d'action r\u00e9volutionnaire (CSAR) e soprannominato Cagoule dalla stampa.\nTra i principali fatti d'arme della \"Cagoule\" vi sono l'attentato contro la Conf\u00e9d\u00e9ration g\u00e9n\u00e9rale du patronat fran\u00e7ais (la Confindustria francese) nel settembre 1937 e l'assassinio di Carlo Rosselli e del fratello Nello nel giugno dello stesso anno.\nDeloncle \u00e8 di tendenza monarchica e nazionalista, con spiccate simpatie nei confronti dell'Italia fascista. \u00c8 dimostrato che la \"Cagoule\" ottenne in questi anni l'appoggio del Servizio informazioni militare italiano. Gode inoltre di numerosi appoggi negli alti gradi delle Forze Armate. Questo \u00e8 certamente il caso del generale Henri Giraud. Nel luglio 1938, 120 aderenti allo CSAR sono arrestati dalla polizia.\nAll'indomani dell'armistizio del giugno 1940, Deloncle rientra in attivit\u00e0 mettendosi a disposizione dell'ammiraglio Fran\u00e7ois Darlan con un gruppo di ex \"cagoulard\". Alla fine dell'anno fonda un nuovo partito, il Mouvement social r\u00e9volutionnaire (MSR), che sostiene il maresciallo Philippe P\u00e9tain, in seguito entra nel Rassemblement national populaire, di Marcel D\u00e9at.\nDeloncle non \u00e8 per\u00f2 un politico, ma piuttosto un uomo di congiure: collabora infatti con l'ammiraglio Wilhelm Canaris, capo dell'Abwehr. Attraverso alcuni \"cagoulard\" che da tempo hanno aderito alla France libre di De Gaulle, intrattiene anche rapporti con Londra.\nMa \u00e8 proprio per questi doppi giochi, per conto proprio e/o di Canaris, che il 17 gennaio 1944 Deloncle e suo figlio sono assassinati dalla Gestapo a Parigi.\nDeloncle era lontanamente imparentato con Fran\u00e7ois Mitterrand, attraverso la moglie del fratello Robert Mitterrand, una nipote acquisita di Deloncle. Nessuno dei due Mitterrand appartenne alla Cagoule, pur frequentando alcuni suoi membri, di cui ignoravano per\u00f2 l'appartenenza all'organizzazione criminale. "}
{"id": "1254139", "revid": "1005847", "url": "https://it.wikipedia.org/wiki?curid=1254139", "title": "Pasquale Giuditta", "text": "Biografia.\n\u00c8 cognato del leader dell'UDEUR Clemente Mastella (in quanto sposato con Antonietta Lonardo, sorella di Alessandra Lonardo e moglie di Mastella).\nAttivit\u00e0 politica.\nInizia la sua attivit\u00e0 politica nella Democrazia Cristiana, per aderire successivamente al Centro Cristiano Democratico, Unione Democratica per la Repubblica ed infine ai Popolari UDEUR.\nAlle elezioni regionali in Campania del 2000 si candida per la carica di consigliere regionale, in provincia di Avellino, nelle listedell'UDEUR (all'interno della maggioranza di \"centro-sinistra\" guidata da Antonio Bassolino), classificandosi primo, ma non venendo eletto, in quanto non viene attribuito nessun seggio per l'UDEUR ad Avellino.\nIn occasione delle elezioni provinciali ad Avellino del 2004 viene eletto consigliere con l'UDEUR (nella maggioranza di centro-sinistra guidata da Alberta De Simone) nel collegio di San Martino Valle Caudina.\nElezione a deputato.\nAlle elezioni politiche del 2006 \u00e8 candidato alla Camera dei Deputati, nella circoscrizione Campania 2, nelle liste dei Popolari UDEUR (in seconda posizione), venendo eletto deputato della XV Legislatura.\nAlla Camera dei Deputati \u00e8 segretario della IV Commissione (Difesa) ed \u00e8 componente della Commissione Parlamentare d'Inchiesta sul Ciclo dei Rifiuti e sulle Attivit\u00e0 Illecite.\nRicopre inoltre l'incarico di presidente dell'Ambito Territoriale Ottimale Calore Irpino.\nAttivit\u00e0 politica successiva.\nNel 2008, fuoriesce dall'UDEUR che sanc\u00ec la caduta del governo Prodi.\nIn occasione delle elezioni regionali in Campania del 2010, si candida per la carica di consigliere regionale come indipendente nella lista comune \"MPA-Nuovo PSI-PRI\" (nella maggioranza di centro-destra guidata da Stefano Caldoro), giungendo terzo e non venendo eletto.\nA novembre 2014 aderisce al Centro Democratico di Bruno Tabacci, divenendone coordinatore provinciale ad Avellino; successivamente, in occasione delle elezioni regionali in Campania del 2015, sostiene il candidato del centro-sinistra Vincenzo De Luca."}
{"id": "1254143", "revid": "104458", "url": "https://it.wikipedia.org/wiki?curid=1254143", "title": "Duca di Ceneda", "text": ""}
{"id": "1254144", "revid": "767487", "url": "https://it.wikipedia.org/wiki?curid=1254144", "title": "Bikini Atoll", "text": "I Bikini Atoll sono stati un gruppo musicale alternative rock inglese guidato dal leader Joe Gideon (voce e chitarra). Il suono della band era ispirato a quello di gruppi come Sonic Youth e Velvet Underground. Il nome del gruppo venne scelto dal noto atollo del Pacifico, utilizzato dagli americani nel secondo dopoguerra per testare le nuove armi nucleari all'idrogeno.\nStoria del gruppo.\nIl gruppo si form\u00f2 a Londra a fine anni novanta, composto da Joe Gideon (pseudonimo di \"Gideon Joel Seifert\"), sua sorella Viva, il batterista di origini tedesche Ch\u00e9 Albrighton e il danese Bastian Juel. Dopo una gavetta di qualche anno nel circuito alternativo londinese vennero notati dal produttore irlandese Rob Kirwan con cui registrarono le tracce per l'album d'esordio Moratoria a fine 2002. L'anno seguente firmarono un contratto con l'etichetta Bella Union Records (di cui facevano parte anche Dirty Three, Lift To Experience, The Dears, Robin Guthrie) che nel febbraio 2004 pubblic\u00f2 \"Moratoria\".\nNel settembre 2004 il gruppo part\u00ec per Chicago per registrare il secondo album, \"Liar's Exit\" negli studi di Steve Albini, che fu anche produttore del disco. Il disco usc\u00ec l'anno seguente sempre per la Bella Union, e fu seguito da un tour negli USA e in Europa.\nI Bikini Atoll si sciolsero nell'ottobre del 2006; i fratelli Seifert fondarono il gruppo \"Joe Gideon &amp; The Sharks\", Albrighton si un\u00ec ai gruppi \"Audioporn\" e \"Lynch Rider Lulu\", mentre Bastian Juel ha pi\u00f9 recentemente effettuato una tourn\u00e9e con Heather Nova."}
{"id": "1254145", "revid": "92723", "url": "https://it.wikipedia.org/wiki?curid=1254145", "title": "Zombie-Loan", "text": " \u00e8 un manga scritto e illustrato dal duo PEACH-PIT. La serie manga \u00e8 stata serializzata sulla rivista giapponese \"GFantasy\" di Square Enix da maggio 2003 a marzo 2011. Il manga \u00e8 stato adattato anche in una serie televisiva anime di 13 episodi prodotta da Xebec M2: 11 episodi furono trasmessi sulla rete TV nipponica TV Asahi dal 3 luglio all'11 settembre 2007, mentre i due successivi furono direttamente pubblicati nel settimo DVD della serie.\nIl manga \u00e8 pubblicato in Italia da Flashbook Edizioni, mentre l'anime \u00e8 inedito.\nTrama.\nMichiru Kita \u00e8 una ragazza sedicenne orfana di entrambi i genitori che vive una vita noiosa e monotona, ma questo solo fino a quando un giorno non si imbatte per caso in due suoi misteriosi compagni di scuola: i popolari Shito Tachibana ed Akatsuki Chika, i due unici superstiti di un misterioso incidente che mesi prima uccise una ventina di persone. I due bellissimi ragazzi sono circondati da un alone di mistero e non si mischiano mai agli altri studenti, che li guardano con paura e rispetto chiamandoli rispettivamente ragazzo \"A\" e ragazzo \"B\". I due nascondono in realt\u00e0 un terribile segreto, che la povera Michiru si trover\u00e0 casualmente a scoprire e che suo malgrado le rivoluzioner\u00e0 vita.\nMedia.\nManga.\nIl manga \"Zombie-Loan\" creato dal duo mangaka PEACH-PIT, Banri Sendo e Shibuko Ebara, fu pubblicato per la prima volta nel maggio 2003. Fu pubblicato da Square Enix e serializzato sulla rivista per manga shonen giapponese \"GFantasy\". Il tredicesimo ed ultimo volume fu pubblicato nell'aprile 2011. Il manga \u00e8 attualmente pubblicato nel Nord America da Yen Press, mentre in Italia \u00e8 edito da Flashbook Edizioni.\nAnime.\nUn adattamento ad anime prodotto dallo studio Xebec M2 fu annunciato e inizi\u00f2 la sua messa in onda sulla rete televisiva TV Asahi il 3 luglio 2007. La serie anime \"Zombie-Loan\", la cui colonna sonora \u00e8 composta da Hiroyuki Sawano, fu trasmessa su TV Asahi ogni marted\u00ec alle 13:40 in Giappone. La serie anime \u00e8 attualmente inedita sia in America che in Italia. Un totale di undici episodi furono trasmessi all'11 settembre 2007, mentre i due episodi finali 12 e 13 furono pubblicati direttamente nel settimo DVD della serie, senza essere ufficialmente trasmessi su alcuna rete nipponica. In essi fu iniziato un nuovo arco narrativo, ma non fu completato.\nL'anime ha come sigla di apertura , composta da del gruppo The Birthday, mentre come sigla di chiusura ha , composta da nel gruppo Mucc."}
{"id": "1254150", "revid": "1983214", "url": "https://it.wikipedia.org/wiki?curid=1254150", "title": "Maria Anna d'Asburgo", "text": ""}
{"id": "1254156", "revid": "599013", "url": "https://it.wikipedia.org/wiki?curid=1254156", "title": "William Asher", "text": ""}
{"id": "1254162", "revid": "35813", "url": "https://it.wikipedia.org/wiki?curid=1254162", "title": "Marianna d'Asburgo", "text": ""}
{"id": "1254164", "revid": "287204", "url": "https://it.wikipedia.org/wiki?curid=1254164", "title": "Serie A 1964-1965 (pallacanestro maschile)", "text": "Il campionato di Serie A pallacanestro maschile 1964-1965, secondo livello del 43\u00ba campionato italiano \u00e8 il 10\u00b0 dall'ultima riforma dei campionati. Le 40 squadre sono raggruppate in 4 gironi, la prima di ogni girone parteciper\u00e0 ad un concentramento finale in cui verranno promosse le prime tre, con gare di sola andata. Le ultime tre di ogni girone retrocederanno in Serie C\nGirone B.\nClassifica.\nNOTE: si giocano le ultime due stracittadine di serie A tra APU e Virtus Friuli, che questa volta riuscir\u00e0 a vincere il derby di ritorno, anche se non eviter\u00e0 la retrocessione a fine anno. La loro attivit\u00e0 durer\u00e0 ancora per un decennio sempre a livello di serie B, sfiorando anche il ritorno in A.\nLa \"Patriarca\" (azienda di cucine) legher\u00e0 il suo marchio alla Virtus, fino al trasferimento della squadra negli anni '70 a Gorizia e alla conseguente scomparsa di quella che \u00e8 stata la seconda squadra di Udine ad alti livelli.\nVerdetti.\n L'Alcisa Bologna vince il \"piccolo\" scudetto della Serie A\nFormazione Bologna: Di Tommaso, Bruni L., Sardagna, Terzi, Della Casa, Aytnick 22, Conti, Sogliani, Paganini, Bruni O., Coach: Fontana"}
{"id": "1254169", "revid": "767487", "url": "https://it.wikipedia.org/wiki?curid=1254169", "title": "Moratoria (album)", "text": "Moratoria \u00e8 l'album d'esordio del gruppo alternative rock britannico dei Bikini Atoll.\nPubblicato nel febbraio 2004 dall'etichetta Bella Union Records il disco contiene nove lunghe tracce che pescano nella tradizione del noise rock americano, con un occhio di riguardo verso i Sonic Youth.\nIl disco fu registrato e mixato fra agosto e ottobre 2002 dal produttore irlandese Rob Kirwan. In seguito fu masterizzato al Calyx a Berlino fra dicembre 2002 e gennaio 2003.\nSingoli estratti.\nDesolation Highway \u00e8 presente nella colonna sonora del film \"My Little Eye\" (\u00e8 la canzone che fa da sottofondo ai titoli di coda)."}
{"id": "1254171", "revid": "2090427", "url": "https://it.wikipedia.org/wiki?curid=1254171", "title": "Rendiconti", "text": "Rendiconti \u00e8 stata una rivista bimestrale nata a Bologna nell'aprile del 1961, fondata da un gruppo di intellettuali che provenivano da \"Officina\".\nPanoramica.\nLa rivista alla sua uscita portava il sottotitolo di \"rivista bimestrale di letteratura e scienza\" ed era curata da Roberto Roversi al quale si affiancher\u00e0, a partire dal n. 8 Scalia, quando la rivista portava ormai dal n. 2 il sottotitolo ormai mutato \"rivista bimestrale di letteratura\".\nRendiconti si rif\u00e0 in parte all'impostazione di \"Officina\" pur aggiornandola agli anni sessanta del XX secolo e rendendo pi\u00f9 evidente la matrice ideologica con momenti di forte polemica come accade in un articolo di Pietro Bonfiglioli sulla \"Storiografia delle riviste e la \u00abSchuldfrage\u00bb\" del Novecento che, toccando la responsabilit\u00e0 della cultura del ventennio fascista, suscitava le risposte di Franco Fortini, Macr\u00ec, Scalia e Rossi.\nLa rivista era divisa in tre sezioni che comprendevano: i \"Testi\" che raccoglievano diverse composizioni poetiche di autori come Vittorio Sereni, Franco Fortini, Elio Pagliarani, Marco Bellocchio, Giovanni Giudici, Pignotti; i \"Saggi\" con gli interventi di Roversi, Scalia, Fortini, Pagliarani, Marco Bellocchio, Pietro Bonfiglioli, Giovanni Giudici, Pignotti; \"Revisioni\" e, in alcuni numeri le \"Appendici\" e gli \"Interventi\".\nLa rivista si presenta aperta alle indagini linguistiche, psicologiche e sociologiche fin dalla prima fase (dal 1973 al 1977) quando allarga il proprio discorso a problemi di metodologia e si offre come luogo di discussione scoperta allo scontro politico-ideologico che era in atto mentre in una seconda fase essa accentua tutti quegli elementi di carattere ideologico-culturale.\nA met\u00e0 degli anni settanta del XX secolo la rivista inizia a diradare le pubblicazioni e nei primi anni 2000 queste verranno definitivamente sospese."}
{"id": "1254172", "revid": "1310927", "url": "https://it.wikipedia.org/wiki?curid=1254172", "title": "Danny Szetela", "text": "Oltre alla nazionalit\u00e0 americana ha anche il passaporto polacco.\nCarriera.\nClub.\nHa iniziato la stagione 2007-2008 in forza al Racing de Santander, squadra che milita nella Primera Divisi\u00f3n, senza aver mai calcato un terreno di gioco in partite di campionato.\nDurante la finestra di mercato invernale di fine gennaio 2008 passa in prestito fino a giugno al Brescia, in Serie B, \nIl 12 luglio 2009 ritorna al Racing Santander per fine prestito. Il 16 luglio 2009 torna negli Stati Uniti, precisamente al D.C. United.\nNazionale.\nCon la Nazionale degli Stati Uniti ha preso parte ai Mondiali Under-17 in Finlandia nel 2003, ai Mondiali Under-20 nei Paesi Bassi nel 2005 e ai Mondiali Under-20 in Canada nel 2007, dove ha messo a segno 3 reti.\nStatistiche.\nPresenze e reti nei club.\n\"Statistiche aggiornate al 5 novembre 2017.\""}
{"id": "1254174", "revid": "287204", "url": "https://it.wikipedia.org/wiki?curid=1254174", "title": "Maria Anna d'Austria", "text": ""}
{"id": "1254176", "revid": "35813", "url": "https://it.wikipedia.org/wiki?curid=1254176", "title": "Marianna d'Austria", "text": ""}
{"id": "1254178", "revid": "228587", "url": "https://it.wikipedia.org/wiki?curid=1254178", "title": "Serie A2 1991-1992 (pallacanestro maschile)", "text": "Il campionato italiano di basket di Serie A2 1991-92 \u00e8 composto di 16 squadre che disputano un girone all'italiana con partite di andata e ritorno. La vittoria vale 2 punti, la sconfitta 0. In caso di parit\u00e0 sono previsti i supplementari.\nLe prime 2 classificate avranno il diritto di partecipare ai play-off insieme alle prime 10 squadre classificate in serie A1, saranno inoltre promosse alla serie A1 1992-93.\nLe classificate dal 3\u00ba al 10\u00ba posto disputeranno due gironi di spareggio insieme a 4 squadre di serie A1 (classificate dall'11\u00ba al 14\u00ba posto): le prime 2 classificate di ogni girone giocheranno la prossima stagione in serie A1.\nLe ultime 2 classificate della serie A2 retrocedono in serie B1.\nStagione regolare.\nRisultati.\nTabellone Gare Legabasket Serie A2 1991-92\nPlay-off.\nPanasonic Reggio Calabria e Lotus Montecatini accedono ai play-off con le prime 10 di serie A1.\nPlay-out.\nDue gironi da 6 squadre che si incontrano in partite di andata e ritorno. Vi partecipano le classificate dall'11\u00ba al 14\u00ba posto di serie A1, e le classificate dal 3\u00ba al 10\u00ba posto di A2. Le prime 2 classificate di ogni girone giocheranno la stagione 1992-93 in serie A1, le altre in serie A2."}
{"id": "1254180", "revid": "298055", "url": "https://it.wikipedia.org/wiki?curid=1254180", "title": "Jean Filiol", "text": "Affiliato a una organizzazione fascista francese, fu responsabili di diversi omicidi, in particolare di quello dei fratelli Rosselli.\nBiografia.\nAbbandonati gli studi a 16 anni, dopo il servizio militare s'impieg\u00f2 nel 1930 come tipografo a Parigi. Divenuto militante dell'Action fran\u00e7aise, diresse la 17\u00aa squadra dei Camelots du Roi, l'organizzazione paramilitare dell'organizzazione fascista francese. Fu assai attivo nel corso della violenta manifestazione delle Leghe, il 6 febbraio 1934 a Place de la Concorde a Parigi.\nNel 1935 apr\u00ec una cartoleria con tipografia annessa e l'anno dopo fond\u00f2 con l'ingegnere Eug\u00e8ne Deloncle la Cagoule o Comit\u00e9 secret d'action r\u00e9volutionnaire (CSAR), un gruppo di estrema destra che a partire dal 1935 lancia una serie di azioni terroristiche contro il regime repubblicano.\nSoprannominato dai suoi stessi compagni \"Le tueur\", l'assassino, il 13 febbraio 1936 tent\u00f2 di uccidere con una baionetta il dirigente socialista L\u00e9on Blum; il 24 gennaio 1937 uccide a pugnalate il russo Dimitri Navachin, direttore della Banca Commerciale per l'Europa del Nord a Parigi e il 9 giugno 1937 guida il commando che uccide Carlo Rosselli e suo fratello Nello a Bagnoles-de-l'Orne per conto del Servizio informazioni militare italiano. A seguito dell'omicidio si nasconde prima a Parigi e poi espatria in Italia, a San Remo, dove la Cagoule ha una base protetta dal regime italiano. Alla richiesta di estradizione avanzata dalle autorit\u00e0 francesi, quelle italiane lo fanno rifugiare in Spagna dove, a San Sebasti\u00e1n, organizza traffici di armi e speculazioni valutarie.\nNel 1941, con l'occupazione tedesca e la instaurazione del regime collaborazionista di Vichy, rientr\u00f2 in Francia e raggiunse il gruppo dirigente del Mouvement social r\u00e9volutionnaire di Deloncle, all'interno del quale venne messo alla guida del servizio informazioni. Il 14 maggio 1942 organizz\u00f2 la defenestrazione di Deloncle ma nel novembre venne per\u00f2 fatto arrestare da Pierre Laval, convinto che vi fosse un collegamento tra Filiol e un tentativo di assassinio di cui avrebbe dovuto essere vittima.\nL'amico di sempre Joseph Darnand, capo della \"Milice\", la polizia segreta di Vichy, lo fece liberare all'inizio del 1944, mettendolo alla guida del servizio informazioni della \"Milice\" del Limousin. Collaboratore dei tedeschi, nel giugno 1944 fu coinvolto nella strage compiuta dalle SS nel villaggio di Oradour-sur-Glane. Con la liberazione della Francia, Filiol si rifugia in Italia con i legionari di Darmand e il 23 marzo 1945 viene ferito leggermente in un conflitto a fuoco con i partigiani a Grosio, in Valtellina.\nCondannato a morte in contumacia dalle nuove autorit\u00e0 francesi, ripar\u00f2 in Spagna con la protezione e il finanziamento degli industriali francesi gi\u00e0 finanziatori della Cagoule; diresse infatti la filiale spagnola della Or\u00e9al e in Spagna mor\u00ec in una data imprecisata."}
{"id": "1254181", "revid": "228587", "url": "https://it.wikipedia.org/wiki?curid=1254181", "title": "Serie A2 1993-1994 (pallacanestro maschile)", "text": "Il campionato di Serie A2 di pallacanestro maschile 1993-1994 \u00e8 stato il ventesimo organizzato in Italia.\n\u00c8 composto di 16 squadre che disputano un girone all'italiana con partite di andata e ritorno. La vittoria vale 2 punti, la sconfitta 0. In caso di parit\u00e0 sono previsti i supplementari. Le prime 2 classificate avranno il diritto di partecipare ai play-off insieme alle prime 10 squadre classificate in Serie A1, saranno inoltre promosse alla serie A1 1994-95. Le classificate dal 3\u00ba al 10\u00ba posto disputeranno due gironi di spareggio insieme a 4 squadre di serie A1 (classificate dall'11\u00ba al 14\u00ba posto): le prime 2 classificate di ogni girone giocheranno la prossima stagione in serie A1. Le ultime 2 classificate della serie A2 retrocedono in serie B1.\nStagione regolare.\nRisultati.\nLega Basket Tabellone Gare Serie A2 1993-94"}
{"id": "1254183", "revid": "155634", "url": "https://it.wikipedia.org/wiki?curid=1254183", "title": "Serie A2 1994-1995 (pallacanestro maschile)", "text": "Il campionato di serie A2 1994-1995 rappresenta la seconda categoria della pallacanestro italiana. La stagione prevede una prima fase dove le 16 societ\u00e0 iscritte si incontrano in un girone all'italiana con partite di andata e ritorno (la vittoria vale 2 punti, la sconfitta 0).\nA seguire c'\u00e8 una seconda fase, detta ad orologio, dove ogni squadra incontra in casa le 2 squadre che la seguono in classifica, fuori casa le 2 squadre che la precedono.\nLe prime 12 squadre della classifica finale partecipano ai play-off divise in 2 gruppi, le cui rispettive vincenti vengono promosse in serie A1.\nLe ultime 2 classificate retrocedono in serie B1.\nStagione regolare.\nRisultati.\nLega Basket Tabellone gare"}
{"id": "1254184", "revid": "1898155", "url": "https://it.wikipedia.org/wiki?curid=1254184", "title": "Serie B 1955-1956 (pallacanestro maschile)", "text": "Il campionato di pallacanestro maschile 1955-1956 di serie B rappresenta la terza categoria nazionale italiana. \u00c8 il primo organizzato con il nuovo ordinamento, le 32 squadre sono raggruppate in quattro gironi: le quattro vincitrici dei gironi sono promosse in Serie A e si disputeranno il titolo nazionale di Serie B in un concentramento finale, retrocedono in Serie C le ultime due classificate di ogni girone."}
{"id": "1254189", "revid": "780783", "url": "https://it.wikipedia.org/wiki?curid=1254189", "title": "Leonardo Bertagnolli", "text": "Professionista dal 2002 al 2012, conta la vittoria di una Cl\u00e1sica San Sebasti\u00e1n, nel 2007, di una tappa al Giro d'Italia e di una alla Vuelta a Espa\u00f1a.\nCarriera.\nPassato professionista nel 2002 con la Saeco, dimostra doti di scalatore fin dall'inizio: \u00e8 compagno di squadra di Gilberto Simoni e di Damiano Cunego.\nNel 2005 passa alla Cofidis, con cui, a causa di alcuni infortuni, non riesce a cogliere risultati di prestigio. Dal 2006 inizia gradualmente a piazzarsi nelle corse di un solo giorno, cogliendo alcuni buoni risultati che gli valgono la chiamata della Liquigas per il 2007. Dopo un inizio di stagione in sordina per un infortunio, il 4 agosto 2007 vince la Cl\u00e1sica San Sebasti\u00e1n, battendo in volata lo spagnolo Juan Manuel G\u00e1rate.\nNella stagione 2008 conquista il Trofeo Melinda e il Gran Premio Citt\u00e0 di Camaiore, mentre nel 2009, passato alla Diquigiovanni, si aggiudica la 15\u00aa tappa del Giro d'Italia, quella con arrivo a Faenza, ed una tappa al Brixia Tour.\nSi ritira al termine della Settimana Tricolore 2012, dichiarando alla stampa di aver assunto sostante dopanti dal 2003 al 2010, dapprima l'eritropoietina (Epo) ed in seguito autoemotrasfusioni."}
{"id": "1254191", "revid": "562499", "url": "https://it.wikipedia.org/wiki?curid=1254191", "title": "Serie B 1956-1957 (pallacanestro maschile)", "text": "Il campionato di pallacanestro maschile 1956-1957 di serie B rappresenta la terza categoria maschile nazionale italiana. Le squadre sono divise in quattro gironi di otto squadre ciascuna. Vengono promosse in serie A le prime di ogni girone, mentre le seconde di ogni girone si incontreranno in uno spareggio per stabilire le ultime due promozioni, retrocedono in serie C le ultime. Le vincenti dei quattro gironi si incontrano in un raggruppamento per decretare il campione d'Italia della Serie B\nVerdetti.\nper la rinuncia della Amatori Reggiani Bergamo e della Virtus Mancini Imola\nFonti.\nIl Corriere dello Sport edizione 1956-57\nper il girone D la Gazzetta del Sud edizione 1956-57"}
{"id": "1254193", "revid": "1543377", "url": "https://it.wikipedia.org/wiki?curid=1254193", "title": "Serie A2 2003-2004 (pallacanestro femminile)", "text": "Il campionato di Serie A2 di pallacanestro femminile 2003-2004 \u00e8 stato il ventiquattresimo organizzato in Italia.\nLe ventotto squadre sono divise in due gironi all'italiana su base geografica. Le prime otto di ogni girone disputano i play-off per le due promozioni, le ultime quattro sono invece coinvolte nei play-out per decidere due retrocessioni.\nBasket Club Bolzano e Mercede Basket Alghero sono promosse in Serie A1."}
{"id": "1254194", "revid": "767487", "url": "https://it.wikipedia.org/wiki?curid=1254194", "title": "The Power and the Myth", "text": "The Power and The Myth \u00e8 il quarto album degli House of Lords, uscito il 3 agosto 2004 per l'Etichetta discografica Frontiers Records."}
{"id": "1254195", "revid": "180559", "url": "https://it.wikipedia.org/wiki?curid=1254195", "title": "Serie A2 2004-2005 (pallacanestro femminile)", "text": "Il campionato di Serie A2 di pallacanestro femminile 2004-2005 \u00e8 stato il venticinquesimo organizzato in Italia.\nLe trentadue squadre partecipanti sono state suddivise, su base geografica, in due gironi da 16, disputando la \"regular season\" con la formula del girone all'italiana, con partite di andata e ritorno.\nAl termine della stagione regolare:\nVengono promosse in Serie A1 il Basket Cavezzo, che mancava dalla massima serie dall'1988-89, e la Virtus Viterbo, retrocessa l'ultima volta nel 2003-04.\nFonti.\nNews della Lega Basket Femminile (maggio-giugno 2005)"}
{"id": "1254196", "revid": "43530", "url": "https://it.wikipedia.org/wiki?curid=1254196", "title": "Christophe Guy Denis Lambert", "text": ""}
{"id": "1254198", "revid": "767487", "url": "https://it.wikipedia.org/wiki?curid=1254198", "title": "Antje Duvekot", "text": "Biografia.\nAntje inizia la sua carriera di musicista a 16 anni, producendo limitate edizioni di nastri per i suoi amici\nA 18 anni, vince alla sua prima apparizione all'Open Mic Competition, al Sam Adams Brewpub a Philadelphia. Un anno dopo, registra 4 pezzi e realizza un proprio disco intitolato \"Waterstains\" venduto attorno Wilmington, in Delaware, dove frequentava la scuola.\nNel 2000 la sua canzone \"Soma\" vince il primo premio nella categoria rock del John Lennon Songwriting Contest. Antje \u00e8 spesso in tour con Ellis Paul che canta nel suo primo album discografico in studio, \"Big Dream Boulevard\" prodotto da S\u00e9amus Egan della band Irlandese-Americana \"Solas\". La band fece precedentemente registrare tre canzoni della Duvekot: \"Black Annis\", \"The Poisonjester's Mask\" e \"Erin\".\nSpesso i testi di Antje Duvekot sono dark e personali accompagnati dalla sua chitarra acustica.\nI primi due album di Antje Duvekot, \"Little Peppermints\" e \"Boys, Flowers, Miles\", sono registrazioni di esibizioni dal vivo pi\u00f9 alcune tracce registrate in studio. Entrambi gli album contengono aneddoti raccontati da lei stessa.\nNel giugno 2006, Antje si aggiudica la trentacinquesima edizione del Kerrville Folk Festival di Kerrville, nel Texas.\nNel luglio 2006, Antje canta al quinto anniversario del Great Waters Music Festival a Wolfboro, in New Hampshire, confermandosi uno dei migliori nuovi talenti della scena musicale folk."}
{"id": "1254201", "revid": "767487", "url": "https://it.wikipedia.org/wiki?curid=1254201", "title": "World Upside Down", "text": "World Upside Down \u00e8 il quinto album degli House of Lords, uscito il 23 maggio 2006 per l'Etichetta discografica Frontiers Records."}
{"id": "1254204", "revid": "1543377", "url": "https://it.wikipedia.org/wiki?curid=1254204", "title": "Valsesia", "text": "La Valsesia (\"Valsesia\" anche in piemontese; \"Tseschrutol\" in walser) \u00e8 una valle alpina della provincia di Vercelli, di cui occupa la parte settentrionale, le cui acque confluiscono nel fiume Sesia, dal quale essa prende il nome. Considerata la valle pi\u00f9 verde d'Italia, ha visto l'insediamento di alcune comunit\u00e0 walser (la cui storia \u00e8 raccontata nell'Ecomuseo della Valsesia, museo diffuso con sedi in varie localit\u00e0 dell'alta valle), e di essa fanno parte anche 3 comuni della provincia di Novara: Grignasco, Romagnano Sesia e Prato Sesia.. Il suo territorio fa parte del Sesia Val Grande geopark, dal 2013 patrimonio Rete di geoparchi globale dell'UNESCO.\nGeografia fisica.\nTerritorio.\nCaratterizzata nel suo complesso da monti molto alti e ripidi che non permettono un grande sviluppo laterale della stessa, come anche per la Valle d'Aosta, si estende dalle pendici del versante meridionale del massiccio del Monte Rosa fino a Serravalle Sesia, comprendendo diverse valli laterali, le acque dei cui torrenti confluiscono tutte nel fiume Sesia.\nLa valle principale, chiamata Val Grande, ha forma di \"S\" sdraiata e finisce con l'abitato di Alagna Valsesia: numerose valli laterali, che prendono il nome dai rispettivi torrenti, si aprono da questa; le principali sono: sul lato sinistro orografico, la Val Mastallone e la Val Sermenza; sul lato destro, la Val Sorba, la Valle Artogna, la Val Vogna e la Val d'Otro. All'altezza di Borgosesia, sempre sulla destra, si estende la Valsessera, una vallata laterale della Valsesia che a livello amministrativo fa quasi completamente parte della Provincia di Biella.\nGeologia.\nSull'asse geologico vallivo del Sesia insistono 4 province: Vercelli, Novara, Biella e VCO.\nMonti principali.\nLa valle \u00e8 contornata dalle montagne delle Alpi Pennine. Le vette principali sono:\nClima.\nIl clima della Valsesia varia profondamente in relazione all'altitudine. In generale, quello che pi\u00f9 lo contraddistingue \u00e8 l'abbondanza delle precipitazioni, che consentono un rigoglioso sviluppo della vegetazione e la presenza di un notevole reticolo fluviale. La bassa valle, quella pi\u00f9 direttamente esposta ai flussi umidi meridionali, \u00e8 anche la zona pi\u00f9 piovosa: si raggiungono medie annue di precipitazioni intorno (e talvolta superiori) ai 2000\u00a0mm. Salendo verso l'Alta Valle i valori diminuiscono, fino a toccare un minimo ad Alagna di circa 1200\u00a0mm.\nI valori termici che si raggiungono non sono particolarmente estremi: in inverno si possono rilevare temperature piuttosto basse () anche nel fondovalle, a causa dello scarso soleggiamento. L'estate, in bassa valle, pu\u00f2 risultare invece calda e afosa.\nL'elevata altimetria della Valle garantisce alla neve un ruolo di primo piano. Essendo una valle piuttosto chiusa e posta ortogonalmente ai flussi perturbati meridionali, in Valsesia il freddo si accumula e viene rimosso con difficolt\u00e0. In alcuni casi, infatti, data la resistenza del \"cuscino freddo\" nonch\u00e9 il minor volume d'aria da raffreddare rispetto agli spazi aperti, spesso in Valsesia nevica diverse centinaia di metri pi\u00f9 in basso rispetto alle prealpi, esposte alla pianura.\nStoria.\nPreistoria e antichit\u00e0.\nIn epoca preistorica la presenza umana in Valsesia non ha quasi lasciato traccia al di fuori dell'area paleontologica del monte Fenera, nelle cui cavit\u00e0 assieme agli scheletri di antichi animali sono stati rinvenute varie testimonianze umane. I resti pi\u00f9 antichi sono da riferirsi all'uomo di Neandertal. In epoche relativamente pi\u00f9 recenti la valle fu occupata da una popolazione che gli antichi storici chiamano dei \"Sicciani\", come ad esempio in questo passo di Johann Georg Graeve:\nI Sicciani si fusero in seguito con gruppi di ceppo ligure e la valle venne infine colonizzata dai romani in epoca imperiale. L'interesse principale dell'impero per la zona, allora chiamata \"Sesitana\", era per lo sfruttamento delle risorse minerarie ed in particolare dei suoi giacimenti auriferi.\nMedioevo e Rinascimento.\nIl nome della Valsesia lo troviamo citato nel diploma di Ottone III il 7 maggio 999, il quale ritornava sulla donazione alla chiesa di Sant'Eusebio, di Santa Maria in Rade, \"que dicitur Monasterolium cum sua pertinentia, cum Bornate, Grignasco et districtu Vallis Siccidae et Arimanni de Navola\", e non faceva in realt\u00e0 che confermare al vescovo Leone I (999-1026) quanto gi\u00e0 il suo antecessore Carlo III ripeteva al vescovo Liutvardo (880-899) in merito alla donazione di Carlo Magno.\nMorto Ottone III, e proclamato re d'Italia Arduino marchese d'Ivrea, non troppo beneviso al vescovo di Vercelli Leone I, al quale perci\u00f2 viene cancellata questa donazione; ma vinto poi Arduino da Arrigo II duca di Baviera a cui si era rivolto il predetto vescovo, questi gli conferm\u00f2 la donazione ottoniana. Ritornato Arrigo in Germania, Arduino ripiomb\u00f2 su Vercelli e fece man bassa su quanto e quanti gli eran contrari; ma fu sconfitto nuovamente; Leone rientr\u00f2 nel possesso di tutti i beni, luoghi e persone, come si legge nel nuovo diploma di Arrigo II nel 1014: \"notum sit omnibus, quod donavimus, immo reddidimus Sancto Eusebio Vercellensi Monasterium de Coliades, Bornadem e Monasterolium Sanctae Mariae in Rade, cum Grignascho, com terra et districtu Vallis Siccidae\".\nL'investitura si ripet\u00e9 con il vescovo Arderico (1026-1040) che la ottenne da Corrado II. I suoi successori per\u00f2 sembra non si siano pi\u00f9 curati di far rinnovare con l'atto dell'investitura anche le donazioni \"in explicito\"; e sembra anche che in seguito di questa noncuranza siano nate pi\u00f9 tardi delle serie contestazioni da parte laica, perch\u00e9 creato vescovo Uguccione (1151-1170), questi sollecit\u00f2 dall'imperatore Federico Barbarossa il diploma in data 17 ottobre 1152 nel quale si dichiara che le terre ivi menzionate (compresa la Valsesia) siano sempre di propriet\u00e0 della Chiesa vercellese e non sia lecito a chicchessia di contravvenire a queste imperiali disposizioni sotto pena di 100 lire d'oro alla camera regale.\nQuesta sanzione tenne per poco sottomessi gli animi, che gi\u00e0 anelavano a costituirsi in comuni autonomi, e quantunque il vescovo di Vercelli sant'Alberto (1185-1204) potesse ancora ottenere una riconferma delle imperiali disposizioni dal Barbarossa con diploma del 30 novembre 1191 di Enrico VI re d'Italia, tuttavia le discordie scoppiate in seguito tra Chiesa e Impero ai tempi di Gregorio VII e Arrigo IV, e pi\u00f9 ancora l'opera memoranda della Lega Lombarda vennero a indebolire sempre pi\u00f9 l'autorit\u00e0 temporale dei vescovi sulle varie comunit\u00e0, desiderose di reggersi indipendentemente e da s\u00e9. Si aggiunge il fatto che a quei tempi erano sulla cattedra di Vercelli vescovi intrusi e scismatici, i quali volendo, con continue e larghe concessioni almeno l'appoggio e il favore delle fazioni popolari e tenersele fedeli, spogliandosi a poco a poco dei diritti feudali. (cfr. R. Orsenigo, \"Vercelli Sacra\", Como, 1909. pp.\u00a010 e sgg.)\nDal 1323 al 1707, quindi per ben quattro secoli, la Valsesia entra a far parte di Milano, prima con i Visconti poi con gli Sforza. In particolare, dopo l'investitura di Gian Galeazzo Visconti, \u00e8 direttamente annessa al ducato di Milano. Un punto importante: la valle, a parte il brevissimo dominio di Francesco Barbavara (1403-1415), nominato nel 1403 Conte di Pietre Gemelle e braccio destro di Gian Galeazzo, non volle mai essere infeudata: rimase, per scelta, fedele a Milano ma solo a patto di poter dipendere direttamente dal Duca. Favore che venne sempre concesso. \nA partire dai Visconti, la Valle otterr\u00e0 una serie di privilegi (pagamento minimo delle tasse, esenzione doganale per alcune merci) che verranno confermati con gli Sforza, volti ad alleviare le condizioni dei sudditi in un territorio aspro e difficile. In quest'ottica, per dare slancio all'economia locale e aprirla ai territori circostanti, il Duca di Milano Francesco Sforza, il 12 luglio 1451, rafforza l'importanza di una Fiera, gi\u00e0 attiva molti anni prima e conosciuta come Fiera di Pietre Gemelle, facendola diventare un punto di riferimento obbligato per i commerci alpini. \nIl lungo dominio milanese ebbe per\u00f2 anche notevoli risvolti dal punto di vista culturale e artistico: il pi\u00f9 noto fu la nascita del Sacro Monte di Varallo voluto per iniziativa del milanese frate francescano Bernardino Caimi; nei secoli diventer\u00e0 luogo di pellegrinaggio di importanti personalit\u00e0 religiose e politiche a cominciare dal cardinale di Milano Carlo Borromeo che vi salir\u00e0 in diverse circostanze (anche poco prima di morire), fino all'ultimo duca di Milano, Francesco II Sforza. Ma anche nella parabola personale di molti grandi artisti locali come Gaudenzio Ferrari impegnato nelle cappelle del complesso prima di trasferirsi a Milano dove continuer\u00e0 a lavorare fino alla morte. Infine, nel culto di San Carlo Borromeo, effigiato in numerosissime cappelle e ricordato nella chiesa a lui dedicata a Campertogno. \nTracce del lungo dominio milanese inoltre, sono visibili anche in importanti testimonianze storiche: la pi\u00f9 famosa si trova a Casa Sceti, del XVII secolo, a Quare, frazione di Campertogno, dove su una parete esterna dell'edificio, fa bella mostra di s\u00e9 un grande stemma araldico della Duchessa di Milano Cristina di Oldemburgo, Principessa di Danimarca e Norvegia (1521-1590), moglie di Francesco II Sforza, alla cui morte senza prole il Ducato di Milano verr\u00e0 devoluto a Carlo V iniziando cos\u00ec la dominazione spagnola in terra lombarda.\nEpoca moderna e contemporanea.\nLa fine del dominio milanese si ebbe l'8 novembre 1703 quando venne stipulata un'alleanza tra Vittorio Amedeo II e l'imperatore Leopoldo I d'Asburgo, che prevedeva lo smembramento della Valsesia dal ducato di Milano e la soggezione al duca di Savoia. Quanto previsto dal trattato fu confermato dall'ordine imperiale del 23 febbraio 1707 che ingiungeva agli organismi tradizionali di autonomia dei valsesiani, la Corte Superiore, con sede a Varallo, e la Corte Inferiore, con sede a Borgosesia, di prestare il giuramento di fedelt\u00e0 al duca di Savoia. Il conte Filippo Domenico Beraudo di Pralormo fu inviato dal duca di ricevere il giuramento, che segn\u00f2 cos\u00ec il passaggio della Valsesia a Casa Savoia, confermato poi dal trattato di Utrecht del 1713. L'annessione, tuttavia, fu compiuta nel rispetto delle autonomie sanciti dagli Statuti valsesiani e dei privilegi locali.\nIl Novecento ha visto numerose personalit\u00e0 di rilevanza nazionale operare in Valsesia, tra i quali Giulio Pastore, Gianfranco Astori e Gianluca Buonanno.\nDemografia.\nLa Valsesia conta 29 comuni e circa 52.300 abitanti (42.300 nel vercellese, 10.000 nel novarese), che sono per lo pi\u00f9 distribuiti nei centri urbani localizzati nella porzione meridionale della Valle. Il centro principale del territorio \u00e8 Borgosesia, dove si concentrano le attivit\u00e0 commerciali, le scuole e i servizi pi\u00f9 rilevanti. Nei primi 7 comuni per popolazione (Borgosesia, Gattinara, Varallo, Serravalle Sesia, Grignasco, Quarona e Romagnano Sesia) vive l'83,5% degli abitanti. Esclusi i 5 comuni collinari/pianeggianti a Sud del Parco naturale del Monte Fenera (Grignasco, Serravalle Sesia, Romagnano Sesia, Gattinara e Prato Sesia) la popolazione della ValSesia \"montana\" si attesta intorno ai 30.000 abitanti.\nDi seguito l'elenco dei comuni della Valle:\nFusione di comuni.\nDal 1\u00ba gennaio 2018 sono stati soppressi 5 comuni valsesiani e ne sono nati 2 nuovi:\nDal 1\u00ba gennaio 2019 il Comune di Riva Valdobbia \u00e8 stato fuso per incorporazione nel Comune di Alagna Valsesia.\nEconomia.\nIl capoluogo valsesiano \u00e8 Varallo di grande importanza culturale e artistica, nonch\u00e9 sede della zona industriale pi\u00f9 sviluppata del nord della provincia di Vercelli.\nBorgosesia citt\u00e0 situata a 15\u00a0km dal capoluogo, \u00e8 il centro pi\u00f9 grande, ed ospita molti negozi e centri commerciali.\nL'economia si basa sul settore dell'industria metalmeccanica, settore particolarmente sviluppato nella Valle: la zona industriale di Roccapietra ne \u00e8 il fulcro. Un altro settore sviluppato in Valsesia fin dalla met\u00e0 dell'Ottocento \u00e8 quello tessile e laniero, con aziende conosciute a livello mondiale dedicate soprattutto alla lavorazione delle fibre nobili, tra cui Loro Piana e Lanificio Colombo. Un altro settore molto fiorente dell'economia \u00e8 il metalmeccanico, anche in questo caso con una produzione di rubinetti che si posizionano nell'alto di gamma.\nIn passato molti abitanti emigravano all'estero dove svolgevano attivit\u00e0 nella decorazione architettonica. Pietro Axerio Piazza divenne il pi\u00f9 celebre imprenditore in Germania e Russia nel settore del marmo artificiale. Sopravvive, per tradizione, una piccola fetta riservata al settore primario, con attivit\u00e0 legate alla pastorizia. Famoso \u00e8 il vino Gattinara che prende il nome dall'omonima citt\u00e0. Nell'alta Valsesia, le attivit\u00e0 economiche sono basate sul turismo estivo e invernale. L'Alpe di Mera e Alagna sono due stazioni sciistiche, ambedue facenti parte del Monterosa Ski, uno dei comprensori sciistici pi\u00f9 grandi d'Europa. Tra i prodotti artigianali sono da menzionare il puncetto e gli scapin.\nInfrastrutture e trasporti.\nLa Valsesia presenta una rete stradale piuttosto ben sviluppata, che consiste nell'Autostrada A26, dove uno svincolo nel comune di Romagnano Sesia permette l'accesso all'intera vallata. La via principale \u00e8 la SS 299-SP 299 da cui si diramano altre strade minori che permettono il raggiungimento di tutti i comuni valsesiani. La SS 299 passata nel 2021 di competenza dell'ANAS per la tratta in Provincia di Novara e la tratta della competenza della Provincia di Vercelli, ha subito negli ultimi anni pesanti lavori di ammodernamento, a causa dei frequenti imbottigliamenti dovuti al traffico per la bassa velocit\u00e0 di transito, che la porteranno a diventare una strada a scorrimento veloce. Il 30 settembre 2010 \u00e8 stato inaugurato il primo lotto della bretella di Romagnano Sesia, che collegher\u00e0 direttamente il comune di Serravalle Sesia e quindi la media Valsesia con l'autostrada Autostrada A26, evitando i centri abitati di Prato Sesia e Romagnano Sesia. Il secondo lotto, gi\u00e0 finanziato, sar\u00e0 realizzato nei prossimi anni, mentre \u00e8 in fase di vaglio una variante tra i comuni di Serravalle Sesia e Borgosesia. Tale arteria termina ai piedi del Monte Rosa nell'abitato di Alagna Valsesia, a circa 95\u00a0km dal quartiere San Martino di Novara da cui si dirama.\nSono presenti inoltre due ferrovie: una che collega Novara con il capoluogo Varallo, chiamata comunemente Novara-Varallo, e la Arona-Santhi\u00e0, che si interseca con la prima all'altezza di Romagnano Sesia, che permette di collegare agevolmente la valle con la zona dei Laghi e del Passo del Sempione, oltre che all'Area metropolitana di Torino. Tuttavia il servizio rotabile su quest'ultima \u00e8 stato sospeso il 17 giugno 2012 a data da destinarsi.\n\u00c8 presente il collegamento funiviario con la Valle del Lys in Valle d'Aosta tramite il valico del passo dei Salati a quota 3000\u00a0m s.l.m. Tale collegamento \u00e8 stato possibile dopo il rifacimento degli impianti di risalita di Alagna Valsesia tra il 1999 e il 2004. Permette di raggiungere l'abitato di Champoluc interamente sci ai piedi in circa 2 ore. \u00c8 presente anche una strada sterrata percorribile solo in estate.\nA Varallo Sesia, in localit\u00e0 Roccapietra \u00e8 presente anche una pista per aerei ultraleggeri, utilizzata principalmente per scopi turistici.\nEsistono numerosi valichi transitabili esclusivamente a piedi che collegano la Valle in tutte le direzioni, sia verso la Svizzera che verso le altre valli confinanti.\nTurismo.\nAccanto al turismo religioso che ha nel Sacro Monte di Varallo, il pi\u00f9 antico sacro monte piemontese, con oltre 500 anni di vita, la sua massima espressione, si \u00e8 sviluppato nei decenni scorsi un turismo legato alla montagna, grazie alle stazioni sciistiche di Scopello - Alpe di Mera e soprattutto di Alagna Valsesia, e, pi\u00f9 recentemente, un turismo acquatico: il fiume Sesia \u00e8 infatti uno dei migliori fiumi in Italia per gli sport canoistici, arrivando ad ospitare nel 2001 i campionati europei di kayak e nel 2002 i campionati mondiali della stessa specialit\u00e0.\nLungo il fiume sono sorte alcune scuole di canoa e di rafting, che organizzano corsi e discese.\nDopo un calo di afflusso turistico che ha caratterizzato la Valle dal 1985 al 2000, si \u00e8 verificato una ripresa a partire dal 2000.\nNel 1999 \u00e8 iniziata la ricostruzione degli impianti di risalita di Alagna (terminata nel 2005, ma sono in programma ulteriori ampliamenti) e nel 2004 di Mera. \u00c8 stata riaperta nel 2003 la funivia che collega il Sacro Monte a Varallo e nel 2006 \u00e8 stato aperto un centro benessere a Villa Becchi, ex residenza di industriali del tessile.\nNel 2003 il Sacro Monte di Varallo \u00e8 stato inserito dall'UNESCO nella Lista del Patrimonio Mondiale insieme ad altri sei Sacri Monti del Piemonte e due della Lombardia.\nNel 2013 il Supervulcano della Valsesia \u00e8 stato inserito dall'UNESCO nella lista dei geoparchi di interesse nazionale. In seguito \u00e8 stata inoltrata la candidatura mondiale.\nRomagnano Sesia \u00e8 diventato negli anni centro nevralgico a livello commerciale: grazie al casello autostradale si \u00e8 sviluppato sul viale che collega quest'ultima al paese una serie di negozi e centri commerciali.\nSono da annoverare le prestigiose produzioni di vino delle citt\u00e0 di Gattinara, Ghemme e Sizzano.\nPeculiarit\u00e0.\nIn Valsesia si possono annoverare diverse peculiarit\u00e0 e primati, tra i quali si possono menzionare i seguenti:"}
{"id": "1254205", "revid": "3082", "url": "https://it.wikipedia.org/wiki?curid=1254205", "title": "Agrippa Postumo", "text": ""}
{"id": "1254209", "revid": "59975", "url": "https://it.wikipedia.org/wiki?curid=1254209", "title": "Ken K. Mary", "text": ""}
{"id": "1254220", "revid": "110157", "url": "https://it.wikipedia.org/wiki?curid=1254220", "title": "Gamonal", "text": "Gamonal \u00e8 una localit\u00e0 spagnola di 940 abitanti situata nel comune di Talavera de la Reina (provincia di Toledo, comunit\u00e0 autonoma di Castiglia-La Mancia). \u00c8 stata comune autonomo fino agli anni sessanta."}
{"id": "1254222", "revid": "1566286", "url": "https://it.wikipedia.org/wiki?curid=1254222", "title": "Carlo Rustichelli", "text": "Biografia.\nDiplomato in pianoforte e composizione, dopo una breve parentesi teatrale esordisce nella musica da film con \"Gli ultimi filibustieri\" (1943). Da allora ha collaborato a pi\u00f9 di duecento colonne sonore, dimostrando una facile vena melodica ed evocando atmosfere e stati d'animo che ben si adattavano sia a film drammatici, sia a commedie e a film comici. La sua tecnica compositiva si basava sulla profonda conoscenza di temi popolari, sapientemente arrangiati, ma spaziava anche attraverso altri generi musicali. Esemplare \u00e8 la splendida colonna sonora \"jazzata\" (titoli di testa) del film \"Vogliamo i colonnelli\", dove peraltro coesiste anche una simpatica marcetta popolare nei titoli di coda.\nTra le sue composizioni pi\u00f9 famose, quelle scritte per i film di Pietro Germi, un incontro nel 1947 tramite il produttore Luigi Rovere che crea una collaborazione fra i tre che si snoda attraverso quasi tutte le pellicole del maestro: da \"In nome della legge\" a \"Il ferroviere\", da \"Il cammino della speranza\" a \"Signore &amp; signori\", e i film realizzati dal produttore torinese. Oltre che con Germi, Rustichelli ha collaborato con i pi\u00f9 prestigiosi registi italiani, quali Bertolucci, Monicelli, Pasolini e Risi, mentre tra i registi stranieri va ricordato Billy Wilder. Sua figlia Alida Chelli ha esordito come cantante proprio in un film di Germi, \"Un maledetto imbroglio\", in cui interpretava un brano in romanesco poi riproposto anche da Gabriella Ferri, dal titolo \"Sinn\u00f2 me moro\".\nSue sono anche le musiche di molti spaghetti-western, ma il commento musicale pi\u00f9 celebre rimane la divertente ed orecchiabile marcetta composta per \"L'armata Brancaleone\" e divenuta poi un classico. La sua attivit\u00e0 per il cinema \u00e8 stata intensissima soprattutto tra il 1950 e il 1975; nel diradare successivamente i suoi impegni cinematografici, Rustichelli ha avuto l'opportunit\u00e0 di lavorare anche per la televisione, componendo le musiche per alcune fiction. Carlo Rustichelli ha ottenuto due Nastri d'argento per la migliore colonna sonora: il primo nel 1959 per \"L'uomo di paglia\" di Pietro Germi, il secondo nel 1967 per la gi\u00e0 citata \"Armata Brancaleone\" di Mario Monicelli. Con il figlio Paolo Rustichelli ha collaborato alla realizzazione di varie colonne sonore per cinema e TV, tra le quali \"Amici miei - Atto III\u00ba\".\n\u00c8 morto nel 2004 all'et\u00e0 di 87 anni ed \u00e8 sepolto nel cimitero di Carpi (MO) insieme alla figlia Alida Chelli."}
{"id": "1254224", "revid": "767487", "url": "https://it.wikipedia.org/wiki?curid=1254224", "title": "Chi si ferma \u00e8 perduto", "text": "Chi si ferma \u00e8 perduto \u00e8 un film del 1960 di Sergio Corbucci, con Tot\u00f2, Peppino De Filippo, Luigi De Filippo, Aroldo Tieri, Mario Castellani e Lia Zoppelli\nTrama.\nIl ragioniere Antonio Guardalavecchia e il perito commerciale Giuseppe Colabona sono impiegati presso la filiale di Napoli della ditta Pasquetti, una societ\u00e0 di trasporti. Il loro capoufficio \u00e8 Cesare Santoro, superiore molto severo che non tollera l'atteggiamento poco professionale dei due impiegati. Al culmine dell'ennesimo rimprovero riservato a Colabona e Guardalavecchia davanti a un impiegato neoassunto, il catanese Donato Cavallo, Santoro minaccia di trasferirli in Sardegna, ma il giorno dopo muore inaspettatamente.\nTornati in ufficio dopo il funerale, Guardalavecchia e Colabona iniziano a litigare per ambire al posto lasciato vacante dal defunto capufficio, ma Napoleone, l'usciere del palazzo che ospita la ditta, li invita a non accapigliarsi poich\u00e9 Santoro ha lasciato dettagliate relazioni scritte su ciascuno degli impiegati, e consegna loro una missiva in cui viene annunciato l'imminente arrivo dell'ispettore generale dei trasporti, tale M. Rossi, il quale decider\u00e0 circa la successione al vertice dell'agenzia di Napoli. I due pertanto s'introducono nottetempo in ufficio e distruggono i propri fascicoli, relativi alle loro note caratteristiche e contenenti una raccomandazione per il trasferimento in Sardegna. In seguito si organizzano, separatamente e l'uno all'insaputa dell'altro, per garantirsi un occhio di riguardo da parte dell'ispettore. Mentre Colabona decide di attendere il Rossi alla stazione per accoglierlo con un mazzo di fiori, Guardalavecchia assolda il violento Cavicchioni per inscenare sul treno una finta aggressione ai danni dell'ispettore Rossi in modo da intervenire a difenderlo per guadagnarsi la sua ammirazione. Il caso vuole che sullo stesso treno si trovino due \"M. Rossi\": Matteo Rossi, l'ispettore incaricato di decidere circa il futuro dirigente presso la ditta Pasquetti, e Mario Rossi, un ignaro ispettore scolastico. Guardalavecchia e Cavicchioni salgono sul treno alla stazione di Formia e mettono in atto il loro piano, ma nei confronti di Mario Rossi, l'ispettore sbagliato. Alla stazione d'arrivo, Guardalavecchia si allontana con l'ispettore scolastico, invitandolo a casa propria senza rendersi conto dell'equivoco, mentre Colabona accoglie il vero ispettore dei trasporti. Giunti a casa Guardalavecchia, l'ispettore Mario Rossi viene accolto dalla moglie del ragioniere, Italia, e incontra la loro figlia Iole, maestra elementare, di cui s'innamora.\nLa mattina seguente, l'ispettore Matteo Rossi giunge nella sede della ditta e Guardalavecchia, non sapendo chi egli sia, lo accoglie in malo modo. Una volta scoperta la sua reale identit\u00e0, Guardalavecchia, tornato a casa, manda via con una scenata l'incolpevole Mario Rossi. Il giorno dopo per\u00f2, per cercare di rimediare all'infelice primo approccio con l'ispettore, Guardalavecchia comincia a mostrarsi zelante sul lavoro ed estremamente gentile verso Matteo Rossi e, per mettere Colabona in cattiva luce, lo dipinge quale iettatore. Per dimostrare ci\u00f2, Guardalavecchia d\u00e0 vita a finti incidenti ai danni dell'ispettore. La sua strategia, per\u00f2, si riveler\u00e0 controproducente, in quanto Rossi si mostrer\u00e0 molto timoroso nei confronti dei \"poteri\" di Colabona. Quest'ultimo, peraltro, reagisce facendo screditare Guardalavecchia nei confronti di un cliente con problemi d'udito, prima preso ripetutamente in giro dai due rivali e ora finalmente in grado di sentire grazie a degli occhiali acustici donatigli dallo stesso Colabona. Guardalavecchia a sua volta si vendica contattando Adua, un'amica di Cavicchioni, affinch\u00e9 si presenti in ufficio e insceni una situazione piccante coinvolgendo l'ignaro Colabona. Matteo Rossi, capita la responsabilit\u00e0 dei due circa tutti questi spiacevoli episodi, li ammonisce minacciandoli di serie conseguenze se dovessero continuare a scontrarsi tra loro in modo sleale.\nQualche giorno dopo, viene organizzato un ricevimento per festeggiare il cinquantenario della fondazione della sede napoletana della ditta Pasquetti, a cui interviene anche il presidente, il Grande Ufficiale Amilcare Pasquetti. Nell'occasione, l'ispettore Matteo Rossi ritrova la moglie di Colabona, Teresa, con la quale ha avuto in passato una storia d'amore, interrotta bruscamente dagli eventi della seconda guerra mondiale. Guardalavecchia teme che Colabona stia utilizzando l'avvenenza di sua moglie, sicch\u00e9 per rimediare inizia a corteggiare la sorella del presidente, Giulia Pasquetti. Il giorno dopo Guardalavecchia la invita a Villa Lolita, un albergo molto equivoco consigliatogli da Cavallo. Quella stessa sera, Mario Rossi e Iole decidono di trovarsi nel medesimo albergo, per mettere in scena un finto incontro amoroso e mettere dinanzi al fatto compiuto i genitori di lei. Anche Matteo Rossi e Teresa Colabona si accordano per un incontro clandestino nello stesso luogo, la stessa sera, sempre su consiglio di Cavallo, anch'egli intenzionato a recarsi alla villa con Adua. Esasperato dalla situazione e dal trambusto che verr\u00e0 a crearsi, il commendator Pasquetti decider\u00e0 l'immediato trasferimento di Colabona e Guardalavecchia in Sardegna.\nProduzione.\nNel film compare una sorta di sponsor: la ditta Maico, produttrice di un apparecchio acustico, inserito in un paio di occhiali.\nNel film compare un cameo del regista Sergio Corbucci: \u00e8 l'uomo che gioca a biliardo con Renzo Palmer.\nIl film \u00e8 interamente girato - anche per gli esterni - a Roma: la stazione ferroviaria, indicata come \"Formia\" da un cartello, \u00e8 in realt\u00e0 quella di \"Roma Ostiense\". L'edificio della Pasquetti \u00e8 il \"Collegio Angelo Braschi\" di piazza di San Salvatore in Lauro 10; lo stesso edificio verr\u00e0 utilizzato nell'episodio con Ugo Tognazzi nel film \"I mostri\".\nLo scambio di persona dell'ispettore scolastico Mario Rossi \u00e8 chiaramente ispirato all'opera teatrale \"L'ispettore generale\" di Gogol."}
{"id": "1254226", "revid": "729019", "url": "https://it.wikipedia.org/wiki?curid=1254226", "title": "Santo Ant\u00e3o", "text": "Santo Ant\u00e3o (\"Sant'Antonio\") \u00e8 un'isola dell'arcipelago di Capo Verde, appartenente al gruppo delle Barlavento. Il capoluogo \u00e8 Porto Novo, mentre il centro maggiore \u00e8 Ribeira Grande. La popolazione dell'isola \u00e8 di 47.124 abitanti (2005).\nGeografia.\nSanto Ant\u00e3o \u00e8 la pi\u00f9 settentrionale ed occidentale delle isole capoverdiane, e l'isola ad essa pi\u00f9 vicina \u00e8 S\u00e3o Vicente.\nIl monte pi\u00f9 alto \u00e8 il Topo da Coroa (1.979\u00a0m s.l.m.), mentre il secondo per altezza \u00e8 il Pico da Cruz (1.585\u00a0m s.l.m.).\nStoria.\nL'isola \u00e8 stata scoperta nel 1462 da Diogo Alfonso, e fu abitata a partire dal 1548. Il nome attuale le fu dato solo dopo il 1500.\nNel XVII secolo, persone delle isole capoverdiane di Santiago e Fogo e, portoghesi del nord, sbarcarono nei pressi dell'odierna Ribeira Grande. Successivamente il vino ed il caff\u00e8 divennero le principali risorse per le esportazioni, diventando parte importante della storia di Santo Ant\u00e3o.\nTurismo ed economia.\nL'isola di Santo Ant\u00e3o ha una forte vocazione turistica, fra le pi\u00f9 recettive dello Stato. La pesca e la produzione di carta sono le principali fonti economiche dell'isola. Altre fonti agricole derivano dalla produzione di canna da zucchero, yam, manioca, banane, mango e cereali. Un prodotto caratteristico dell'isola \u00e8 un tipo di rum,distillato dal succo della canna da zucchero, chiamato \"Grogue\".\nSuddivisione.\nComuni.\nStoricamente l'isola contava una sola municipalit\u00e0 (codice: codice_1), fino alla divisione in 3 parti, avvenuta nel 1990:"}
{"id": "1254227", "revid": "37401", "url": "https://it.wikipedia.org/wiki?curid=1254227", "title": "Francesco Busacca", "text": ""}
{"id": "1254228", "revid": "78273", "url": "https://it.wikipedia.org/wiki?curid=1254228", "title": "Santo Antao (Capo Verde)", "text": ""}
{"id": "1254230", "revid": "124636803", "url": "https://it.wikipedia.org/wiki?curid=1254230", "title": "Risveglio di primavera", "text": "Risveglio di primavera (in tedesco Fr\u00fchlings Erwachen) \u00e8 il pi\u00f9 importante lavoro teatrale del drammaturgo tedesco Frank Wedekind e un'opera fondamentale nella storia del teatro contemporaneo.\nFu scritto tra l'autunno del 1890 e la primavera del 1891, ma non vide per\u00f2 alcuna rappresentazione fino al 1906, quando riusc\u00ec ad essere allestita dal regista teatrale austriaco Max Reinhardt, direttore del Deutsches Theater di Berlino. Riporta come sottotitolo \"Una tragedia di fanciulli\". L'opera critica la cultura oppressiva riguardo al sesso del XIX secolo in Germania e offre una vivida drammatizzazione delle fantasie erotiche che tale oppressione genera. A causa dei controversi temi che tratta (pubert\u00e0, sessualit\u00e0, stupro, abuso minorile, omosessualit\u00e0, suicidio, aborto; ma anche gioia di vivere e speranza) l'opera \u00e8 stata spesso vietata o censurata. Di questo testo Sigmund Freud commenter\u00e0 una prima parte. Mentre lo psicoanalista Jacques Lacan elogier\u00e0 Wedekind, facendo notare come i ragazzi non penserebbero alla sessualit\u00e0 \u00absenza il risveglio dei loro sogni\u00bb.\nTrama.\nGermania, XIX secolo. Wendla Bergmann, una ragazzina di quattordici anni, ha un battibecco con la madre sulla lunghezza della gonna del suo vestito, che lei vuole corto; dopodich\u00e9 le rivela di avere fantasie morbose sulla morte e le chiede se \u00e8 peccato pensare a cose simili. La madre non le risponde.\nDue studenti, Moritz Stiefel e Melchior Gabor, si ritrovano dopo le lezioni a discorrere sulla procreazione e sul coito: Melchior, brillante e sicuro di s\u00e9, \u00e8 perfettamente conscio del risveglio della sua sessualit\u00e0 mentre Moritz, timido e sfiduciato, si ritrova essere intimorito dai suoi stessi sogni erotici. Quest'ultimo chiede a Melchior di scrivergli un trattato su come avvenga la riproduzione per dissipare i suoi dubbi, e il ragazzo accetta.\nWendla chiacchiera allegramente e passeggia con le sue amiche Thea e Martha e la conversazione cade sulla treccia di Martha, che si sfalda continuamente. Alla proposta di tagliarla, la giovane si rifiuta spaventata, svelando accidentalmente di subire frequenti abusi da parte dei suoi genitori per sciocchezze. La cosa colpisce profondamente le altre due, soprattutto Wendla, che dichiara di non essere mai stata picchiata in vita sua.\nMoritz, a rischio bocciatura, entra di nascosto nell'ufficio del rettore e sfoglia il registro per cercare i risultati di fine trimestre, per poi scoprire di essere stato promosso. Euforico, promette a s\u00e9 stesso di diventare uno studente modello in modo da non cedere il posto nella classe (che pu\u00f2 contenere soltanto sessanta scolari) e si confida con Melchior, confessandogli di aver meditato il suicidio.\nMelchior e Wendla s'imbattono nel bosco e, dopo una discussione sui motivi dei frequenti atti di carit\u00e0 che lei e sua madre fanno ai poveri e sulla violenza domestica che subisce Martha, lei gli chiede di batterla con un ramo per capire cosa si provi ad essere picchiati. Melchior inizialmente \u00e8 titubante, ma alle richieste pressanti della ragazza s'incollerisce e inizia a colpirla furiosamente, per poi fuggire nel profondo della foresta.\nPochi giorni dopo Moritz \u00e8 a casa di Melchior per un t\u00e8 e viene confortato dalla dolce signora Gabor, che disapprova ia lettura del \"Faust\" da parte di alunni cos\u00ec giovani. Wendla intanto \u00e8 diventata zia per la terza volta e, ignorando come si facciano i bambini, chiede chiarimenti alla madre che, sconvolta dalla richiesta e incapace di dirle la verit\u00e0, le spiega che le donne per fare un figlio devono amare il proprio marito con tutto il cuore. Nel mentre i voti di Moritz, nonostante il suo assiduo impegno, non migliorano e i professori decidono di bocciarlo.\nWendla trova Melchior in un fienile durante la pioggia e si siede accanto a lui: il giovane la bacia e lei, pur esprimendo il suo disappunto, lo lascia fare e i due hanno un rapporto sessuale.\nIlse, un'amica di Thea, Wendla e Martha scappata di casa con un gruppo di artisti, vede Moritz errare per la citt\u00e0 di notte e lo invita a dormire da lei, ma lui rifiuta. Dopo che la ragazza si allontana lui, depresso e convinto di essere solo al mondo, si uccide sparandosi. I professori, non volendo scaricarsi la colpa del suo atto, trovano lo scritto di Melchior sul sesso tra le cose di Moritz e gli affibbiano tutta la colpa, espellendolo da scuola; i suoi genitori lo mandano in riformatorio, bench\u00e9 innocente. Martha ed Ilse trovano la pistola con la quale Moritz si \u00e8 sparato e la nascondono.\nWendla \u00e8 inspiegabilmente malata e il dottore, pur avendole diagnosticato la clorosi, capisce che \u00e8 incinta di Melchior e lo dice in privato alla signora Bergmann. Madre e figlia hanno un confronto sulla responsabilit\u00e0 della gravidanza e la donna chiama l'abortista, la signora Schmidt. Due studenti, Ernst e H\u00e4nschen, confessano l'un l'altro la propria omosessualit\u00e0 e suggellano il loro amore scambiandosi un bacio.\nMelchior fugge dal riformatorio e scopre che Wendla \u00e8 morta a causa delle complicazioni dell'aborto: l\u00ec appare un misterioso uomo mascherato che si offre di insegnare al ragazzo il senso della vita e di fargli raggiungere la redenzione; il ragazzo cos\u00ec decide di seguirlo e lasciano la citt\u00e0.\nCritica psicanalitica.\nL'episodio di Moritz che ammette di aver sognato delle gambe femminili con delle calze blu sopra a una cattedra fu commentato da Freud dicendo che la cattedra rappresenta il divieto del desiderio che si presenta insieme al desiderio. Jacques Lacan elogia Wedekind, perch\u00e9 ci fa rilevare come i ragazzi non penserebbero alla sessualit\u00e0 \u00absenza il risveglio dei loro sogni\u00bb; i sogni contribuiscono a sviluppare le fantasie sessuali nelle quali il soggetto si confronta con la sessualit\u00e0, e l'inconscio determina il modo in cui ciascuno si rapporta al proprio godimento. Tuttavia Lacan nota anche come il dramma di Wedekind evidenzi qualcosa che non va nella sessualit\u00e0: \u00abnessuno se la cava bene\u00bb. La fantasia di Wendla, ad esempio, \u00e8 di essere picchiata, e il risveglio delle sue fantasie \u00abanzich\u00e9 rendere il rapporto sessuale possibile [\u2026] suscita delle fantasie [fantasmes] che lo allontanano\u00bb.\nLo psicoanalista Domenico Cosenza distingue due tempi nel commento di Lacan. Il primo tempo \u00e8 quello in cui si evidenzia l'importanza della preminenza dell'inconscio del soggetto come dimensione che, attraverso il sogno, mette in scena il rapporto sessuale dell'adolescente con il partner. Il secondo tempo \u00e8 quello dell'incontro con l'inesistenza del rapporto sessuale, inesistenza che Lacan introduce come \u201cla sessualit\u00e0 fa buco nel reale\u201d. Dunque emerge il problema dell'adolescenza. La discrepanza tra l'eccitazione sessuale e l'incontro del rapporto. Per esempio, quando Melchior vuole fare l'amore con Wendla, lei obietta \u201cMa non c'\u00e8 amore\u201d, e lui passa oltre e la prende ugualmente.\nOpere derivate.\nNel 2006 da quest'opera teatrale \u00e8 stato tratto il musical di Broadway \"Spring Awakening\" prima rappresentato a Off-Broadway e successivamente a Broadway, dove ha vinto otto Tony Award tra cui quello di Migliore Musical. Nel 2008 ne \u00e8 stata fatta una trasposizione televisiva americana dal titolo \"The Awakening of Spring\" diretta da Arthur Allan Seidelman con protagonisti Jesse Lee Soffer, Javier Picayo e Carrie Wiita.\nNel 1929 una produzione ceco-tedesca ha realizzato un film muto basato sull'opera: \"Fr\u00fchlingserwachen\", diretto da Richard Oswald. Una versione moderna liberamente ispirata alla storia prodotta da Headlong ha girato i teatri inglesi nel 2014.\nRiscritti e ispirati al testo originale, nel 2020 il Teatro Stabile del Veneto produce con l'Accademia Teatrale \"C. Goldoni\" - Progetto TESEO due lungometraggi con cast diverso e alcune variazioni, intitolati \"Delirio di Primavera\"."}
{"id": "1254235", "revid": "30610", "url": "https://it.wikipedia.org/wiki?curid=1254235", "title": "Cucina trentina", "text": "La cucina trentina presenta una tradizione culinaria frutto delle influenze della cucina veneta e di quella altoatesina, caratterizzata da prodottidi gastronomici della cultura austriaca. \u00c8 inoltre influenzata dalla particolare natura legata all'isolamento storico e geografico delle vallate alpine. Una caratteristica unificatrice \u00e8 la povert\u00e0 tradizionale dei piatti tipici, e un'altra \u00e8 la presenza di prodotti e materie prime alcolici e superalcolici.\nAntipasti.\nUno dei piatti tradizionali \u00e8 il tortel di patate, spesso accompagnato da un tagliere di salumi e formaggi locali.\nPrimi piatti.\nRispetto alle altre regioni d'Italia, non esiste nessun tipo di pasta alimentare tradizionale, alimento che si \u00e8 largamente diffuso soltanto nel secondo dopoguerra. \nTipici primi piatti della tradizione trentina sono le minestre, tra tutte la \"minestra d'orzo\" (od \"orzetto alla trentina\"), la \"Pan\u00e0da\", la \"M\u00f2sa\", il \"Br\u00f6 brus\u00e0\"; gli gnocchi, tra tutti gli gnocchi di patate alla trentina, gn\u00f2chi de pan e gn\u00f2chi de segale.\nQuesta tradizione sfoggia al primo posto i canederli, classicamente composti di pane e carne varia con l'aggiunta di formaggio per i palati pi\u00f9 golosi, sono serviti in brodo oppure con burro e salvia. Come tutte le ricette regionali anche questa \u00e8 stata sfruttata dai cuochi per la realizzazione di varianti, come per esempio i canederli con verza e puzzone di Moena. \nAltro piatto tipico sono gli strangolapreti ovvero gnocchi di spinaci e pane fatti in casa con alcune varianti come quella che prevede l'ortica al posto degli spinaci.\nPrecisazioni.\nAlcuni piatti qui indicati vengono \"ascritti\" alla cucina tipica trentina perch\u00e9 se ne fa un largo uso, tuttavia:"}
{"id": "1254236", "revid": "117467044", "url": "https://it.wikipedia.org/wiki?curid=1254236", "title": "Operazione militare", "text": "Per operazione militare si intende un tipo di attivit\u00e0 in cui vengono impiegate materialmente risorse di tipo militare, a prescindere dall'entit\u00e0 e dalla tipologia, per assolvere uno o pi\u00f9 compiti.\nClassificazione.\nLe operazioni militari si classificano in due macro-attivit\u00e0 ben distinte:\nLe operazioni di guerra.\nSono operazioni in cui le forze militari sono impiegate in conflitto armato, come forze d'opposizione, contro uno o pi\u00f9 stati sovrani allo scopo di distruggere il potenziale militare avversario.\nSi classificano in:\nOffensive.\nHanno lo scopo principale di distruggere o ridurre all'impotenza le forze nemiche ovunque si trovino.\nSono operazioni fondamentali in guerra poich\u00e9 sono le uniche con le quali sia possibile raggiungere risultati decisivi.\nEsse perseguono diversi scopi:\nDifensive.\nHanno lo scopo principale di far fallire le operazioni offensive nemiche, distruggendo o riducendo all'impotenza le forze avversarie, impedendogli cos\u00ec il raggiungimento dell'obiettivo prefissato.\nPongono i presupposti per condurre, a propria volta, un'operazione offensiva.\nGli scopi difensivi si possono riassumere in:\nRitardatrici.\nHanno lo scopo di ostacolare il movimento delle truppe nemiche guadagnando tempo mediante cessione di spazio, acquisendo informazioni sull'entit\u00e0 delle forze avversarie, proteggendo l'attivit\u00e0 di altre truppe amiche od agevolando il movimento delle truppe avversarie solo verso posizioni tatticamente favorevoli per una successiva operazione offensiva.\nGli scopi si possono riassumere in:\nLe operazioni militari diverse dalla guerra.\nSono tutte le attivit\u00e0 in cui forze militari non siano impiegate per operazioni che riconducano a una situazione di guerra conclamata.\nSi suddividono in:\nLe operazioni in risposta alle crisi.\nOvvero crisis response operations (CRO) sono operazioni in cui lo strumento militare viene impiegato secondo un principio di imparzialit\u00e0 ed in ottemperanza ad un mandato stabilito, normalmente, da un'organizzazione internazionale.\nIn questo tipo di operazioni lo strumento militare viene affiancato dal lavoro di diplomatici e organizzazioni umanitarie con lo scopo di raggiungere una soluzione politica a lungo termine od obiettivi diversamente specificati nel mandato.\nLe operazioni in sostegno della pace.\nOvvero peace support operations (PSO) sono operazioni in cui lo scopo principale \u00e8 il ripristino, con la forza o con la deterrenza, di una situazione di calma.\nQuesto tipo di operazione varia a seconda del livello di conflittualit\u00e0 tra i contendenti e dalla volont\u00e0 o meno, di una o pi\u00f9 parti, di porre fine alle ostilit\u00e0.\nMantenimento della pace \"(peacekeeping)\".\nLe missioni di mantenimento della pace vengono svolte, in accordo a quanto previsto dal capitolo VII dello statuto dell'ONU, con il consenso di tutte le parti in causa.\nRisulta fondamentale, per questo tipo di operazione, l'applicazione di principi di imparzialit\u00e0 e uso minimo della forza.\nNell'ambito di un'operazione di \"peacekeeping\" possono essere svolte le seguenti missioni:\nImposizione della pace \"(peace enforcement)\".\nLe missioni di imposizione della pace vengono svolte, in accordo a quanto previsto dal capitolo VII dello statuto dell'ONU, qualora le parti in causa non abbiano raggiunto un consenso per la cessazione delle ostilit\u00e0.\nIl contingente militare, incaricato di svolgere questo tipo di operazioni, utilizza la forza o ne minaccia l'uso obbligando i contendenti al rispetto delle condizioni stabilite dal mandato.\nSe necessario la forza militare pu\u00f2 ricorrere al combattimento, questo tipo d'azione per\u00f2 si differenzia dalle operazioni di guerra per il fatto che non \u00e8 finalizzata alla distruzione, delle forze contrapposte, ma all'imposizione coercitiva delle condizioni stabilite dal mandato.\nNell'ambito di un'operazione di \"peace enforcement\" possono essere svolte le seguenti missioni:\nPacificazione \"(peacemaking)\".\nSi tratta di attivit\u00e0 che si attivano immediatamente dopo l'inizio di un conflitto e che vedono l'impegno principale della diplomazia al fine di stabilire un \"cessate il fuoco\".\nLo strumento militare pu\u00f2 fornire, in questo caso, sostegno indiretto attraverso consulenze su questioni militari o direttamente per operazioni di sorveglianza, imposizione di sanzioni o embarghi utilizzati come pressione politica.\nConsolidamento della pace \"(peacebuilding)\".\nSi tratta di un ampio spettro di attivit\u00e0 volte a supportare politicamente, economicamente, socialmente e militarmente le parti contendenti al fine di neutralizzare le cause scatenanti del conflitto.\nCon questo tipo di operazioni si promuove la sicurezza e il benessere e si facilita la ripresa economica.\nAlle forze militari, in questo tipo di operazioni, \u00e8 richiesto di garantire sicurezza alle autorit\u00e0 locali e alle organizzazioni civili, provvedere alla ricostruzione delle infrastrutture e delle istituzioni pubbliche e alla formazione e addestramento delle forze armate e di polizia.\nPrevenzione dei conflitti.\nSi tratta di attivit\u00e0 condotte in accordo a quanto previsto dal capitolo VI dello statuto dell'ONU, finalizzate alla prevenzione di situazioni che potrebbero degenerare in conflitto.\nAl fine di svolgere questo compito, le forze militari possono svolgere le seguenti missioni:\nOperazioni umanitarie.\nSono operazioni che hanno lo scopo di alleviare le sofferenze di una popolazione dovute a calamit\u00e0 naturali, carestie, persecuzioni o guerre.\nPossono essere svolte nel contesto di altre operazioni ed affiancando eventuale attivit\u00e0 umanitaria svolta da organizzazioni umanitarie governative (OG) e/o non governative (ONG).\nLe attivit\u00e0 svolte nelle operazioni umanitarie si possono classificare in:\nConcorso alle autorit\u00e0 civili.\nSono attivit\u00e0 in cui lo strumento militare affianca, supporta o integra le forze di polizia o le istituzioni pubbliche per finalit\u00e0 connesse alla sicurezza o al benessere collettivo.\nLe autorit\u00e0 militari possono farsi carico, in tutto o in parte, di attivit\u00e0 non prettamente militari tra cui il controllo del territorio, le attivit\u00e0 di soccorso e quelle di utilit\u00e0 pubblica come di seguito illustrato.\nEvacuazione di non-combattenti.\nL'evacuazione di non-combattenti (Non-combatant Evacuations Operation - NEO) \u00e8 un'attivit\u00e0 con implicazioni di carattere umanitario, politico e militare condotta di norma con il supporto del Ministero degli Esteri al fine di evacuare personale civile che si trovasse in zone di crisi.\nQuesto tipo di attivit\u00e0 necessita di un forte coordinamento civile-militare, per ottimizzare e velocizzare le operazioni, poich\u00e9 di norma trattasi di gravi minacce alla sicurezza della popolazione.\nL'evacuazione pu\u00f2 interessare:\nSpesso questo tipo di operazioni interessa pi\u00f9 Forze Armate (interforze) o pi\u00f9 paesi (multinazionale) e prevede in caso di \"ambiente ostile\" anche l'uso della forza per assicurare l'autoprotezione e quella del personale da evacuare.\nRicerca e soccorso.\nLa ricerca e soccorso in ambito militare \u00e8 un'attivit\u00e0 che pu\u00f2 essere condotta nell'ambito di un contesto pacifico od ostile e per questo si pu\u00f2 classificare in:\nImposizione di sanzioni.\nSono operazioni condotte al fine di ottenere un risultato politico-diplomatico prefiggendosi i seguenti scopi:\nDi norma vengono applicate quando un paese non rispetta le risoluzioni (imposte dall'ONU o da coalizioni di nazioni), le leggi internazionali o per impedire l'acquisizione di conoscenze o armamento bellico, limitando la minaccia per la stabilit\u00e0 internazionale o interna al paese stesso."}
{"id": "1254241", "revid": "124391259", "url": "https://it.wikipedia.org/wiki?curid=1254241", "title": "First Folio", "text": "Con il termine First Folio gli studiosi indicano la prima pubblicazione delle opere di William Shakespeare, intitolata \"Mr. William Shakespeares Comedies, Histories, &amp; Tragedies\". Contiene 36 opere di Shakespeare e fu preparato dai suoi colleghi attori John Heminges e Henry Condell nel 1623, circa sette anni dopo la morte del bardo.\nAnche se 18 dei lavori di Shakespeare erano stati pubblicati nel formato in quarto prima di questa data, il \"First Folio\" rappresenta la sola fonte attendibile per circa venti opere e comunque una fonte molto importante anche per molte di quelle gi\u00e0 in precedenza pubblicate. Il testo comprende tutte le opere che sono generalmente attribuite alla penna di Shakespeare, tranne \"Pericle, principe di Tiro\" e \"I due nobili congiunti\". Non comprende n\u00e9 le poesie n\u00e9 i poemi.\nLa stampa del libro.\nI contenuti del \"First Folio\" furono raccolti da Heminges e Condell, membri della Stationers Company, mentre a pubblicare il libro furono i librai Edward Blount e William e Isaac Jaggard, rispettivamente padre e figlio. I Jaggard erano allo stesso tempo tipografi e librai, una combinazione di attivit\u00e0 insolita ma non senza precedenti. La scelta di affidarsi a William Jaggard \u00e8 sembrata una strana mossa da parte dei membri della compagnia dei King's Men, dato che questi aveva pubblicato la discutibile raccolta \"Il pellegrino appassionato\" come fosse di Shakespeare e, nel 1619, aveva stampato delle nuove edizioni di dieci \"in quarto\" per i quali non aveva i diritti, falsificandone in parte le date ed i titoli. Si pensa che la realizzazione del \"First Folio\" fosse un lavoro cos\u00ec complesso che i \"King's Men\" ebbero semplicemente bisogno della professionalit\u00e0 e delle capacit\u00e0 della bottega dei Jaggard.\nIl gruppo di persone che collaborarono alla pubblicazione del \"First Folio\" comprende anche due cartolai che detenevano i diritti di alcune delle opere che erano state stampate in precedenza: William Aspley (che aveva \"Molto rumore per nulla\" e \"Enrico IV, parte 1\") e John Smethwick (che aveva \"Pene d'amor perdute\", \"Romeo e Giulietta\" e \"Amleto\"). Smethwick era stato anche un socio d'affari di un altro membro della famiglia Jaggard, il fratello di William, John.\nL'effettiva stampa del libro avvenne probabilmente tra l'aprile e l'ottobre 1621 e, dopo una pausa per permettere di realizzare un altro lavoro, fu completata dall'autunno 1622 fino all'inizio dell'anno successivo. Fu posto in vendita verso la fine del 1623; la Biblioteca Bodleiana dell'Universit\u00e0 di Oxford ricevette la propria copia all'inizio del 1624 (copia che fu in seguito rivenduta per 24 sterline come edizione superata quando il Third Folio divenne disponibile nel 1664).\nI contenuti.\nLe trentasei opere contenute nel \"First Folio\" si trovano nell'ordine presentato qui sotto; Le opere che non erano mai state pubblicate prima del 1623 sono segnate con il simbolo \u2713. Per ogni opera \u00e8 indicato il tipo di fonte usato dai curatori, cos\u00ec come determinato dalle successive ricerche bibliografiche.\n\u00c8 necessario precisare il significato di alcune definizioni. Il termine \"foul papers\" (It. \"prime stesure manoscritte\") si riferisce alle bozze di lavoro di Shakespeare; una volta completata l'opera veniva preparata dallo stesso autore o da uno scrivano una trascrizione o \"bella copia\" dei \"foul papers\". Su questo manoscritto poi spesso venivano aggiunte fitte annotazioni con precise indicazioni per l'allestimento e tutto quanto servisse praticamente per la rappresentazione. A questo punto poteva essere utilizzata come \"copione\" di scena e servire al capocomico o al suggeritore per guidare la realizzazione dell'opera. Alcuni di questi manoscritti potrebbero essere stati usati come fonte per procedere alla stampa del testo. In alcune rare occasioni anche un testo a stampa potrebbe essere stato annotato per essere usato come copione, come sembrerebbe accaduto nel caso di \"Sogno di una notte di mezza estate\".\nTragedie.\n\"Troilo e Cressida\" originariamente doveva seguire \"Romeo e Giulietta\", ma la messa in stampa fu interrotta, probabilmente per una contesa riguardo ai diritti dell'opera; fu inserita in seguito come prima delle tragedie quando il problema fu risolto.\nI tipografi.\nGli studiosi moderni sono stati in grado di determinare che i testi del \"First Folio\" furono messi a stampa da cinque diversi tipografi, che presentano diverse peculiarit\u00e0 e conoscenze lessicali e diversi livelli di competenza. I ricercatori li hanno etichettati con le lettere che vanno dalla A alla E: A \u00e8 il pi\u00f9 accurato e competente e cos\u00ec via fino ad E che \u00e8 un apprendista che mostra evidenti difficolt\u00e0 di gestione dei manoscritti. I loro contributi in numero di pagine nella composizione del \"First Folio\" sono i seguenti (il segno + indica mezza pagina):\nIl tipografo E fu molto probabilmente un certo John Leason, il cui contratto di apprendistato risaliva soltanto al 4 novembre 1622. Uno degli altri quattro potrebbe essere stato un certo John Shakespeare del Warwickshire che fu apprendista dai Jaggard nel periodo 1610-17. (All'epoca \"Shakespeare\" era un cognome piuttosto comune nella regione).\nLa tecnica di stampa e le revisioni del First Folio.\nAlcuni registi che si sono cimentati con le opere di Shakespeare credono che le edizioni moderne, che sono state profondamente riviste e modificate per renderle pi\u00f9 leggibili, abbiano cancellato dei possibili spunti per l'interpretazione degli attori presenti nel \"Folio\", cambiando l'uso delle maiuscole, usando una diversa punteggiatura o addirittura cambiando o rimuovendo intere parole.\nWalter Wilson Greg ha sostenuto che Edward Knight, colui che era predisposto alla conservazione dei testi della \"King's men company\", sia stato il vero revisore delle fonti manoscritte usate per comporre il \"First Folio\". Si sa che Knight ebbe l'incarico di conservare e annotare i testi della compagnia, ed assicurarsi che i tagli e le modifiche decise dal Master of the Revels (un incaricato reale con compiti di censura) fossero applicati.\nAlcune pagine del \"First Folio\", 134 su un totale di 900, furono corrette e riviste mentre la procedura di stampa era in corso. Di conseguenza il \"Folio\" si differenzia dai libri contemporanei per il fatto che gli errori tipografici differiscono considerevolmente da una copia all'altra. Ci furono almeno 500 correzioni \"volanti\" fatte in questo modo. Queste correzioni fatte dai compositori, tuttavia, consistevano soltanto in semplici errori di stampa, causati da loro stessi; l'analisi suggerisce che non andarono mai a controllare sulle fonti manoscritte.\nLe quotazioni attuali.\nIl prezzo originale a cui fu posto in vendita il \"First Folio\" fu di 1 sterlina, equivalente a circa 130 euro attuali. Si pensa che ne vennero stampate circa 1000 copie. Il censimento pi\u00f9 recente (svolto tra il 1995 e il 2000) ne ha registrate come esistenti ancora 228, tra cui le cinque copie in possesso della British Library. Delle duecento e oltre copie esistenti, solo 40 sono in effetti copie complete, mentre le altre nel tempo hanno subito mutilazioni di vario tipo. Solo una di queste copie fa parte al momento di una collezione privata. Una copia \u00e8 conservata a Padova, presso la biblioteca universitaria, e risulta essere - ad oggi - l'unica di tutta l'Europa meridionale.\n\u00c8 uno dei pi\u00f9 costosi libri a stampa del mondo: una copia venduta all'asta da Christie's a New York nell'ottobre 2001 \u00e8 stata battuta a 5.600.000 $ (poco pi\u00f9 di quattro milioni di euro), mentre l'Oriel College di Oxford realizz\u00f2 3.500.000 sterline vendendo la propria copia a John Paul Getty Jr. nel 2003."}
{"id": "1254242", "revid": "43530", "url": "https://it.wikipedia.org/wiki?curid=1254242", "title": "Conflitto militare", "text": ""}
{"id": "1254243", "revid": "775372", "url": "https://it.wikipedia.org/wiki?curid=1254243", "title": "Piano SIGMA", "text": "Il piano SIGMA era un progetto militare di richiamo alle armi di gruppi congedati di ex carabinieri, atto a riorganizzare alcuni settori dei carabinieri in vista di un possibile golpe denominato Piano Solo.\nSarebbe dovuto avvenire intorno al 1964, con una prova di riaddestramento alle armi svoltasi in precedenza, che avrebbe coinvolto circa 3.000 tra sottufficiali e graduati di truppa e 72 ufficiali, per vedere quanto fosse fattibile.\nSi era capito che i Carabinieri, con le sole forze in campo che avevano in quel periodo, non avrebbero mai potuto affrontare e svolgere piani tanto ambiziosi. In pratica si trattava di richiamare alle armi gli ufficiali di complemento, in ferma prefissata, e di assumerli a tempo indeterminato; lo stesso valeva per marescialli, brigadieri, appuntati e carabinieri semplici; oppure di richiamare ex militari andati in pensione anticipata. Si prevedeva anche di chiamare nuovamente in servizio alcune persone che avevano svolto il servizio di leva obbligatoria, se ci fosse stata la necessit\u00e0."}
{"id": "1254244", "revid": "94647", "url": "https://it.wikipedia.org/wiki?curid=1254244", "title": "Passo dell'oca", "text": "Il passo dell'oca \u00e8 un modello di passo marziale in uso nelle parate militari.\nCaratteristiche.\nSi tratta di una forma particolare di passo cadenzato e prevede che soldati elevino la gamba distesa fino a farle raggiungere una posizione pi\u00f9 o meno orizzontale. Al momento di posare contemporaneamente lo stivale a terra, i soldati in marcia producono un caratteristico e forte rumore. Dato che si tratta di una pratica difficile da eseguire, richiede un addestramento speciale, spesso eseguito in piccoli gruppi affinch\u00e9 i soldati non si feriscano.\nStoria.\nFu portato a uso sistematico in Prussia all'inizio del XIX secolo in accordo al concetto di rigida disciplina che caratterizzava le truppe di quello stato. In precedenza era stato anche adottato da Eugenio di Savoia per ritmare il passo delle sue truppe. Ebbe comunque un successo internazionale abbastanza duraturo, anche se adott\u00f2 nomi sempre nuovi, comparendo in forme leggermente diverse tra di loro.\nUso.\nCome accennato, lo scopo di questo passo \u00e8 quello di ostentare potere e disciplina di massima precisione, tanto che viene usato di solito in stati dal regime totalitario. Fu oggetto di aspra critica da parte di diversi intellettuali come George Orwell. Nella raccolta di saggi \"Il leone e l'unicorno\", Orwell proponeva l'interpretazione metaforica dello stivale di un soldato nell'atto di calpestare il viso di una persona.\nIl suo uso \u00e8 oggi limitato a poche occasioni di particolare prestigio, rivolte al grande pubblico ed eseguite in alta uniforme. \u00c8 tuttora in uso nei paesi pi\u00f9 disparati: oltre alla Federazione Russa e alla Bielorussia, viene utilizzato da altri paesi storicamente legati all'influsso sovietico come il Vietnam, Cuba, la Cina e la Corea del Nord. Si ritrova infine in alcuni stati del Sudamerica come il Cile."}
{"id": "1254245", "revid": "17654", "url": "https://it.wikipedia.org/wiki?curid=1254245", "title": "Daniel Szetela", "text": ""}
{"id": "1254246", "revid": "1869172", "url": "https://it.wikipedia.org/wiki?curid=1254246", "title": "Eterocromatina", "text": ""}
{"id": "1254250", "revid": "38120", "url": "https://it.wikipedia.org/wiki?curid=1254250", "title": "Women in Prison", "text": ""}
{"id": "1254251", "revid": "584834", "url": "https://it.wikipedia.org/wiki?curid=1254251", "title": "Architettura telematica", "text": "L'architettura telematica \u00e8 il \"progetto esecutivo\" che descrive l'intera struttura delle informazioni e dei componenti ed apparati informatici e di comunicazione che le gestiscono.\nDefinire l'architettura telematica di una realt\u00e0 significa realizzare un documento progettuale che raggruppi e renda uniformi le descrizioni delle architetture hardware e software con le analisi e le soluzioni operative e con le regole e le strategie di gestione delle informazioni e delle comunicazioni. Tale progetto \u00e8 finalizzato ad ottenere i risultati stabiliti attraverso il coordinamento strategico di procedure e documenti altrimenti indipendenti.\nStoria.\nLo studio dei sistemi telematici \u00e8 iniziato come il sotto-ramo dell'informatica che si prefiggeva lo scopo di comprendere e razionalizzare l'amministrazione ICT nelle aziende per portare a compimento l'informatizzazione del sistema informativo aziendale. Con la convergenza di informatica e telefonia nel pi\u00f9 ampio sistema telematico, la materia si \u00e8 evoluta trasformandosi in un campo di studio superiore all'interno delle maggiori facolt\u00e0 di amministrazione e gestione d'impresa del mondo.\nAvviato dall'analisi delle formulazioni del \"piano regolatore per il CED\" (detto \"IT Masterplan\"), lo studio delle metodologie di rappresentazione \u00e8 entrato di diritto nei corsi di studio indirizzati alla formazione del personale dirigente, rendendo fondamentale l'individuazione del CIO per assistere il consiglio direttivo su questi argomenti.\nLo scopo che si vuole raggiungere con gli studi pi\u00f9 recenti \u00e8 il perfezionamento delle tecniche di progettazione per migliorare il controllo, la pianificazione e la gestione delle attivit\u00e0 e l'aumento di velocit\u00e0 nell'elaborazione dei dati, delle informazioni e delle comunicazioni.\nCiclo di vita.\nLa realizzazione dell'architettura telematica si sta diffondendo rapidamente in Italia e sta seguendo queste fasi:\nIl suddetto ciclo di vita ha origine dalla formalizzazione dei sistemi informativi, differenziandosi secondo le necessit\u00e0 relative alle architetture di comunicazione ed alle esigenze di studio dei processi aziendali; \u00e8 bene ricordare che tale cammino va adattato alle situazioni esistenti e pu\u00f2 capitare che durante l'esecuzione di un'attivit\u00e0 si debbano rivedere decisioni o documenti precedenti.\nComponenti.\nL'architettura telematica \u00e8 composta dall'insieme dei sistemi informativi, tecnologici e comunicativi dell'azienda e riporta le indicazioni inerenti alla gestione, la manutenzione, la sicurezza, il \"Problem solving\", il \"Disaster recovery\" e le informazioni amministrative necessarie a una corretta gestione.\nMetodologie di progettazione, sviluppo e descrizione.\nNel tempo si sono sviluppati diversi metodi per rappresentare tutto ci\u00f2 che ruota intorno al CED e, pi\u00f9 in generale ed in tempi recenti, al reparto ICT.\nRappresentazione a blocchi correlati.\nLa prima metodologia di rappresentazione delle architetture telematiche risale agli anni 70, nata dalla necessit\u00e0 di fare distinzione tra \"informatica concentrata\" e \"informatica distribuita\". Inizialmente gli utenti remoti si collegavano ad un unico calcolatore centralizzato (es. mainframe) in cui risiedeva tutta la potenza elaborativa; con l'avvento del Personal Computer, ci si interrog\u00f2 sulla possibilit\u00e0 di realizzare reti complesse di pi\u00f9 calcolatori collegati tra loro in uno schema a maglia cos\u00ec che le informazioni potessero viaggiare dalla sorgente alla destinazione seguendo percorsi distinti. Sebbene i primi progetti furono sviluppati a scopo militare negli USA, oggi ne abbiamo applicazioni civili in molteplici ambienti, il pi\u00f9 noto dei quali \u00e8 rappresentato da Internet.\n\u00c8 una metodologia che ha come scopo unico la descrizione dei collegamenti fisici e logici degli apparati che identificano i nodi e fa distinzione tra i diversi tipi di collegamento: linee telegrafiche, telefoniche, \"commutate\" o \"dedicate\", ponti radio, satelliti per le telecomunicazioni, ecc.\n\u00c8 una tecnica che venne abbandonata quando ci si rese conto che l'architettura telematica doveva astrarsi ad un livello superiore rispetto alle connessioni fisiche per poter descrivere correttamente la crescente complessit\u00e0 dei sistemi. Rimane tuttora valida come tecnica di rappresentazione degli impianti fisici (livello 1, 2 e 3 della pila ISO/OSI).\nRappresentazione a lista.\nLa storica metodologia di descrizione della situazione tecnica \u00e8 strutturata come una lista di apparecchiature e una lista di correlazioni; le due liste sono tra loro legate a doppio filo attraverso le specifiche di progetto oppure secondo le regole di utilizzo.\n\u00c8 una metodologia che ha come scopo principale l'inventario del materiale presente ed il controllo approfondito delle risorse impiegate, sia tecniche che economiche; produce una documentazione molto dettagliata ed orientata all'ottimizzazione della spesa e del TCO.\n\u00c8 una tecnica nata prima della convergenza voce-dati e non permette di gestire contemporaneamente i due servizi; l'infrastruttura informatica deve perci\u00f2 essere descritta in maniera separata dall'infrastruttura telefonica e l'unione delle due descrizioni fornisce un quadro telematico completo.\nRappresentazione ad oggetti.\nLa pi\u00f9 accreditata metodologia di rappresentazione dell'Architettura Telematica si basa sul concetto di oggetto e prende quindi il nome di Architettura Telematica ad Oggetti (ATO).\n\u00c8 una metodologia di rappresentazione che integra la realt\u00e0 ICT nella struttura aziendale poich\u00e9 si basa sui dati esistenti e sulla situazione attuale e la ottimizza gradualmente: costruisce la documentazione in maniera che ogni classe di oggetti sia autoreferenziale e contenga sia le informazioni che le procedure che operano su tali informazioni, siano esse strutturate o meno.\nL'obiettivo principale della sua implementazione in azienda \u00e8 di migliorare i percorsi delle informazioni tra le classi e le relazioni tra gli oggetti secondo step predefiniti e concordati in anticipo. Permette inoltre la valutazione ed il confronto di molteplici scenari per ciascuna risorsa, agevolando la redazione dei piani necessari ad ogni unit\u00e0 funzionale, sia tecnica che amministrativa.\n\u00c8 una tecnica relativamente nuova, fornita di scarsa documentazione, che obbliga ad un apprendimento sul campo da chi gi\u00e0 ne fa uso ma permette di fare modifiche anche radicali senza perdere il contatto con la realt\u00e0 aziendale, produce tutta la documentazione necessaria ad un migliore sfruttamento delle risorse e garantisce risposte rapide ed integrate nei processi di business.\nIl tuning.\nEseguire il \"tuning\" significa ottimizzare l'architettura precedentemente formalizzata secondo i parametri di utilizzo quotidiano.\nI passi principali da compiere dopo aver messo in produzione l'architettura sono la verifica di rispondenza ai bisogni, la risoluzione dei problemi evidenziati e l'adeguamento della documentazione per queste quattro classi di criticit\u00e0:"}
{"id": "1254252", "revid": "46623480", "url": "https://it.wikipedia.org/wiki?curid=1254252", "title": "Architettura informatica", "text": ""}
{"id": "1254257", "revid": "1573940", "url": "https://it.wikipedia.org/wiki?curid=1254257", "title": "Chiesa di Santo Stefano di Bargi", "text": "La chiesa di Santo Stefano di Bargi \u00e8 un edificio sacro situato a Pieve di Controni, nel comune di Bagni di Lucca, nella provincia di Lucca, in Toscana.\nStoria e descrizione.\nLa chiesa, documentata gi\u00e0 dal IX secolo, diventa pieve agli inizi del X, affiancando nello stesso plebato quella di Santa Giulia di Monti di Villa, caso unico nella storia lucchese. Nel Trecento, per uno smottamento del terreno, ne viene invertito l'orientamento. La parte superiore della facciata precedente, con una doppia serie di arcate cieche con rombi gradonati all'interno, \u00e8 ancora ben visibile al di sopra dell'abside attuale. Fra le opere all'interno, a tre navate, il fonte battesimale in pietra, frutto dell'unione di due elementi, entrambi scolpiti ma di epoca diversa: pi\u00f9 antica la pila, del 1560 il tabernacolo; una statua lignea rappresentante \"Sant'Antonio Abate\" del XV secolo, e un \"Crocifisso\", sempre di legno, di et\u00e0 altomedievale."}
{"id": "1254259", "revid": "287204", "url": "https://it.wikipedia.org/wiki?curid=1254259", "title": "Skala Oropou", "text": "Skala Oropou () \u00e8 una ex comunit\u00e0 della Grecia nella periferia dell'Attica (unit\u00e0 periferica dell'Attica Orientale) con 3.775 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Oropos.\nLocalit\u00e0.\nLa comunit\u00e0 \u00e8 suddivisa nei seguenti villaggi (popolazione al 2001):"}
{"id": "1254260", "revid": "124738143", "url": "https://it.wikipedia.org/wiki?curid=1254260", "title": "Chiesa di San Pietro a Corsena", "text": "La chiesa di San Pietro a Corsena \u00e8 un edificio sacro che si trova in localit\u00e0 Corsena a Bagni di Lucca.\nDescrizione.\nNel fianco meridionale, nelle monofore, nelle arcatelle del tetto, nelle arcate cieche sottostanti sono evidenti le tracce dell'edificio originario, gi\u00e0 ricordato dall'XI-XII secolo, e la cui abside fu incorporata nella sacrestia. Parimenti inglobato nella facciata fu il portico che in antico la precedeva. La torre campanaria \u00e8 di fine Seicento.\nL'interno, a tre navate con colonne a conci, bench\u00e9 restaurato all'inizio del Novecento da Luigi Norfini e decorato da Michele Marcucci, conserva l'impianto romanico. Fra le opere, il fonte battesimale del XVI secolo, i dipinti seicentechi con la \"Madonna del Rosario\" di Gaspare Mannucci e con \"Sant'Antonio da Padova\" di Tiberio Franchi. L'adiacente oratorio della Vergine del Soccorso conserva un bell'arredo ligneo barocco."}
{"id": "1254262", "revid": "158286", "url": "https://it.wikipedia.org/wiki?curid=1254262", "title": "Oratorio della Vergine del Soccorso", "text": ""}
{"id": "1254263", "revid": "287204", "url": "https://it.wikipedia.org/wiki?curid=1254263", "title": "Stamata", "text": "Stamata () \u00e8 una ex comunit\u00e0 della Grecia nella periferia dell'Attica (unit\u00e0 periferica dell'Attica Orientale) con 2.475 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Dionysos."}
{"id": "1254264", "revid": "287204", "url": "https://it.wikipedia.org/wiki?curid=1254264", "title": "Chiesa dei Santi Jacopo e Frediano", "text": "La chiesa di Santi Jacopo e Frediano \u00e8 un edificio sacro situato a Crasciana, nel comune di Bagni di Lucca, nella provincia di Lucca, in Toscana.\nDescrizione.\nLa doppia dedicazione \u00e8 stata data all'edificio dopo che l'antichissima chiesa di San Frediano perse di importanza. L'aspetto attuale, a tre navate coperte a volta e con coro, risale alla met\u00e0 del Settecento; in precedenza le navate erano due, coperte a capriate lignee. Sempre nel Settecento vennero decorati il coro e l'altar maggiore, e le colonne ornate con stucchi. Fra le opere una \"Annunciazione\" della scuola dei Della Robbia, un dipinto con l\"Assunzione della Vergine e santi\", della prima met\u00e0 del Seicento, e un \"Crocifisso\" ligneo in cui di recente la critica ha visto la mano di un maestro lucchese, attivo alla fine del Trecento, prossimo al linguaggio di Antonio Pardini."}
{"id": "1254266", "revid": "158286", "url": "https://it.wikipedia.org/wiki?curid=1254266", "title": "Chiesa di San Frediano (Bagni di Lucca)", "text": ""}
{"id": "1254267", "revid": "287204", "url": "https://it.wikipedia.org/wiki?curid=1254267", "title": "Sykamino", "text": "Sykamino () \u00e8 una ex comunit\u00e0 della Grecia nella periferia dell'Attica (unit\u00e0 periferica dell'Attica Orientale) con 1.522 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Oropos.\nLocalit\u00e0.\nLa comunit\u00e0 \u00e8 suddivisa nei seguenti villaggi (popolazione al 2001):"}
{"id": "1254268", "revid": "110157", "url": "https://it.wikipedia.org/wiki?curid=1254268", "title": "Thrakomakedones", "text": "Thrakomakedones () \u00e8 una ex comunit\u00e0 della Grecia nella periferia dell'Attica (unit\u00e0 periferica dell'Attica Orientale) con 4.780 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Acharnes."}
{"id": "1254269", "revid": "1494169", "url": "https://it.wikipedia.org/wiki?curid=1254269", "title": "Thierstein", "text": ""}
{"id": "1254270", "revid": "287204", "url": "https://it.wikipedia.org/wiki?curid=1254270", "title": "Varnava", "text": "Varnava () \u00e8 una ex comunit\u00e0 della Grecia nella periferia dell'Attica (unit\u00e0 periferica dell'Attica Orientale) con 1.722 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Maratona."}
{"id": "1254271", "revid": "75142", "url": "https://it.wikipedia.org/wiki?curid=1254271", "title": "Varnavas", "text": ""}
{"id": "1254272", "revid": "287204", "url": "https://it.wikipedia.org/wiki?curid=1254272", "title": "Trogen", "text": ""}
{"id": "1254273", "revid": "1543377", "url": "https://it.wikipedia.org/wiki?curid=1254273", "title": "Kamanjab", "text": "Kamanjab \u00e8 una cittadina nel Damaraland, regione del Kunene, nella Namibia settentrionale. L'area di Kamanjab \u00e8 uno dei sei distretti elettorali in cui \u00e8 suddivisa Kunene. Come molte localit\u00e0 minori della Namibia, comprende un piccolo gruppo di case, un distributore di benzina, e alcuni negozi di generi alimentari e di prima necessit\u00e0. Le strade sono sterrate. Vi si trova un piccolo aeroporto civile (codice ICAO FYKJ).\nKamanjab viene spesso utilizzata dai turisti come base per fare rifornimento di benzina e provviste prima di dirigersi a nord verso il Parco nazionale d'Etosha o le Epupa Falls. Nei pressi di Kamanjab si trova anche il \"Peet Alberts Kopje\", un sito archeologico con petroglifi attribuiti al popolo San."}
{"id": "1254274", "revid": "1573940", "url": "https://it.wikipedia.org/wiki?curid=1254274", "title": "Chiesa di San Michele (Bagni di Lucca)", "text": "La chiesa di San Michele \u00e8 un edificio sacro situato a Granaiola, nel comune di Bagni di Lucca, nella provincia di Lucca, in Toscana.\nSolamente il campanile, specialmente nella parte inferiore, dove sulla porticina d'ingresso si trova un bassorilievo con una figura umana che sorregge una croce e alcuni animali simbolici, mostra l'origine romanica della chiesa, che nel corso del tempo \u00e8 stata sottoposta a vari interventi di restauro."}
{"id": "1254279", "revid": "254059", "url": "https://it.wikipedia.org/wiki?curid=1254279", "title": "Pieve di San Cassiano di Controni", "text": "La chiesa di San Cassiano di Controne (o di Controni) \u00e8 un edificio sacro situato a San Cassiano, nel comune di Bagni di Lucca, nella provincia di Lucca, in Toscana.\nDescrizione.\n\u00c8 la prima chiesa storicamente documentata della Val di Lima. Un documento del 722 ne attesta l'esistenza. Il documento, redatto sotto il regno di Desiderio, ultimo re longobardo, \u00e8 una \"charta promissionis\" con cui Ursiperto chierico, essendo nominato rettore della Chiesa di San Cassiano, promette tra l'altro obbedienza al re.\nCirca l'epoca della sua costruzione, un bacino ceramico proveniente dal mondo islamico, inserito a fini ornamentali nel paramento al culmine della facciata, \u00e8 stato datato alla fine dell'XI secolo ed all'inizio del XII.\nEsterno.\nL'attuale Chiesa \u00e8 sicuramente un ampliamento di una Chiesa precedente. \u00c8 a schema basilicale a tre navate divise da colonne e pilastri e copertura a capriate lignee; l'abside a forma di scarsella rettangolare \u00e8 un rifacimento di quella originale, semicircolare, avvenuto nel XVIII secolo. La facciata \u00e8 di discussa cronologia, oscillando fra il IX e il XII secolo. Di particolare importanza \u00e8 il rilievo della lunetta sopra il portale, in cui sono rappresentate tre figure umane in posizione di prospetto: la centrale, pi\u00f9 grande delle altre, ha le braccia alzate in segno di preghiera, le altre, a fianco, hanno le braccia sollevate e ciascuna appoggia una mano sul braccio della prima. Secondo una interpretazione questi bassorilievi raffigurano Mos\u00e8 che prega durante la battaglia contro gli Amaleciti\nInterno.\nLa chiesa conserva l'originario pavimento a tarsia marmorea, realizzato a liste di marmo bianco e grigio scuro, ornato nella parte centrale da motivi geometrici e da inserimenti di lastre scolpite a bassorilievo. Di interesse \u00e8 il capitello della prima colonna destra, cubico, massiccio, un nodo strutturale che segna il passaggio dalla colonna all'arcata ( Le facce sono ricoperte da raffigurazioni umane). A destra della porta di ingresso c'\u00e8 il fonte battesimale scolpito in pietra serena del XVII secolo su cui \u00e8 collocata un'aquila reggileggio della fine del XII secolo. Nella navata destra si trova un tabernacolo in marmo bianco, opera dai pi\u00f9 assegnata a Matteo Civitali o alla sua scuola.\nSculture lignee.\nRaccoglie al suo interno un importante patrimonio di sculture lignee: \nAltari.\nVi sono cinque altari:"}
{"id": "1254281", "revid": "643494", "url": "https://it.wikipedia.org/wiki?curid=1254281", "title": "Panzer-Division", "text": "Panzer-Division \u00e8 il nome attribuito alle divisioni corazzate dalle forze armate tedesche dalla loro costituzione nel periodo antecedente la seconda guerra mondiale ad oggi. Divennero famose e molto temute dal nemico durante la guerra per la loro grande potenza offensiva e difensiva, e rappresentarono il nucleo pi\u00f9 solido e efficiente dell'Heer (Wehrmacht), costituendo inoltre un modello organizzativo e tattico per gli eserciti di tutte le altre grandi potenze mondiali.\nDopo la seconda guerra mondiale sia la Bundeswehr della Repubblica Federale Tedesca che la Nationale Volksarmee della Repubblica Democratica Tedesca organizzarono nuove Panzer-Division che avrebbero dovuto costituire, nei piani delle due coalizioni contrapposte in Europa durante la Guerra fredda, la NATO e il Patto di Varsavia, moderne formazioni mobili in grado di svolgere missioni di decisiva importanza in caso di guerra convenzionale combattuta sul suolo tedesco\nStoria.\nLa creazione delle prime tre \"Panzer-Division\" si ebbe il 15 ottobre 1935: la \"1. Panzer-Division\" a Weimar al comando del tenente generale Maximilian von Weichs, la \"2. Panzer-Division\" a W\u00fcrzburg sotto il comando del maggior generale Heinz Guderian e la \"3. Panzer-Division\" a Berlino sotto la guida del maggior generale Ernst Fe\u00dfmann.\nIl 10 novembre 1938 vennero costituite due nuove Panzer-Division: la 4. (maggior generale Georg-Hans Reinhardt) e la 5. (maggior generale Heinrich von Vietinghoff) e vennero organizzati numerosi altri reparti corazzati subordinati. La Germania entr\u00f2 in guerra il 1\u00ba settembre 1939 con queste cinque divisioni corazzate, rafforzate da quattro cosiddette \"Divisioni leggere\" (\"Leichte division\") dotate di un solo battaglione di carri, e da un \"Panzer-verband Kempff\" (formazione \"ad hoc\" equivalente ad una divisione a ranghi ridotti schierata in Prussia orientale), presto trasformata in 10. Panzer-Division (maggior generale Ferdinand Schaal).\nSeconda guerra mondiale.\nLe Panzerdivision entrarono in azione in Polonia raggruppate operativamente in corpi d'armata motorizzati, e avanzarono rapidamente in profondit\u00e0 nel territorio polacco, sbaragliando facilmente la resistenza nemica, dando una prima dimostrazione dell'efficienza degli uomini delle \"Panzertruppen\" e della validit\u00e0 delle tattiche della Guerra lampo studiate dagli esperti della Wehrmacht. Nonostante alcune difficolt\u00e0 legate alle modesta potenza dei carri armati (principalmente mezzi leggeri Panzer I e Panzer II), le divisioni corazzate diedero buona prova e durante l'inverno 1939-40 anche le quattro \"Leichte Division\" vennero trasformate in Panzerdivision (numerate da 6 a 9) con l'aggiunta di nuovi reggimenti corazzati, dotati anche di carri armati di origine ceca, Panzer 35(t) e Panzer 38(t).\nIl 10 maggio 1940 le dieci Panzerdivision parteciparono al \"Fall Gelb\", la grande offensiva sul fronte occidentale; sette divisioni corazzate sferrarono l'attacco decisivo sulla Mosa e avanzarono, dopo aver travolto le difese francesi, fino alla Manica, accerchiando le forze alleate e imprimendo una svolta decisiva alla campagna. Dopo la battaglia di Dunkerque, le Panzerdivision entrarono in azione anche nella seconda fase dell'offensiva tedesca e coronarono trionfalmente la vittoria totale del Terzo Reich, raggiungendo le coste della Bretagna, la Loira e il Rodano.\nIn vista dei molteplici impegni dell'Heer (Wehrmacht) e dei progetti di Hitler di attacco decisivo all'Unione Sovietica, nell'inverno 1940-41, l'Alto comando tedesco costitu\u00ec dieci nuove divisioni corazzate (numerate da 11 a 20), riducendo per\u00f2 il numero di carri disponibili in ciascuna divisione: un solo reggimento corazzato con due o tre battaglioni e 160-190 mezzi corazzati (con una maggior percentuale di carri medi Panzer III e IV). Nella primavera 1941 le Panzerdivision invasero rapidamente la Jugoslavia e la Grecia e respinsero in mare le truppe britanniche sbarcate nei Balcani, due divisioni corazzate furono inviate in Africa e contribuirono in modo decisivo ad arrestare l'avanzata inglese in Libia, mentre le restanti diciannove Panzerdivision parteciparono dal 22 giugno 1941 all'Operazione Barbarossa.\nLa nuova gigantesca offensiva si dimostr\u00f2 subito molto dura: nonostante la netta superiorit\u00e0 tattica e operativa delle unit\u00e0 corazzate tedesche, la resistenza delle numerose forze meccanizzate nemiche, il logorio delle distanze e del clima, misero a dura prova le truppe tedesche che, dopo una snervante avanzata estiva, furono duramente fermate e respinte dalla controffensiva dell'Armata Rossa alle porte di Mosca (5 dicembre 1941), che inflisse una prima sanguinosa sconfitta all'Heer (Wehrmacht).\nDopo la drammatica battaglia invernale sul fronte russo, l'Esercito tedesco si riorganizz\u00f2 in primavera, e potenzi\u00f2 le sue forze corazzate costituendo sei nuove Panzerdivision e inserendo reparti corazzate nelle unit\u00e0 Waffen-SS e nelle divisioni motorizzate. A giugno 1942 l'Heer (Wehrmacht) fece un nuovo tentativo di vincere la guerra all'est con una massiccia offensiva verso il Volga e il Caucaso: le nove divisioni corazzate impegnate avanzarono in profondit\u00e0 e raggiunsero Stalingrado (23 agosto), ma le forze sovietiche organizzarono una dura resistenza e il 19 novembre passarono al controffensiva accerchiando un gran numero di reparti tedeschi, tra cui tre Panzerdivision.\nDurante l'inverno 1942-1943, le divisioni corazzate tedesche, richiamate anche da altri fronti, combatterono continuamente per fermare l'avanzata generale sovietica, riuscendo, nel marzo 1943 a stabilizzare la situazione a Char'kov, ma ormai la guerra stava evolvendo a sfavore della Germania. La Panzerwaffe perse cinque divisioni corazzate in Russia e altre tre in Nord Africa (dove le forze anglosassoni avevano ottenuto una netta superiorit\u00e0) entro la primavera del 1943.\nDopo queste sconfitte le Panzerdivision dell'Heer (Wehrmacht) e delle Waffen-SS, ancora aumentate numericamente e rafforzate con i nuovi carri medi Panther, furono sempre pi\u00f9 costrette sulla difensiva su tutti i fronti e dovettero spesso essere dirottate da un settore critico all'altro per frenare o rallentare le continue offensive nemiche. Dopo l'ultima deludente offensiva sul fronte orientale (battaglia di Kursk), le divisioni corazzate all'est, dove rimasero in grande maggioranza per tutta la guerra, continuarono a combattere con abilit\u00e0 e coraggio, contraccando localmente (a Bogoduchov, \u017dytomyr, Kryvyj Rih, \u010cerkasy) per contrastare le sempre pi\u00f9 potenti forze sovietiche e guadagnare tempo.\nIn Italia e in Normandia i reparti corazzati tedeschi tentarono invano di evitare l'invasione alleata del continente. Nell'estate 1944 le Panzerdivision subirono perdite durissime sia a est (operazione Bagration) che in Normandia, ma in agosto e settembre furono in grado ancora di contrattaccare in Polonia, nel Baltico e in Ungheria, mentre all'ovest in dicembre Hitler sferr\u00f2 un'ultima grande offensiva di sorpresa nelle Ardenne con nove Panzerdivision che per un momento mise in difficolt\u00e0 le forze anglo-americane.\nDopo il fallimento di questo disperato contrattacco, le divisioni corazzate furono concentrate all'est per impedire l'invasione della Germania: in Ungheria, sul Balaton e in Pomerania, a febbraio e marzo 1945. le Panzerdivision sferrarono i loro ultimi attacchi contro l'Armata Rossa, mentre nel Reich venivano affrettatamente costituite nuove deboli divisioni corazzate \"fantasma\" per cercare di evitare la disfatta finale.\nIl crollo finale del Terzo Reich, di fronte all'offensiva finale sovietica sull'Oder e all'avanzata alleata da ovest, si verific\u00f2 a maggio 1945, mentre le Panzerdivision (l'ultimo ordine di battaglia tedesco enumerava ancora oltre trenta divisioni corazzate teoricamente operative), ridotte a pochi carri armati ma ancora combattive e orgogliose, si arresero con ordine e disciplina, in maggioranza ripiegando verso ovest per consegnarsi alle truppe anglosassoni ed evitare la prigionia sovietica.\nDurante tutta la guerra le Panzerdivision mantennero sempre un'elevata efficienza e guadagnarono grande rispetto da parte degli avversari; subirono la perdita di oltre 18.000 carri armati solo sul fronte est, ma rivendicarono la distruzione di oltre 90.000 mezzi corazzati del nemico.\nStruttura.\nAllo scoppio della seconda guerra mondiale la teoria voleva che le \"Panzer-Division\" fossero organizzate in due brigate, ma spesso si riusc\u00ec ad impostarne solo una composta da due reggimenti corazzati binari (vale a dire con due battaglioni di tre compagnie ciascuno) pi\u00f9 uno, anch'esso binario, di fanteria motorizzata: in totale 324 carri armati supportati inoltre da un battaglione motociclisti e da reparti addetti alla ricognizione, all'artiglieria, al genio militare, alle trasmissioni, ai rifornimenti, all'amministrazione e all'assistenza medica.\nNel 1941 le divisioni corazzate furono ridotte ad un solo reggimento corazzato binario facendo cos\u00ec scendere il numero dei carri a 196, ma in compenso la fanteria motorizzata si identificava in due reggimenti anzich\u00e9 in uno. La battaglia di Kursk fece inoltre s\u00ec che alcune unit\u00e0 ricevessero un ulteriore battaglione corazzato, e a tutte fu assegnato un battaglione contraereo. Nel 1944 invece l'andamento della guerra, sfavorevole per la Germania, impose numerose eccezioni alle regole finora seguite.\nBundeswehr e Nationale Volksarmee.\nDopo la ricostituzione nel 1955 delle forze armate della Repubblica Federale Tedesca inserite nell'Alleanza Atlantica con il nome di \"Bundeswehr\", vennero rapidamente organizzate le nuove Panzer-Division, riccamente equipaggiate con materiale inizialmente statunitense ma in seguito anche di produzione nazionale, e schierate in prima linea per difendere l'Europa occidentale in caso di attacco del Patto di Varsavia. Le Panzer-Division della Bundeswehr giocavano un ruolo fondamentale nei piani della NATO durante la Guerra Fredda ed erano considerate le unit\u00e0 pi\u00f9 efficienti, dopo le unit\u00e0 corazzate americane, tra quelle schierate in Europa. Nel momento di massimo sviluppo negli anni 80, la Bundeswehr allineava sei Panzer-Division (1. Panzer-Division; 3. Panzer-Division, 5. Panzer-Division, 7. Panzer-Division, 10. Panzer-Division, 12. Panzer-Division) con oltre 5.000 carri armati.\nNel 1956 anche la Repubblica Democratica Tedesca inizi\u00f2 a potenziare le sue nuove forze armate, la Nationale Volksarmee che, equipaggiate con materiale moderno fornito in gran parte dall'Unione Sovietica, furono messe a disposizione del Patto di Varsavia. La Volksarmee costitu\u00ec subito le proprie Panzer-Division ed ebbe a disposizione negli anni 80 fino a 2.800 carri armati; schierava due divisioni corazzate, la 7. Panzer-Division e la 9. Panzer-Division che erano considerate le migliori unit\u00e0 meccanizzate degli eserciti del Blocco orientale, allo stesso livello delle formazioni sovietiche. Queste divisioni in caso di guerra sarebbero state subito integrate nel Gruppo di forze sovietiche in Germania e avrebbero dovuto partecipare all'offensiva contro la Germania occidentale.\nDopo la fine della Guerra fredda e la scomparsa della Nationale Volksarmee, la Bundeswehr ha ridotto le sue forze sciogliendo quattro Panzer-Division. Oggi le due divisioni corazzate rimaste sono organizzate su due brigate carri contenenti un battaglione corazzato e due battaglioni meccanizzati (tranne la 1. Panzer-Division che ha due battaglioni corazzati e uno meccanizzato nella sua \"9. Panzerbrigade\", e nella \"21. Panzerbrigade\" manca di un battaglione meccanizzato) pi\u00f9 i battaglioni artiglieria e anti-aerei e le compagnie servizi. La 10. Panzer-Division ha una brigata da montagna invece che corazzata."}
{"id": "1254282", "revid": "228587", "url": "https://it.wikipedia.org/wiki?curid=1254282", "title": "Chiesa di San Cassiano", "text": ""}
{"id": "1254284", "revid": "99064", "url": "https://it.wikipedia.org/wiki?curid=1254284", "title": "Permanent link", "text": ""}
{"id": "1254285", "revid": "99064", "url": "https://it.wikipedia.org/wiki?curid=1254285", "title": "Link permanente", "text": ""}
{"id": "1254286", "revid": "1573940", "url": "https://it.wikipedia.org/wiki?curid=1254286", "title": "Pieve di San Paolo (Vico Pancellorum)", "text": "La pieve di San Paolo \u00e8 un edificio sacro situato a Vico Pancellorum, nel comune di Bagni di Lucca, nella provincia di Lucca, in Toscana.\nDescrizione.\nRicordata dall'873, \u00e8 di impianto basilicale a tre navate spartite da arcate su pilastri sormontati da capitelli con decorazioni fortemente geometrizzate. Sul fianco destro si erge la torre campanaria. Nella semplice facciata il portale \u00e8 sormontato da un architrave che reca incisi motivi simbolici e da un archivolto a tutto sesto composto da cunei alternati di pietra bicroma. La parete sopraelevata della navata maggiore comprende una serie di archetti separati da sottili lesene e impostati su mensole variamente scolpite. Tra le opere, una statua lignea di \"San Paolo\" (XV secolo), un \"Crocifisso\" in legno scolpito (XV secolo), un'acquasantiera in marmo (1551) e i resti di un affresco con figure di \"Apostoli\" (XIV secolo)."}
{"id": "1254290", "revid": "72396", "url": "https://it.wikipedia.org/wiki?curid=1254290", "title": "La Tana Dei Lupi", "text": ""}
{"id": "1254291", "revid": "110157", "url": "https://it.wikipedia.org/wiki?curid=1254291", "title": "Outjo", "text": "Outjo \u00e8 una cittadina di 5000 abitanti della Namibia settentrionale, nella regione del Kunene. \nGeografia antropica.\nSi trova all'intersezione fra le strade statali C39 e C38, a circa 100\u00a0km da Okaukuejo, uno degli ingressi del Parco nazionale d'Etosha, e 95\u00a0km a est di Khorixas. \u00c8 uno dei maggiori centri della Namibia settentrionale: vi si trovano agenzie delle principali banche namibiane (First National Bank e Standard Bank), un ospedale, e altri servizi. L'economia \u00e8 basata sull'allevamento.\nStoria.\nLa citt\u00e0 fu fondata nel 1897 dal colonnello delle Schutztruppe Theodor Leutwein, che stabil\u00ec nella regione una piccola base militare per l'esplorazione della parte settentrionale dell'Africa Tedesca del Sud-Ovest, e in particolare dell'Ovamboland. In seguito, ebbe la sua base a Outjo il maggiore Viktor Franke, ricordato per le sue missioni esplorative nel nord e le sue campagne militari contro i Portoghesi dell'Angola.\nNell'ottobre del 1914, mentre le sorti della prima guerra mondiale volgevano al peggio per i tedeschi e i sudafricani premevano da sud, da Outjo fu mandata in Angola una delegazione diplomatica per cercare di ottenere un trattato di non aggressione reciproca. I delegati furono massacrati. Nello stesso anno Franke guid\u00f2 una spedizione punitiva che conquist\u00f2 il forte portoghese di Impalila.\nLuoghi di interesse.\nOutjo si trova nei pressi del Parco nazionale d'Etosha e delle grotte di Gamkarab, note per le formazioni rocciose, stalattiti e stalagmiti. \nLa casa dove visse Victor Franke \u00e8 oggi un museo (Franke Haus Museum), dove sono raccolte informazioni sulla campagna di Franke contro Impalila; questa impresa \u00e8 commemorata anche dal \"monumento di Impalila\". \nNei pressi di Outjo si trova anche il celebre Vingerklip, un monolito di 35 m di altezza la cui forma, modellata dall'erosione, ricorda quella di un immenso dito puntato verso il cielo. Nella vicina localit\u00e0 di Omburo Ost c'\u00e8 un sito di incisioni rupestri boscimani."}
{"id": "1254293", "revid": "200154", "url": "https://it.wikipedia.org/wiki?curid=1254293", "title": "Africa Tedesca del Sudovest", "text": ""}
{"id": "1254294", "revid": "289247", "url": "https://it.wikipedia.org/wiki?curid=1254294", "title": "Tashbaan", "text": ""}
{"id": "1254295", "revid": "298055", "url": "https://it.wikipedia.org/wiki?curid=1254295", "title": "Tash", "text": ""}
{"id": "1254300", "revid": "712828", "url": "https://it.wikipedia.org/wiki?curid=1254300", "title": "Rabadash", "text": ""}
{"id": "1254301", "revid": "287204", "url": "https://it.wikipedia.org/wiki?curid=1254301", "title": "Acquasantiera", "text": "L'acquasantiera \u00e8 un recipiente atto a contenere l'acqua santa. Si trova generalmente all'ingresso delle chiese ad uso dei fedeli.\nDescrizione.\nL'acquasantiera pu\u00f2 essere fissata al muro (es. acquasantiera \"a labbro\") o isolata, appoggiata su un sostegno (una colonna, un pilastro o un piedistallo), nel cui caso si parla di acquasantiera a pila. Pu\u00f2 essere anche portatile.\nLe acquasantiere sono in genere larghe e poco profonde. Vengono spesso realizzate utilizzando materiali duri, spesso pietra da taglio, con un interno per il quale di frequente viene utilizzato il marmo o l'alabastro.\nLo stile delle decorazioni di un'acquasantiera spesso riflette lo stile della chiesa stessa.\nLe acquasantiere non vanno confuse con il fonte battesimale, grande contenitore d'acqua benedetta (acqua lustrale) usato per i battesimi."}
{"id": "1254303", "revid": "121862048", "url": "https://it.wikipedia.org/wiki?curid=1254303", "title": "V\u00f6hringen", "text": ""}
{"id": "1254307", "revid": "767487", "url": "https://it.wikipedia.org/wiki?curid=1254307", "title": "Ikarus-Ganz 280T", "text": "L'Ikarus-Ganz 280T \u00e8 un modello di filobus articolato realizzato in Ungheria a partire dal 1980 e diffuso in molti paesi dell'Europa orientale come la Bulgaria e la Russia.\nIn Polonia, nei primi anni novanta, alcuni autosnodati Ikarus 280 sono stati trasformati in \nfilosnodati e denominati Ikarus 280E: sono del tutto analoghi al modello descritto in questo articolo.\nCaratteristiche.\n\u00c8 un veicolo a tre assi lungo circa 17 metri con guida a sinistra, 4 porte a libro o rototraslanti, \ngrande parabrezza rettangolare diviso in due parti, costruito dalla Ikarus in collaborazione con un'altra azienda ungherese, la Ganz Transelektro, che ha fornito l'equipaggiamento elettrico.\nDiffusione.\nIl modello \u00e8 presente principalmente nelle aziende di trasporto di Budapest, Mosca e Sofia."}
{"id": "1254311", "revid": "117331308", "url": "https://it.wikipedia.org/wiki?curid=1254311", "title": "George Cayley", "text": "Biografia.\nSir George Cayley fu un prolifico ingegnere inglese pioniere dell'ingegneria aeronautica; sebbene sia vissuto ed abbia operato circa un secolo prima dello sviluppo delle prime macchine volanti a motore. Fu membro del partito conservatore e membro del Parlamento del Regno Unito per Scarborough dal 1832 al 1835. Collabor\u00f2 alla fondazione del \"Royal Polytechnic Institution\" (ora \"Universit\u00e0 di Westminster)\" essendone rettore per molti anni. Fu uno dei membri fondatori della \"British Association for the Advancement of Science\" e cugino alla lontana del matematico Arthur Cayley.\nCayley eredit\u00f2 Brompton Hall e le sue propriet\u00e0 annesse alla morte di suo padre, il quinto barone di Cayley. Lasciatosi coinvolgere dall'ottimismo della sua epoca, si lanci\u00f2 in una vasta gamma di progetti ingegneristici."}
{"id": "1254315", "revid": "1442080", "url": "https://it.wikipedia.org/wiki?curid=1254315", "title": "Charadrahyla trux", "text": "Charadrahyla trux \u00e8 una specie di rana della famiglia Hylidae.\nHabitat e distribuzione.\n\u00c8 endemica del Messico. I suoi habitat naturali sono subtropicali e tropicali montani umidi, e i fiumi.\nConservazione.\nLa sua conservazione \u00e8 minacciata dalla perdita dell'habitat."}
{"id": "1254316", "revid": "2036605", "url": "https://it.wikipedia.org/wiki?curid=1254316", "title": "Vangelo di Mattia", "text": " \nIl Vangelo di Mattia o Tradizioni di Mattia \u00e8 un vangelo gnostico, scritto in lingua greca verso la met\u00e0 del II secolo. L'attribuzione pseudoepigrafa \u00e8 a Mattia, apostolo sostituto di Giuda Iscariota. Usato dal predicatore Basilide (II secolo) e andato poi perduto, ne sono pervenute solo testimonianze indirette tramite alcuni Padri della Chiesa, in particolare Clemente di Alessandria.\nConteneva una rivelazione segreta di Ges\u00f9 risorto a Mattia."}
{"id": "1254318", "revid": "1318658", "url": "https://it.wikipedia.org/wiki?curid=1254318", "title": "Stazione di Lourdes", "text": "Lourdes \u00e8 la stazione ferroviaria della cittadina omonima, gestita dalla SNCF.\nPosizione.\nLa stazione si trova su una delle principali linee francesi che collega la citt\u00e0 di Tolosa con la Spagna, e precisamente nella tratta compresa tra Tarbes e Pau.\nCaratteristiche.\nIl passaggio della ferrovia a Lourdes \u00e8 strettamente collegato alle famose apparizioni di Nostra Signora di Lourdes, che interessarono quel luogo alla fine dell'800. Infatti, visto l'enorme flusso di pellegrini che ormai giungevano da ogni parte d'Europa, si sfrutt\u00f2 la popolarit\u00e0 religiosa per far passare la ferrovia per Lourdes, in modo da avere non solo un collegamento rapido ed efficiente con il resto della Francia, ma anche un mezzo rapido per i tanti turisti e pellegrini.\nOggi la stazione ha 5 binari per il servizio passeggeri, oltre ad un gran fascio di binari dedicato al ricovero per i treni dei pellegrini. Nella stazione fermano anche i treni TGV ed il flusso passeggeri \u00e8 senza dubbio su ottimi livelli.\nFino al 1976 dalla stazione partiva la linea Lourdes - Pierrefitte-Nestalas che conduceva a Pierrefitte-Nestalas, attraversando la valle del Gave, costeggiando i Pirenei: dopo la sua chiusura la linea \u00e8 stata trasformata in pista ciclabile. Dal 1899 al 1930 nel piazzale antistante la stazione di Lourdes era posto uno dei capilinea della rete tranviaria urbana."}
{"id": "1254321", "revid": "75435", "url": "https://it.wikipedia.org/wiki?curid=1254321", "title": "Tradizioni di Mattia", "text": ""}
{"id": "1254325", "revid": "122474322", "url": "https://it.wikipedia.org/wiki?curid=1254325", "title": "Mirza Ghalib", "text": "Biografia.\nScrisse numerosi ghazal che sono stati interpretati e cantati in molte maniere differenti dal popolo.\n\u00c8 considerato uno tra i pi\u00f9 significativi poeti della letteratura urdu.\nVisse e lavor\u00f2 nel periodo storico caratterizzato dal declino dell'impero moghul.\nAnche se la sua preparazione culturale si indirizz\u00f2 verso la corrente tradizionale indo-persiana classica, e ai suoi esord\u00ec fu influenzato notevolmente dal grande poeta Abdul-Q\u0101dir B\u0113dil, seppe evolversi con una certa dose di personalit\u00e0 e originalit\u00e0.\nSicuramente gli avvenimenti storici, come l'inizio della dominazione straniera, incisero sui toni delle sue opere, che si impregnarono di una profonda tristezza.\nSe il complesso delle sue opere in lingua urdu risult\u00f2, in quantit\u00e0, minore rispetto a quella in lingua persiana, si pu\u00f2\nvalutare spesso migliore dal punto di vista della qualit\u00e0 e della originalit\u00e0.\nI contenuti delle sue opere si caratterizzarono per un fondo triste di realismo e di arditezza filosofica che ebbero una notevole influenza sulle generazioni successive di scrittori."}
{"id": "1254329", "revid": "2171151", "url": "https://it.wikipedia.org/wiki?curid=1254329", "title": "Louis Trolle Hjelmslev", "text": "Si occup\u00f2 anche di filosofia del linguaggio.\nLe teorie.\nLa teoria di Hjelmslev si proponeva di proseguire gli studi di Ferdinand de Saussure sulla teoria dei segni. Il segno \u00e8 rappresentato da un rapporto segnico (o funzione segnica) tra due livelli, quello dell'espressione e quello del contenuto. Se si scambiano le due unit\u00e0 su un unico livello, si avr\u00e0 essenzialmente un'unica differenza nell'altro. Su ogni livello le unit\u00e0 vengono contraddistinte dai loro rapporti sintagmatici e paradigmatici con altre unit\u00e0. In ogni livello tali rapporti danno vita ad una forma (una struttura di relazioni tra unit\u00e0 linguistiche), indipendenti dalla proiezione sulle differenze di sostanza. Le relazioni sintagmatiche sono in questo caso relazioni tra elementi che costituiscono una parte della stessa forma, come ad esempio \"win\" in \"winter\" o il rapporto tra soggetto e verbo in \"Luca scrive\". I rapporti semantici paradigmatici sono i rapporti tra le unit\u00e0 sostituibili reciprocamente, come ad esempio i sinonimi e gli antonimi. \nHjelmslev defin\u00ec la sua teoria \"glossematica\".\nLa sua posizione scientifica ricorda quella della grammatica generativa trasformazionale. "}
{"id": "1254331", "revid": "158286", "url": "https://it.wikipedia.org/wiki?curid=1254331", "title": "Chiesa del Santissimo Crocifisso (Barga)", "text": ""}
{"id": "1254332", "revid": "14314", "url": "https://it.wikipedia.org/wiki?curid=1254332", "title": "Louis Hjelmslev", "text": ""}
{"id": "1254341", "revid": "106376", "url": "https://it.wikipedia.org/wiki?curid=1254341", "title": "Chiesa della Santissima Annunziata (Barga)", "text": "La chiesa della Santissima Annunziata \u00e8 un edificio sacro che si trova a Barga.\nFu edificata nel 1595 dalle famiglie principali del luogo per custodirvi due statue lignee raffiguranti l\"Annunciata\" e l\"Angelo Annunciante\", di un maestro toscano dei primi decenni del Trecento. All'esterno due coppie di paraste sorreggono l'architrave con timpano triangolare; nella lunetta sopra il portale \u00e8 dipinta una \"Annunciazione\".\nAll'interno, a croce latina e con cappelle laterali, due grandi pitture murali dell'Ottocento raffiguranti lo \"Sposalizio della Vergine\" e la \"Presentazione di Ges\u00f9 al tempio\" del Giammattei di Lucca, autore anche della decorazione della cupola. Nel primo altare a destra, la \"Madonna col Bambino e i Santi Antonio Abate, Francesco e altro Santo pellegrino\" del pittore barghigiano Baccio Ciarpi, di inizio Seicento.\nSulla cantoria in controfacciata si trova un organo a trasmissione elettrica costruito nel 1962 da Libero Rino Pinchi, con 11 registri su unico manuale e pedale."}
{"id": "1254352", "revid": "110157", "url": "https://it.wikipedia.org/wiki?curid=1254352", "title": "Chiesa di San Francesco (Barga)", "text": "La chiesa di San Francesco \u00e8 un edificio sacro che si trova a Barga.\nNegli ultimi decenni del Quattrocento Barga vide un'intensa ed efficace opera di proselitismo svolta dai beati Michele Turignoli e Gaspero da Barga. Al diretto intervento del primo si deve la riedificazione del monastero di San Francesco (iniziato nel 1471 e concluso intorno al 1490). La chiesa offre una silloge della produzione di terrecotte invetriate, con ben otto opere riconducibili ad Andrea Della Robbia e ai suoi figli. Prime ad arrivare da Firenze, attorno al 1490, dovettero essere la pala con l\"Assunzione di Maria\" e le due statue di \"Sant'Andrea\" e \"Sant'Antonio\". Al 1500 circa si pu\u00f2 far risalire la pala con la \"Nativit\u00e0\"; ad anni vicini al 1515, \"San Francesco che riceve le stimmate\".\nAll'ingresso del complesso un chiostro quattrocentesco ispirato a francescana semplicit\u00e0, delimita l'entrata della chiesa."}
{"id": "1254354", "revid": "1543377", "url": "https://it.wikipedia.org/wiki?curid=1254354", "title": "Matford Alsace V8", "text": "La Marford Alsace V8 \u00e8 un'autovettura di fascia alta prodotta dal 1935 al 1937 dalla Casa automobilistica franco-statunitense Matford.\nProfilo.\nSi trattava del primo modello commercializzato dalla Matford. La Alsace V8 condivideva telaio e meccanica con la Ford V8-48, prodotta in parallelo con la Alsace V8 stessa e derivata a sua volta direttamente dalla Ford Model B commercializzata negli USA.\nLa Alsace V8 fu lanciata nel settembre 1935 e montava un motore V8 da 3621 cm\u00b3, in grado di erogare una potenza massima di 90 CV a 3800 giri/min. Tale motore aveva la distribuzione a valvole laterali comandate da un albero a camme centrale.\nLe sospensioni erano ad assale rigido sia davanti che dietro. Il cambio era manuale a 3 marce e la velocit\u00e0 massima era di 130\u00a0km/h.\nEsteticamente, la Alsace V8 si presentava come un'elegante berlina a quattro porte, dal disegno arrotondato e gradevole. Le portiere anteriori e posteriori erano entrambe incernierate sul montante centrale, cosicch\u00e9 le anteriori si aprivano all'indietro e le posteriori in avanti. La coda era maggiormente inclinata rispetto a quella della V8-48 e ci\u00f2 comport\u00f2 in primo luogo l'avanzamento del divanetto posteriore ed in secondo luogo l'aumento del volume del bagagliaio.\nLa Alsace V8 era prevista in due versioni, la Standard e la De Luxe, con finiture pi\u00f9 eleganti ed equipaggiamento pi\u00f9 completo.\nAll'inizio del 1936, la gamma fu completata verso il basso dall'arrivo della Alsace V8-62, che montava un V8 da 2225\u00a0cm\u00b3 in grado di erogare 60 CV a 3800 giri/min. Si differenziava esteriormente dalla sorella maggiore per il telaio a passo accorciato di 10 cm e passato cos\u00ec da 2.85 a 2.75 m, ma anche per l'assenza del predellino e per il frontale rinnovato.La velocit\u00e0 massima era di 120\u00a0km/h.\nCon l'arrivo di quest'ultimo modello, la Alsace V8 fu ribattezzata Alsace V8-66, ma le caratteristiche rimasero quelle del modello precedente.\nL'unica variante per quanto riguardava la gamma Matford del 1936 fu l'introduzione della versione cabriolet per entrambi i modelli.\nNel 1937 vi fu un nuovo restyling: la carrozzeria era sostanzialmente la stessa, ma i fari anteriori furono semi-inglobati nella carrozzeria stessa, sul modello delle contemporanee Lincoln Zephyr. Per l'occasione, la gamma fu nuovamente ribattezzata: persa la denominazione \"Alsace\", la Alsace V8-62 con motore d 2.2 litri divenne V8-72, mentre la versione di punta divenne V8-76. Anche per questi nuovi modelli era prevista la versione cabriolet. Meccanicamente, niente di nuovo.\nFurono gli ultimi modelli della gamma e furono prodotti fino alla fine di quello stesso anno."}
{"id": "1254355", "revid": "767487", "url": "https://it.wikipedia.org/wiki?curid=1254355", "title": "Tanneguy Le F\u00e8vre", "text": "Biografia.\nTanneguy Le F\u00e8vre studi\u00f2 nel collegio dei gesuiti di La Fl\u00e8che e poi a Parigi, dove fu nominato controllore della stamperia reale del Louvre dal cardinale Richelieu. Alla morte del cardinale, lasci\u00f2 la capitale: dopo alcuni viaggi, abbracci\u00f2 la fede protestante nel 1644 e si stabil\u00ec a Saumur nel 1649 nella cui accademia, dal 1651, insegn\u00f2 per venti anni, prima come direttore della terza classe e, dal 1665, come titolare della cattedra di lingua greca antica. L'allievo Andr\u00e9 Dacier spos\u00f2 sua figlia.\nRappresent\u00f2 la Chiesa riformata al sinodo del Poitou; la sua profonda erudizione lo mise in corrispondenza con numerosi eruditi dell'epoca, tra i quali Gronow, M\u00e9nage e Pellisson, che lo consultarono e lo protessero: Pellisson gli fece persino corrispondere, anonimamente, una pensione di cento scudi e anche Colbert gli concesse una pensione di 1.000 lire nel 1665. Egli avrebbe potuto avere anche di pi\u00f9, ma le sue convinzioni religiose lo dissuasero dal chiedere favori.\nMoli\u00e8re lo satireggi\u00f2 nella sua commedia \"Les Femmes savantes\" sotto il nome di \"Vadius\" per la sua abitudine di inserire termini latini o greci l\u00e0 dove non trovava un equivalente francese.\nUn suo lassismo morale \u2013 ebbe una mecenate a Saumur alla quale indirizz\u00f2 dei versi in latino che fecero il giro della citt\u00e0\u00a0\u2013 gli procur\u00f2 una certa freddezza dai colleghi dell'accademia. Non approvando pienamente la dottrina calvinista, ebbe una polemica con il concistoro che lo indussero alle dimissioni dall'accademia il 25 ottobre 1670.\nRicevette allora diverse offerte d'insegnamento dalle universit\u00e0 inglesi, da quelle di Leida e di Strasburgo, mentre il suo compatriota Pierre-Daniel Huet cerc\u00f2 di ottenere l'abiura delle sue convinzioni, che ottenne il 20 maggio 1671 a condizione che non fosse resa pubblica. Del resto, egli era, come scrisse Voltaire, \u00abpi\u00f9 filosofo che ugonotto\u00bb. In ogni caso, alla sua morte, avvenuta quando stava per accettare un'offerta di lavoro dall'Universit\u00e0 di Heidelberg, fu sepolto nel cimitero protestante.\nLefebvre pubblic\u00f2 almeno 37 opere, comprese quelle di autori non conformisti, come Longino, Anacreonte, Saffo, Apollodoro d'Atene, Aristofane o Luciano di Samosata e latini, come Virgilio, Orazio, Lucrezio, Terenzio o Tito Livio.\nUna delle figlie, Anne Dacier, \u00e8 divenuta celebre come traduttrice di classici greci; il figlio Tanneguy II Lefebvre (1658-1717), fu rettore anch'egli del collegio di Saumur, prima di divenire pastore in Svizzera e in Inghilterra, tornando poi a Saumur dopo aver abiurato la sua fede protestante."}
{"id": "1254358", "revid": "196390", "url": "https://it.wikipedia.org/wiki?curid=1254358", "title": "Biennio Rosso", "text": ""}
{"id": "1254361", "revid": "712828", "url": "https://it.wikipedia.org/wiki?curid=1254361", "title": "Aravis", "text": ""}
{"id": "1254365", "revid": "289247", "url": "https://it.wikipedia.org/wiki?curid=1254365", "title": "Calavar", "text": ""}
{"id": "1254368", "revid": "712828", "url": "https://it.wikipedia.org/wiki?curid=1254368", "title": "Uinni", "text": ""}
{"id": "1254371", "revid": "729019", "url": "https://it.wikipedia.org/wiki?curid=1254371", "title": "Schutztruppe", "text": "Schutztruppe (in tedesco \"forza di protezione\") era il nome dell'esercito coloniale della Germania Imperiale esistito fra la fine del XIX secolo e i primi decenni del secolo successivo. Come altri eserciti coloniali del periodo, la Schutztruppe era composta da ufficiali e sottufficiali tedeschi (anche provenienti dalle stesse colonie), e soldati reclutati localmente tra le popolazioni indigene.\nLa Schutztruppe fu istituita dal Reichstag il 22 marzo 1891 per la colonia dell'Africa Orientale Tedesca e il 9 giugno 1895 per i possedimenti dell'Africa Tedesca del Sud-Ovest e del Camerun tedesco; le colonie del Togoland, della Nuova Guinea Tedesca e delle Samoa tedesche, come pure il possedimento di Kiao-Ciao in Cina, non disponevano di propri reparti dedicati di Schutztruppe ma solo di unit\u00e0 di polizia militarizzata composta da locali (Polizeitruppen). Il quartier generale della Schutztruppe, che era una forza distinta dall'esercito (Deutsches Heer) o dalla marina imperiale (Kaiserliche Marine), era situato a Berlino presso l'ufficio delle colonie (Reichskolonialamt).\nLa Schutztruppe cess\u00f2 di esistere nel 1919, quando la Germania, sconfitta nella prima guerra mondiale, perse le proprie colonie; nel 1914 il suo organico totale ammontava a:\nAfrica Orientale Tedesca.\nLe compagnie nell'Africa Orientale Tedesca 14 compagnie (2.500 soldati e oltre 14.000 portatori e altri impiegati) in Africa Orientale Tedesca, con quartier generale a Dar es Salaam che nel 1914 erano cos\u00ec strutturate:\nAfrica Tedesca del Sud-Ovest.\nLe compagnie in Africa Tedesca del Sud-Ovest era di 12 compagnie (1.500 soldati) con quartier generale a Windhuk e Keetmanshoop che nel 1914 erano cos\u00ec strutturate:\nComando distretto settentrionale: Windhuk\nComando distretto meridionale: Keetmanshoop\nAfrica Occidentale Tedesca (Kamerun).\nLe forze in Kamerun nel 1914 erano 12 compagnie (1.600 uomini), con quartier generale a Soppo creato nel 1894 dalla forza di polizia coloniale creata nel 1891:\nComando Centrale: Soppo vicino alla capitale Bu\u00e9a"}
{"id": "1254372", "revid": "339392", "url": "https://it.wikipedia.org/wiki?curid=1254372", "title": "Cinquantesimo Zecchino d'Oro", "text": ""}
{"id": "1254374", "revid": "1573940", "url": "https://it.wikipedia.org/wiki?curid=1254374", "title": "Hermissenda emurai", "text": "Hermissenda emurai () \u00e8 un mollusco nudibranchio della famiglia Myrrhinidae."}
{"id": "1254375", "revid": "486946", "url": "https://it.wikipedia.org/wiki?curid=1254375", "title": "Shinanoeolis", "text": ""}
{"id": "1254376", "revid": "712828", "url": "https://it.wikipedia.org/wiki?curid=1254376", "title": "Ahoshta", "text": ""}
{"id": "1254377", "revid": "1573940", "url": "https://it.wikipedia.org/wiki?curid=1254377", "title": "Favorinus branchialis", "text": "Favorinus branchialis () \u00e8 un mollusco nudibranchio della famiglia Facelinidae."}
{"id": "1254378", "revid": "111573370", "url": "https://it.wikipedia.org/wiki?curid=1254378", "title": "Chiostro di Montesanto", "text": "Il Chiostro di Montesanto \u00e8 un chiostro monumentale di Napoli ubicato in via Montesanto.\nFu eretto intorno al 1646 per sulla volont\u00e0 dei Carmelitani e su disegno di Pietro De Marino.\nLa pianta \u00e8 un rettangolo con sei arcate per otto. Di grande effetto sono la scala in marmo e piperno che conduce ai corpi superiori.\nOggi il chiostro fa parte del complesso dell'Istituto Bianchi fondato nel 1870."}
{"id": "1254379", "revid": "486946", "url": "https://it.wikipedia.org/wiki?curid=1254379", "title": "Matharena", "text": ""}
{"id": "1254381", "revid": "1573940", "url": "https://it.wikipedia.org/wiki?curid=1254381", "title": "Jason mirabilis", "text": "Jason mirabilis \u00e8 un mollusco nudibranchio della famiglia Facelinidae. \u00c8 l'unica specie nota del genere Jason.\nBiologia.\nSi nutre di idrozoi del genere \"Solanderia\".\nDistribuzione e habitat.\nLa specie \u00e8 endemica delle acque della Nuova Zelanda, a profondit\u00e0 comprese tra 3 e 40\u00a0m."}
{"id": "1254383", "revid": "21880", "url": "https://it.wikipedia.org/wiki?curid=1254383", "title": "Jason (zoologia)", "text": ""}
{"id": "1254389", "revid": "1573940", "url": "https://it.wikipedia.org/wiki?curid=1254389", "title": "Bajaeolis bertschi", "text": "Bajaeolis bertschi \u00e8 un mollusco nudibranchio della famiglia Facelinidae. \u00c8 l'unica specie nota del genere Bajaeolis."}
{"id": "1254390", "revid": "29244", "url": "https://it.wikipedia.org/wiki?curid=1254390", "title": "Bajaeolis", "text": ""}
{"id": "1254391", "revid": "21880", "url": "https://it.wikipedia.org/wiki?curid=1254391", "title": "Babaiella serrata", "text": ""}
{"id": "1254392", "revid": "486946", "url": "https://it.wikipedia.org/wiki?curid=1254392", "title": "Babaiella", "text": ""}
{"id": "1254399", "revid": "30232", "url": "https://it.wikipedia.org/wiki?curid=1254399", "title": "Raffo (birra)", "text": ""}
{"id": "1254402", "revid": "754039", "url": "https://it.wikipedia.org/wiki?curid=1254402", "title": "Chiostro delle Periclitanti", "text": ""}
{"id": "1254403", "revid": "1543377", "url": "https://it.wikipedia.org/wiki?curid=1254403", "title": "Matford F81 e F82", "text": "Le Matford F81, F82, F91 e F92 sono quattro modelli di autovettura di fascia alta prodotti dal 1938 al 1939 dalla casa automobilistica franco-statunitense Matford.\nProfilo.\nSu questi modelli le fonti sono spesso incerte: a volte la F81 e tutte le Matford contemporanee vengono trattate come evoluzioni della Alsace V8, altre volte vengono invece considerate come un nuovo modello.\nDi certo si trattava di un modello nuovo nella carrozzeria, che riprendeva quella delle Ford V8 e delle Lincoln Zephyr prodotte tra il 1937 e il 1940 negli USA.\nLe prime ad essere lanciate furono le F81 e F82, prodotte sino alla fine del 1938. La meccanica rimase invariata rispetto a quella della gamma Alsace V8. La F81 montava il V8 da 3621 cm\u00b3 della potenza massima di 90 CV a 3800 giri/min. La F82 invece montava il V8 da 2225\u00a0cm\u00b3 in grado di erogare 60 CV.\nAnche le sospensioni ad assale rigido erano le stesse della vecchia gamma. Le velocit\u00e0 massime erano rispettivamente di 130 e 120\u00a0km/h.\nAll'inizio del 1939, le F81 e F82 furono rinominate come F91 e F92, ma poche erano le differenze sostanziali. Su entrambi i modelli sparirono le feritoie di raffreddamento sul cofano motore, mentre la versione maggiore benefici\u00f2 di un vano posteriore per la ruota di scorta.\nAlla fine dello stesso anno, anche questa gamma fu tolta dalla produzione.\nFurono gli ultimi modelli della Matford: di l\u00ec a poco, infatti, fu sciolto il sodalizio tra Mathis e Ford francese: la prima avrebbe chiuso i battenti per sempre, mentre la seconda aveva gi\u00e0 acquisito nel 1938 un vasto terreno a Poissy, dove nel giro di un paio di anni avrebbe eretto un nuovo e pi\u00f9 moderno stabilimento: qui, durante la guerra, avrebbe proseguito costruendo mezzi militari con il nuovo marchio di Ford SAF, ma al termine del conflitto si sarebbe riconvertita nella produzione di automobili basate sui vecchi modelli d'anteguerra, prima di essere a sua volta rilevata dalla SIMCA."}
{"id": "1254404", "revid": "15428", "url": "https://it.wikipedia.org/wiki?curid=1254404", "title": "Casa Roero", "text": ""}
{"id": "1254405", "revid": "1573940", "url": "https://it.wikipedia.org/wiki?curid=1254405", "title": "Hermosita", "text": "Hermosita \u00e8 un genere di molluschi nudibranchi della famiglia Facelinidae.\nTassonomia.\nIl genere comprende due specie:"}
{"id": "1254406", "revid": "712828", "url": "https://it.wikipedia.org/wiki?curid=1254406", "title": "Arshish", "text": ""}
{"id": "1254408", "revid": "1573940", "url": "https://it.wikipedia.org/wiki?curid=1254408", "title": "Setoeolis inconspicua", "text": "Setoeolis incospicua () \u00e8 un mollusco nudibranchio della famiglia Facelinidae."}
{"id": "1254411", "revid": "38120", "url": "https://it.wikipedia.org/wiki?curid=1254411", "title": "How the West Was Won (Led Zeppelin)", "text": "How The West Was Won \u00e8 un triplo album live del gruppo rock britannico dei Led Zeppelin, pubblicato il 27 maggio 2003 sotto l'etichetta Atlantic Records.\nIl disco.\nIl triplo album, realizzato nel marzo del 2003, raccoglie le registrazioni di diciotto brani live, eseguiti dal gruppo nel giugno del 1972. Le registrazioni furono trovate da Jimmy Page, chitarrista e produttore dell'album, durante la ricerca di materiale audio e video per la realizzazione di un doppio DVD sui Led Zeppelin, uscito nello stesso anno.\nLe registrazioni provengono dai concerti del 25 giugno al \"Los Angeles Forum\" e del 27 giugno al \"Long Beach Arena\", concerti tenutisi durante il tour negli Stati Uniti del 1972. Il chitarrista, come si pu\u00f2 leggere nelle note interne del cofanetto, considera questi spettacoli come l'apice della carriera artistica del gruppo.\nPer molti anni, le registrazioni di questi due show erano circolati anche sotto forma di bootleg, ma unicamente come registrazioni scadenti o effettuate dal pubblico stesso. Inoltre, nonostante la circolazione di alcune registrazioni rubate dall'archivio personale di Jimmy Page, nessuna riguardava i concerti del 1972 al Long Beach o al LA Forum. In questo modo, \"How the West Was Won\" \u00e8 stato la prima possibilit\u00e0 di ascoltare le registrazioni ufficiali di queste due esibizioni.\nLe canzoni provenienti dai due concerti hanno richiesto a Page un lungo editing al SARM West Studios a Londra prima di essere registrate per l'album. Una analisi comprensiva delle tracce live per l'album \u00e8 possibile trovarla al The Garden Tapes. Alcune canzoni che furono suonate al concerto, come \"Communication Breakdown\" e una rara versione di \"Louie Louie\" dallo show del 25 giugno, non furono inserite in \"How the West Was Won\". Il brano \"LA Drone\", presente nel disco in una versione lunga appena quattordici secondi, originariamente aveva una durata maggiore.\nL'album ha debuttato nella Billboard 200 chart il 14 giugno 2003 al posto numero 1 con 154.000 copie. Rimase nella classifica per 16 settimane, ed \u00e8 stato certificato come disco d'oro e di platino dalla RIAA il 30 giugno 2003. L'album \u00e8 divenuto il primo album dei Led Zeppelin a raggiungere la posizione #1, dopo l'album del 1979 \"In Through the Out Door\"."}
{"id": "1254413", "revid": "14691", "url": "https://it.wikipedia.org/wiki?curid=1254413", "title": "Yeh-Shen", "text": ""}
{"id": "1254415", "revid": "276996", "url": "https://it.wikipedia.org/wiki?curid=1254415", "title": "Myrrhine longicirra", "text": ""}
{"id": "1254416", "revid": "339392", "url": "https://it.wikipedia.org/wiki?curid=1254416", "title": "Myrrhine", "text": ""}
{"id": "1254418", "revid": "1573940", "url": "https://it.wikipedia.org/wiki?curid=1254418", "title": "Phyllodesmium horridum", "text": "Phyllodesmium horridum () \u00e8 un mollusco nudibranchio della famiglia Myrrhinidae."}
{"id": "1254419", "revid": "486946", "url": "https://it.wikipedia.org/wiki?curid=1254419", "title": "Phyllodesmopsis", "text": ""}
{"id": "1254423", "revid": "111573465", "url": "https://it.wikipedia.org/wiki?curid=1254423", "title": "Chiostro di San Potito", "text": "Il Chiostro di San Potito \u00e8 un chiostro monumentale di Napoli ubicato in via Salvator Rosa.\nFu costruito nel 1615 su progetto di Pietro De Marino, che disegn\u00f2 un chiostro a due ali con vista sul mare e verso San Martino. \nLe strutture conventuali sono ben conservate, ma le decorazioni in piperno delle finestre sono state ricoperte da vernice grigia durante un restauro.\nDal 1809, con l'espulsione dei religiosi, venne adibito a caserma militare."}
{"id": "1254425", "revid": "834", "url": "https://it.wikipedia.org/wiki?curid=1254425", "title": "Certificate Revocation List", "text": ""}
{"id": "1254428", "revid": "1573940", "url": "https://it.wikipedia.org/wiki?curid=1254428", "title": "Phyllodesmium", "text": "Phyllodesmium \u00e8 un genere di molluschi nudibranchi della famiglia Myrrhinidae.\nTassonomia.\nComprende le seguenti specie:"}
{"id": "1254429", "revid": "175595", "url": "https://it.wikipedia.org/wiki?curid=1254429", "title": "Hachiwara", "text": ""}
{"id": "1254448", "revid": "1573940", "url": "https://it.wikipedia.org/wiki?curid=1254448", "title": "Filurus dubius", "text": "Filurus dubius \u00e8 una mollusco di incerta collocazione sistematica."}
{"id": "1254450", "revid": "29244", "url": "https://it.wikipedia.org/wiki?curid=1254450", "title": "Filurus", "text": ""}
{"id": "1254453", "revid": "21880", "url": "https://it.wikipedia.org/wiki?curid=1254453", "title": "Eucharis boscii", "text": ""}
{"id": "1254456", "revid": "21880", "url": "https://it.wikipedia.org/wiki?curid=1254456", "title": "Eucharis", "text": "Il termine Eucharis, proveniente dalla mitologia greca, pu\u00f2 indicare in biologia:\nIn astronomia:\nTra le biografie:"}
{"id": "1254457", "revid": "1573940", "url": "https://it.wikipedia.org/wiki?curid=1254457", "title": "Glaucilla", "text": "Glaucilla \u00e8 un genere di molluschi nudibranchi della famiglia Glaucidae.\nTassonomia.\nIl genere comprende le seguenti specie:"}
{"id": "1254459", "revid": "486946", "url": "https://it.wikipedia.org/wiki?curid=1254459", "title": "Laniogerus", "text": ""}
{"id": "1254468", "revid": "1632387", "url": "https://it.wikipedia.org/wiki?curid=1254468", "title": "Supernaturals", "text": "Supernaturals \u00e8 il 4\u00ba album pubblicato dagli Ufomammut in collaborazione con i Lento."}
{"id": "1254471", "revid": "1573940", "url": "https://it.wikipedia.org/wiki?curid=1254471", "title": "Pteraeolidia", "text": "Pteraeolidia \u00e8 un genere di molluschi nudibranchi della famiglia Facelinidae.\nTassonomia.\nComprende le seguenti specie:"}
{"id": "1254473", "revid": "29244", "url": "https://it.wikipedia.org/wiki?curid=1254473", "title": "Pteraeolidiidae", "text": ""}
{"id": "1254474", "revid": "21880", "url": "https://it.wikipedia.org/wiki?curid=1254474", "title": "Herviellidae", "text": ""}
{"id": "1254475", "revid": "406204", "url": "https://it.wikipedia.org/wiki?curid=1254475", "title": "Tumbler", "text": "Il tumbler \u00e8 un tipo di bicchiere usato principalmente nella preparazione e nel servizio di cocktail.\n\u00c8 di forma cilindrica o tronco-conica leggermente svasata, con le pareti di spessore quasi uniforme, solo leggermente pi\u00f9 spesse verso il fondo. Il fondo del bicchiere \u00e8 alto e pesante: il diametro del cilindro \u00e8 in genere di circa 60 millimetri, ma l'altezza pu\u00f2 variare da 50 a 180 mm a seconda del tipo di bicchiere. Il fondo pu\u00f2 essere spesso anche fino a due centimetri.\nEsistono tre tipi di tumbler: basso, medio e alto. Il tumbler basso \u00e8 usato per acqua e liquori \"on the rocks, \"cio\u00e8 con ghiaccio; il tumbler medio \u00e8 usato per distillati e liquori senza ghiaccio; infine il tumbler alto \u00e8 utilizzato per bevande a base di latte o di frutta e ghiaccio. \nLa solidit\u00e0 e la consistenza di questo bicchiere lo rendono particolarmente adatto ai cocktail dove vi \u00e8 uso di ghiaccio o frutta.\nTra i cocktail classici che prevedono l'uso del tumbler basso (detto anche \"Old fashioned\") vi sono l'Americano, il Negroni, il Jack e Menta, il Black magic, il Godfather. In genere sono cocktail ad alta gradazione alcolica e dal sapore intenso, serviti \"on the rocks\" con cubetti di ghiaccio.\nMojito, Bloody Mary, Tom Collins, Garibaldi, Bull Shot e Brandy Egg Nog invece prevedono l'uso del tumbler alto (detto pi\u00f9 precisamente \"highball\"). Questo tipo di bicchiere \u00e8 pi\u00f9 spesso usato per i long drink e i cocktail con frutta, poich\u00e9 l'alta capacit\u00e0 del bicchiere permette alla frutta di essere immersa nel liquore.\nOld fashioned.\nL'Old fashioned, conosciuto anche con i termini anglofoni rocks e lowball, \u00e8 un bicchiere di tipo tumbler basso utilizzato per servire liquori \"on the rocks\" (versati su cubetti di ghiaccio) o cocktail con pochi ingredienti.\nIn genere un bicchiere da Old Fashioned contiene dalle 6 alle 10 once liquide (cio\u00e8 dai 18 ai 30 cl), mentre un doppio Old Fashioned glass ne contiene dalle 12 alle 16 (cio\u00e8 dai 35 ai 44 cl). L\"'American Old Fashioned\" ed il \"rocks\" possono contenere da 22 a 34 centilitri e sono utilizzati per servire diversi liquori quali whisky e rum."}
{"id": "1254477", "revid": "287204", "url": "https://it.wikipedia.org/wiki?curid=1254477", "title": "NGC 6300", "text": "NGC 6300 \u00e8 una galassia nella costellazione dell'Altare.\nFa parte di un gruppo di galassie adiacente al nostro Gruppo Locale; \u00e8 visibile con facilit\u00e0 in un telescopio di piccole dimensioni, 3 gradi a SW della stella , e risalta notevolmente nel campo circostante, che appare povero di stelle. \u00c8 una galassia a spirale barrata dalla forma molto regolare, con una barra molto luminosa e due bracci ben avvolti che quasi formano un \"anello\" intorno al nucleo. Dista dalla Via Lattea quasi 36 milioni di anni-luce."}
{"id": "1254479", "revid": "767487", "url": "https://it.wikipedia.org/wiki?curid=1254479", "title": "Liar's Exit", "text": "Liar's Exit \u00e8 il secondo album del gruppo alternative rock britannico dei Bikini Atoll.\nIl disco fu registrato a Chicago in due settimane (dal 7 al 20 settembre 2004)negli studi di Steve Albini. Fu masterizzato negli Abbey Road Studios da Steve Rooke fra il 3 e il 17 dicembre 2004 e pubblicato il 6 giugno 2005 dall'etichetta Belle Union."}
{"id": "1254482", "revid": "729019", "url": "https://it.wikipedia.org/wiki?curid=1254482", "title": "Aeroporto di San Juan-Isla Verde", "text": "L'aeroporto di San Juan-Isla Verde, meglio conosciuto come aeroporto internazionale Luis Mu\u00f1oz Mar\u00edn (in spagnolo: \"Aeropuerto Internacional Luis Mu\u00f1oz Mar\u00edn\"), \u00e8 il principale aeroporto di Porto Rico, situato a Isla Verde, quartiere del comune di Carolina, a poca distanza dalla capitale San Juan.\nL'aeroporto \u00e8 l'hub caraibico delle compagnie aeree American Eagle Airlines e Cape Air.\nStoria.\nLo scalo \u00e8 stato denominato fino al 1985 \"Aeroporto internazionale di Isla Verde\", quando il governatore Rafael Hern\u00e1ndez Col\u00f3n dedic\u00f2 lo scalo al primo governatore portoricano democraticamente eletto: Luis Mu\u00f1oz Mar\u00edn."}
{"id": "1254485", "revid": "339392", "url": "https://it.wikipedia.org/wiki?curid=1254485", "title": "Carla Bruni Tedeschi", "text": ""}
{"id": "1254491", "revid": "189072", "url": "https://it.wikipedia.org/wiki?curid=1254491", "title": "Fellow Lady Astronaut Trainees", "text": ""}
{"id": "1254493", "revid": "1573940", "url": "https://it.wikipedia.org/wiki?curid=1254493", "title": "Herviella", "text": "Herviella \u00e8 un genere di molluschi nudibranchi della famiglia Facelinidae.\nTassonomia.\nIl genere comprende le seguenti specie:"}
{"id": "1254495", "revid": "21880", "url": "https://it.wikipedia.org/wiki?curid=1254495", "title": "Marciella", "text": ""}
{"id": "1254496", "revid": "1632387", "url": "https://it.wikipedia.org/wiki?curid=1254496", "title": "Lucifer Songs", "text": "Lucifer Songs \u00e8 il 3\u00ba album commercializzato dalla metal-band italiana Ufomammut."}
{"id": "1254500", "revid": "21880", "url": "https://it.wikipedia.org/wiki?curid=1254500", "title": "Muessa", "text": ""}
{"id": "1254508", "revid": "119249605", "url": "https://it.wikipedia.org/wiki?curid=1254508", "title": "Louis de Rouvroy de Saint-Simon", "text": "Biografia.\nLa giovinezza.\nFiglio di Claude de Rouvroy, duca di Saint-Simon e della sua seconda moglie, Charlotte de l'Aubespine, che ebbe il titolo, gi\u00e0 dalla prima giovinezza, di visdomino di Chartres, ricevette un'accurata istruzione. A quest'epoca divenne amico del duca di Chartres, il futuro reggente; un altro personaggio che ebbe una parte importante nella sua vita fu Ranc\u00e9, abate trappista, suo mentore in materia di religione. Saint-Simon s'interess\u00f2 soprattutto di storia e am\u00f2 la lettura, specialmente di memorie, che gli dava, diceva, il desiderio di scriverne con la speranza di essere utile e di riportare al meglio i problemi del suo tempo: cominci\u00f2 infatti a scrivere le sue memorie nel luglio 1694.\nNon trascurava tuttavia gli esercizi fisici - equitazione e scherma - e manifest\u00f2 il desiderio di servire nell'esercito. Nel 1691 suo padre, allora ottantaseienne, lo fece entrare nel corpo dei moschettieri grigi comandati da Maupertuis e Louis prese parte nel 1692 all'assedio di Namur. Poco dopo, Luigi XIV gli assegn\u00f2 il comando della terza compagnia di cavalleria del Reggimento \"Royal-Roussillon\".\nNell'aprile 1693 muore il padre e Louis prende il titolo di duca e di Pari di Francia a 18 anni. Maestro di campo del Reggimento \"Royal-Carabiniers\", le sue responsabilit\u00e0 militari passano tuttavia in secondo piano rispetto a quelle di Pari: s'impegna nel processo contro il maresciallo de Luxembourg, che voleva modificare il proprio rango tra i Pari di Francia e protesta contro il \u00abrango intermedio\u00bb concesso da Luigi XIV ai figli naturali, il duca del Maine e il conte di Tolosa, che ottengono cos\u00ec un rango superiore a quello di Pari.\nNel 1695 sposa Marie-Gabrielle de Durfort de Lorge, la primogenita del maresciallo de Lorge, la cui madre, nata Fr\u00e9mont, proviene da una famiglia non nobile ma ricca. Il matrimonio sembra essere particolarmente felice e l'8 settembre 1696 nasce la prima figlia Charlotte, che \u00e8 per\u00f2 deforme e sar\u00e0 per tutta la vita a carico dei genitori. Questa nascita, seguita da quella di altri due figli, anch'essi minorati fisicamente e psichicamente, ferisce profondamente Saint-Simon nel suo orgoglio di padre e di aristocratico; nei suoi \"M\u00e9moires\" parla dei figli soltanto di sfuggita. Nel 1697 prende parte a una spedizione militare in Alsazia, al comando del maresciallo de Choiseul. \u00c8 il suo ultimo servizio nelle armi, dal momento che non sopporta pi\u00f9 di passare due mesi all'anno nel reggimento, che del resto viene sciolto. Nel luglio 1698 nasce il secondo figlio, Jacques-Louis, che prende il titolo di visdomino di Chartres: il bambino crescer\u00e0 molto poco e sar\u00e0 soprannominato \u00abil bassotto\u00bb.\nNel 1699, preoccupato dell'ampiezza che stanno prendendo le sue \"Memorie\" - che, in un primo momento, aveva stabilito fossero distrutte alla sua morte - consult\u00f2 Ranc\u00e9 per sapere quale decisione dovesse prendere e quest'ultimo gli sugger\u00ec di limitarsi a raccogliere della documentazione, abbandonando la stesura delle proprie intime impressioni, segno, per l'abate, di orgoglio nei confronti di Dio. Da questa data decorrono dunque le aggiunte nelle \"Memorie\" di dossiers corredati da note personali e da aggiunte di aneddoti.\nIl 12 agosto nasce il terzo figlio, Armand-Jean, che assume il titolo di marchese de Ruffec. Nel 1702, quando da tempo trascurava la vita militare per quella di corte, Saint-Simon si vide scavalcato nelle promozioni da ufficiali di nomina pi\u00f9 recente: tra questi, il conte d'Ayen, futuro duca de Noailles, suo nemico giurato per tutta la vita - \u00abil serpente che tent\u00f2 Eva dannando Adamo e il genere umano, \u00e8 l'originale e il duca de Noailles \u00e8 la sua copia esatta e fedelissima\u00bb, scrive Saint-Simon nei \"M\u00e9moires\". Di fronte a quella che considera un'ingiustizia, lascia l'esercito, accampando ragioni di salute ma procurandosi la lunga inimicizia di Luigi XIV.\nA Versailles.\nAncora nel 1702 ottenne di poter alloggiare con la famiglia in un appartamento del castello di Versailles: nel pieno della corte, osserva e consegna con passione nelle sue pagine quella societ\u00e0. Nel 1706 il suo nome \u00e8 proposto per l'incarico di ambasciatore a Roma, in sostituzione del cardinale de Janson, ma all'ultimo momento gli \u00e8 preferito il cardinale de La Tr\u00e9moille. Nel 1710 sua moglie diviene damigella d'onore della duchessa di Berry e la famiglia ottiene di occupare un nuovo, pi\u00f9 grande appartamento, dotato di due cucine, che permette al duca di dilettarsi di zuppe e di secondi piatti, annotati nell'opera che va scrivendo.\nNel 1711 il figlio di Luigi XIV muore. Saint-Simon, amico del figlio di questi, il duca di Borgogna, primo nella linea di successione, spera di innalzarsi nella considerazione della corte ma nel 1712 muore anche il duca di Borgogna. Per consolarsi, Saint-Simon si lancia in un progetto di riforma nella linea del liberalismo aristocratico: egli sogna una monarchia con meno assolutismo non tanto per un desiderio di eguaglianza quanto per riconsegnare alla nobilt\u00e0, strettamente gerarchizzata, un maggior ruolo politico, se non egemonico. A questo scopo, diffonde i suoi scritti a corte e diviene una sorta di personaggio; parallelamente, continua a lamentare il mancato rispetto delle gerarchie e a scagliare fulmini contro i nobili concepiti fuori del matrimonio - il duca del Maine in primo luogo - che un editto del 1714 ha inserito nelle linee di successione.\nLa riflessione politica di Saint-Simon si fonda sul ruolo accordato ai Pari di Francia, ai quali appartiene: secondo lui, essi, l'espressione pi\u00f9 alta della nobilt\u00e0 e dunque della societ\u00e0 francese, devono svolgere la funzione di consiglieri del re, mentre il sistema dei ministeri, gi\u00e0 sbozzato sotto Enrico IV e realizzato pienamente da Luigi XIV, \u00e8 l'espressione di tutti i mali, perch\u00e9 sostituisce a quel \u00abgoverno di consiglio\u00bb del re e dei suoi nobili, da lui fantasticato, un \u00abgoverno esecutivo\u00bb dove il re decide da solo e fa eseguire i suoi ordini da ministri e segretari di Stato, \u00abgente da poco\u00bb, plebei o di recente nobilt\u00e0. Saint-Simon osa rimproverare il re, in una lettera anonima composta poco dopo la morte del duca di Borgogna, di aver avuto un regno \u00abtutto per s\u00e9\u00bb.\nAll'ombra del Reggente.\nNel settembre 1715, Luigi XIV muore. Il duca d'Orl\u00e9ans, amico d'infanzia di Saint-Simon, diviene reggente e questo \u00e8, per Saint-Simon, il momento di far trionfare i suoi progetti politici. Membro del consiglio di reggenza, egli \u00e8 il creatore del sistema della \"polisinodia\", che al posto dei ministeri istituisce dei consigli aristocratici: questo \u00e8 il solo ruolo degno di un Pari, che deve essere un consigliere del re, non un suo funzionario. Egli rifiuta la presidenza del consiglio delle Finanze, che affida a uno dei suoi peggiori nemici, il duca de Noailles, ma accetta gli onori di corte pi\u00f9 prestigiosi: il giustacuore, il libero accesso presso il re, la croce di San Luigi, normalmente riservata ai militari. La sua onest\u00e0 personale non gli consente di approfittare del momento per risolvere certi suoi problemi finanziari ma in compenso egli si concede la soddisfazione di partecipare alla decisione di escludere gli illegittimi dal rango di \"principi del sangue\".\nPoco portato alla manovre politiche, viene soppiantato a poco a poco dal cardinale Dubois, gi\u00e0 precettore del Reggente e futuro primo ministro, anche se Filippo d'Orl\u00e9ans gli conserva la sua amicizia e gli concede nel 1719 l'utilizzo del castello di Meudon, che rappresenta un onore notevole e altri onori che tuttavia Saint-Simon rifiuta con vari pretesti, tranne, nel 1721, l'incarico di ambasciatore, nominato dal duca d'Orleans, in Spagna, paese da lui molto ammirato, allo scopo di preparare il matrimonio di Luigi XV con l'Infanta di Spagna, ma questo episodio, che gli procura il titolo di \"Grande di Spagna\" \u00e8 anche il suo canto del cigno: rientrato in Francia nel 1722, vede Dubois nominato primo ministro. Nel 1723, la morte del Reggente, oltre a privarlo del suo migliore amico, gli fa perdere ogni accesso al potere e lo allontana dalla corte.\nRitiratosi nel suo castello di La Fert\u00e9-Vidame, conduce una vita di gentiluomo di campagna, occupandosi in parte anche delle condizioni di vita dei suoi contadini e cercando di modernizzare le loro tecniche di lavorazione, improvvisandosi anche maestro ferraio. Si occupa della redazione di trattati storico-genealogici, legge il \"Journal\" di Dangeau e, dal 1739, mette insieme le sue note e attende alla redazione definitiva delle \"M\u00e9moires\". Nel 1749 ne termina la redazione, che si arresta al 1723, anno della morte del Reggente: pensa a volte di continuarne ancora la stesura, ma finir\u00e0 col rinunciarvi.\nLe \"Memorie\".\nI \"M\u00e9moires\" hanno atteso a lungo una pubblicazione: il manoscritto fu conservato presso un notaio e solo con l'iniziativa di un nipote, il generale de Saint-Simon, s'inizi\u00f2 a preparare la pubblicazione. La prima edizione fu quella di Adolphe Ch\u00e9ruel, a partire dal 1856, seguita da quella di Boislile, dal 1879 al 1930, in 43 volumi, che resta tuttora l'edizione di riferimento. Queste edizioni faranno la fama di Saint-Simon fra i memorialisti, detronizzando il cardinale de Retz, e consacrandolo quale maggior fonte storica del regno di Luigi XIV. Il manoscritto originale delle \"Memorie\" fu acquistato nel 1863 dalla libreria Hachette, che ne ripubblicava il testo nel 1882-84.\nAspetti letterari.\nSaint-Simon \u00e8 un autentico scrittore, la sua opera non ha soltanto un interesse storico, ma costituisce un esempio di stile, anche se egli scrisse di s\u00e9 di non piccarsi di scriver bene, cosa vera, da un punto di vista puramente accademico, dal momento che la sua grammatica non \u00e8 sempre rigorosa e il suo vocabolario \u00e8 arcaico, irrigidito alla prima met\u00e0 del regno di Luigi XIV. Quel che rende originale il suo stile \u00e8 il fatto che egli non si sorvegli, che i suoi periodi, spezzati e febbrili, si urtino in ellissi al punto che Chateaubriand dir\u00e0 di lui: \u00abScrive alla diavola per la posterit\u00e0\u00bb. La sua frase, a volte, come in Proust, sembra voler abbracciare tutti gli aspetti d'una questione fino all'esaurimento del soggetto che egli intende esporre. A volte, invece, sopprime il verbo e accumula rapide notazioni; cos\u00ec descrive, per esempio, lo zar Pietro il Grande, durante la sua visita a Parigi nel 1717:\n\u00abQuesto monarca si fece ammirare per la sua estrema curiosit\u00e0, sempre tendente alle sue vedute sul governo, sul commercio, sull'istruzione, sulla polizia, e questa curiosit\u00e0 tutto attingeva e niente disdegnava, i cui minimi tratti avevano un'utilit\u00e0 conseguente, marcata, sapiente, che non stimava che quel che meritava esserlo, nel quale brillava l'intelligenza, la giustezza, la viva tensione del suo spirito. Tutto mostrava in lui la vasta estensione dei suoi lumi e qualcosa di continuamente conseguente. Egli univa in un modo del tutto sorprendente la maest\u00e0 pi\u00f9 alta, pi\u00f9 fiera, pi\u00f9 delicata, pi\u00f9 sostenuta, nello stesso tempo la meno imbarazzante quando l'aveva stabilita in tutta la sua sicurezza, con una cortesia che sentiva e sempre e con tutti e da padrone ovunque, ma con i propri gradi secondo le persone. Aveva una sorta di famigliarit\u00e0 che veniva dalla libert\u00e0; ma non era esente da una forte impronta di quell'antica barbarie del suo paese che rendeva tutte le sue maniere pronte, perfino precipitose, le sue volont\u00e0 incerte, senza per\u00f2 voler essere costretto n\u00e9 contraddetto su nemmeno una\u00bb.\n\u00c8 anche un buon narratore, che racconta con chiarezza e minuzia storie spesso contorte, sapendo maneggiarne gli effetti e la tensione, trasformando un piccolo aneddoto in una vera commedia: Infine, Saint-Simon si distingue per la foga del discorso: facile all'indignazione, ha l'insulto scaltro e la penna ben acuminata, e pochi trovano grazia ai suoi occhi; egli offre al lettore un panorama a volte ingiusto ma spesso illuminante della corte di Luigi XIV.\nL'opera non \u00e8 omogenea: a passaggi d'antologia - ritratti di personaggi scomparsi, la veglia funebre di Luigi XIV - si contrappongono dei tunnel nei quali il lettore moderno \u00e8 meno sensibile: per esempio, redige lunghe dissertazioni sulla gerarchia relativa dei grandi del regno. Il fatto \u00e8 che Saint-Simon non scrive soltanto per la sua epoca, ma anche per promuovere le sue idee politiche o per promuovere se stesso. Gli storici considerano in effetti che ha spesso esagerato l'importanza del proprio ruolo negli affari politici degli anni 1710-1723. L'opera stessa non fornisce sempre le sue fonti: Saint-Simon si rif\u00e0 abbondantemente al diario di Dangeau per gli aneddoti sulla corte ma l'utilizza solo per criticarlo quando vi trova degli errori. Si fonda anche sul diario di Torcy per gli avvenimenti internazionali.\nL'influsso letterario di Saint-Simon.\nImportanti scrittori francesi sono stati influenzati dall'opera di Saint-Simon. Stendhal conobbe i \"M\u00e9moires\" attraverso la pubblicazione di estratti avvenuta tra gli anni 1781 e 1819, anno in cui gli eredi di Saint-Simon, entrati in possesso del manoscritto, decisero di autorizzare l'edizione completa dell'opera. Stendhal fu affascinato dai \"M\u00e9moires\", come espresse in una celebre battuta: \u00abHo due passioni, gli spinaci e Saint-Simon!\u00bb e trasse numerosi procedimenti letterari \"moderni\" utilizzati dal duca, malgrado la sua fama di arcaista, in particolare la descrizione soggettiva, ossia la rappresentazione di una scena attraverso i particolari percepiti da un singolo personaggio. Ne \"La Certosa di Parma\", le descrizioni degli intrighi di corte e i ritratti di diversi personaggi secondari sono apertamente ispirati a Saint-Simon, che del resto viene espressamente citato.\nAnche Marcel Proust fu un fervente ammiratore del memorialista, del quale ha fatto una lunga e gustosa imitazione, i \"Pastiches et m\u00e9langes\" del 1919. L'evocazione nella \"\u00c0 la recherche du temps perdu\" dei salotti aristocratici dell'inizio del XX secolo deve tanto ai suoi ricordi mondani quanto alle scene della corte di Luigi XIV lette nei \"M\u00e9moires\", il cui autore \u00e8 spesso citato nel romanzo, specialmente nei passaggi in cui appare il colorito personaggio del barone Palam\u00e8de de Guermantes.\nProust ha cercato di riprodurre quella maniera di esprimersi, che Saint-Simon chiamava lo \u00abspirito Mortemart\u00bb, dal nome di un'importante famiglia nobile del suo tempo, alla quale apparteneva Madame de Montespan: \u00abun'eloquenza naturale, una propriet\u00e0 di espressione, una singolarit\u00e0 nella scelta dei termini che veniva da s\u00e9 e sorprendeva sempre, con quel giro particolare alla M.me de Montespan\u00bb Proust cerc\u00f2 d'illustrare questo spirito nel personaggio della duchessa de Guermantes, ma senza essere soddisfatto del risultato ottenuto.\nPi\u00f9 profondamente, Proust fu affascinato dal successo del progetto letterario di Saint-Simon, che risuscit\u00f2 con la scrittura un mondo scomparso da trent'anni: come il memorialista, l'autore della \"Recherche\" comprese che le delusioni della vita e la certezza della morte possono essere trascese dalla letteratura.\nLa storia secondo Saint-Simon.\nSaint-Simon perseguiva un progetto storico, come afferma nell'introduzione che fa ricordare la prefazione dell\"'Ab Urbe condita\" di Tito Livio. Egli ricorda che la storia \u00e8 uno studio \u00abraccomandato\u00bb, praticato dai santi e, meglio ancora, dallo Spirito Santo - allusione ai cosiddetti libri storici della Bibbia. Insistendo sulla necessit\u00e0 di leggere e di scrivere di storia quando si \u00e8 cristiani, Saint-Simon s'oppose vigorosamente a ogni posizione oscurantista: non bisogna tacere difetti e vizi dei nostri predecessori nel nome della carit\u00e0. \u00ab Non mettiamo la salvezza che il Redentore ci ha garantito al prezzo indegno di un assoluto abbrutimento\u00bb. Ne conclude che la storia, lungi dall'essere contraria alla carit\u00e0, pu\u00f2 servirla.\nSaint-Simon definisce quel che deve essere la storia, non una semplice enumerazione di eventi ma anche \u00able loro origini, le loro cause, le loro conseguenze e i rapporti che li legano\u00bb. E per lui, questo non pu\u00f2 ottenersi senza narrare anche la storia dei protagonisti, la loro personalit\u00e0, ci\u00f2 che li fa agire e le loro relazioni. Infine, chi meglio pu\u00f2 dipingere i fatti storici se non chi li ha vissuti?\n\u00abScrivere la storia del proprio paese e del proprio tempo significa ripassare nel proprio spirito con molta riflessione tutto ci\u00f2 che si \u00e8 visto, trattato o saputo di originale, senza rimproveri, ci\u00f2 che \u00e8 passato sul teatro del mondo, i diversi intrighi, spesso il nulla apparente\u00bb. Tutto questo dimostra, secondo Saint-Simon, la vanit\u00e0 dell'esistenza e il nulla delle ambizioni. La storia compie un fine morale, pi\u00f9 dei libri di morale, poich\u00e9 la storia segna maggiormente i lettori: \u00abSono gli avvisi e i consigli che essi ricevono da ogni colpo di pennello sui personaggi e sui fatti\u00bb. Dopo tutto la storia, occupandosi generalmente di persone gi\u00e0 morte, pu\u00f2 permettersi di dire la verit\u00e0 senza offendere nessuno.\nIl premio letterario Saint-Simon.\nNel 1975, in occasione del tricentenario della sua nascita, \u00e8 stato istituito il Prix Saint-Simon, per iniziativa della municipalit\u00e0 di La Fert\u00e9-Vidame, del Consiglio Generale d'Eure-et-Loir e dell'Association des amis de La Fert\u00e9-Vidame. Il riconoscimento va a un'opera basata sulla memorialistica (autobiografie, testimonianze, diari) e fino ad oggi si \u00e8 tenuto ogni anno."}
{"id": "1254511", "revid": "958185", "url": "https://it.wikipedia.org/wiki?curid=1254511", "title": "Crisi finanziaria", "text": "Una crisi finanziaria, in economia e precisamente in un contesto macroeconomico, si ha quando la domanda di denaro, sotto forma di capitali da parte delle aziende, \u00e8 superiore all'offerta da parte delle banche e degli investitori.\nSe in passato la si associava a un \"bank run\", oggi pu\u00f2 anche prendere la forma di una crisi valutaria o finanziaria, visto il peso preponderante che il mercato dei capitali riveste attualmente unito alla mobilit\u00e0 degli stessi derivante dalla graduale rimozione delle restrizioni al movimento dei capitali avvenuta verso la fine del XX secolo.\nStoria.\nNon si deve inoltre trascurare che nella storia gravi crisi economico-finanziarie, non solo sono seguite, ma sono state - tra le diverse cause proprio perch\u00e9 irrisolte o mal risolte - anche all'origine dello scoppio di numerose e cruenti guerre e carestie. Si veda ad esempio come la mancata soluzione della crisi economico-finanziaria della Germania, irrisolta dal piano Dawes e dal piano Young dopo le conseguenze della prima guerra mondiale e il Trattato di Versailles (1919), sia stata all'origine del malcontento che aliment\u00f2 l'autarchia, la nascita del Nazismo e lo scoppio della seconda guerra mondiale.\nIn Italia ci fu una crisi bancaria susseguente alla grave recessione del 1887-88 con il fallimento di numerosi istituti nazionali, lo scandalo della Banca Romana del 1892 e la nascita della Banca d'Italia nel 1893. All'inizio del XXI secolo si sono registrate poi alcune crisi a livello internazionale, come la crisi dei \"subprime\" negli Stati Uniti tra il 2006 ed il 2007, e la grande recessione.\nDescrizione.\nMolti economisti hanno cercato di elaborare una teoria che spieghi le cause principali delle crisi finanziarie e il loro sviluppo, ma non c'\u00e8 consenso su una spiegazione univoca, n\u00e9 \u00e8 possibile adottare semplici modelli deterministici (causa-effetto) per la loro previsione e per determinarne lo sviluppo, pertanto le crisi rappresentano per certi versi ancora un fenomeno poco prevedibile. Anzitutto, non tutte le crisi finanziarie sono imprevedibili, ad esempio sono spesso la matematica conseguenza (modello deterministico di causa-effetto) della trasgressione di regole semplici e fondamentali, patrimonio concettuale fino dall'antica saggezza rurale, che sono preposte al sano sviluppo di una qualunque economia, quale ad esempio la regola codificata che vieta di consumare i frutti prima che siano venuti a maturazione.\nQuello che invece non si riesce proprio a spiegare quando una crisi finanziaria si manifesta \u00e8 perch\u00e9 importanti autorit\u00e0 finanziarie (banca centrale; autorit\u00e0 di regolamentazione dei mercati), pure condotte da illustri economisti, non siano state in grado - nonostante le ingenti risorse pubbliche messe a loro disposizione - di garantire alla comunit\u00e0 dei contribuenti che fossero messe in pratica le regole semplici e fondamentali del sano sviluppo economico-finanziario, notorie pure al sopracitato contadino: \nE ancora, non esiste a oggi un modello convincente in econometria che spieghi perch\u00e9 i costi e le perdite generate delle crisi finanziarie debbano essere imputati al debito pubblico in carico all'intera comunit\u00e0, mentre gli extra-profitti di chi ha trasgredito le sane regole economiche debbano restare nelle tasche dei privati. Nemmeno esistono principi giuridici razionali tali da spiegare perch\u00e9 chi ha avuto responsabilit\u00e0 di controllare - e non lo ha fatto - debba restare impunito dal sistema, se non \u00e8 addirittura premiato con ulteriori risorse e potere, e perch\u00e9 gli extra-redditi non ancora consumati non vengono recuperati pacificamente con un'azione revocatoria individuale e collettiva di sistema.\nComunque le crisi finanziarie ripongono oggi nelle mani dei cittadini informati il potere di decidere le sorti di coloro che hanno originato le crisi. Individuati i responsabili - di solito - sono cancellati i loro extra-profitti all'origine della crisi. I decisori - spesso coinvolti nelle problematiche di \"lobby\" cosiddetta di \"special interest issue\" - possono essere di ostacolo a un ripristino dell'equit\u00e0 economico-finanziaria, che significa eliminare le condizioni che hanno consentito di sviluppare extra-profitti. Nel mondo moderno la comunit\u00e0 ha facolt\u00e0 di disporre della sorte anche di singoli componenti dell'organizzazione a cui appartiene sia a livello politico che economico, grazie al \"concetto di fiducia nella sociologia economica\" cos\u00ec come elaborato dalla \"sociologia dell'organizzazione\" con decisioni e scelte liberamente espresse. Ad esempio in politica, attraverso le decisioni di voto per l'elezione, si pu\u00f2 scegliere Tizio anzich\u00e9 Caio o nessuno dei due; in economia attraverso decisioni di investimento e di consumo o di risparmio si pu\u00f2 scegliere il bene (prodotto o servizio) alfa anzich\u00e9 beta o nessuno dei due.\nLe teorie.\nLa visione marxista.\nNella visione di Marx la crisi finanziaria \u00e8 sempre legata alla struttura dell'economia capitalistica.\n\u00abNon c'\u00e8 stato periodo di prosperit\u00e0 in cui gli stregoni ufficiali dell'economia non abbiano approfittato dell'occasione per dimostrare che questa volta la medaglia non aveva rovescio, che questa volta il fato era vinto. E il giorno in cui la crisi scoppiava, si atteggiavano a innocenti e si sfogavano contro il mondo commerciale e industriale con banalit\u00e0 moralistiche, accusandolo di mancanza di previdenza e di prudenza\u00bb.\n\u00abProprio il ripetuto insorgere di crisi a intervalli regolari nonostante tutti i moniti del passato smentisce l'idea che le loro ragioni ultime debbano essere ricercate nella mancanza di scrupoli di singoli individui. Gli economisti che pretendono di spiegare le periodiche contrazioni di industria e commercio con la speculazione assomigliano a quella scuola ormai scomparsa di filosofi della natura che considerava la febbre come la vera causa di tutte le malattie\u00bb.\nCrisi climatica.\nProve recenti suggeriscono che la crisi climatica abbia un impatto significativo sulla crescita economica e su vari elementi produttivi delle economie moderne. La ricerca indica che i cambiamenti climatici stanno aumentando la frequenza delle crisi bancarie. Il salvataggio di banche insolventi provoca un onere fiscale aggiuntivo di circa il 5-15% del prodotto interno lordo all'anno e aumenta il rapporto debito pubblico / prodotto interno lordo di un fattore due. Si stima che circa il 20% di questi effetti possa essere attribuito al peggioramento dei bilanci bancari, in cui il cambiamento climatico \u00e8 la causa. Le conseguenze dei cambiamenti climatici sono sottovalutate se il sistema finanziario non viene analizzato attraverso una valutazione climatica ed economica integrata."}
{"id": "1254513", "revid": "118641113", "url": "https://it.wikipedia.org/wiki?curid=1254513", "title": "Germano d'Auxerre", "text": "Nacque in una famiglia di ricchi proprietari terrieri, figlio di Rustico e Germanilla.\nBiografia.\nStudi\u00f2 le arti liberali e si laure\u00f2 in diritto a Roma. Rientrato in patria, divenne governatore della provincia lionese cui apparteneva Auxerre. Fu vescovo di Auxerre dal 418 al 448 dopo il vescovo sant'Amatore, il quale secondo la leggenda lo avrebbe designato contro la sua volont\u00e0. Accett\u00f2 la carica spogliandosi di tutte le sue propriet\u00e0 che distribu\u00ec ai poveri. Durante il suo episcopato lott\u00f2 contro il Pelagianesimo in collaborazione con il suo amico Ilario, vescovo di Arles. Ha contrastato l'eresia soprattutto nella Bretagna, dove ha avuto numerosi discepoli. Festeggiato il 31 luglio, fu sepolto ad Auxerre, nel posto dove ora si erge l'abbazia che porta il suo nome.\nIl culto.\nPatronati.\nSan Germano d'Auxerre \u00e8 protettore dei bambini ed \u00e8 invocato contro le malattie dell'infanzia.\n\u00c8 patrono di alcune localit\u00e0, tra le quali i seguenti comuni italiani:"}
{"id": "1254515", "revid": "767487", "url": "https://it.wikipedia.org/wiki?curid=1254515", "title": "Chiostro di San Nicola da Tolentino", "text": "Il Chiostro di San Nicola da Tolentino \u00e8 un chiostro monumentale di Napoli situato in corso Vittorio Emanuele.\nFu eretto al principio del XVII secolo con pianta rettangolare e con pilastri in piperno che reggevano archi della stessa pietra. Venne realizzato all'interno di un palazzo nobiliare della famiglia De Curtis, il cui atto di donazione permise ai frati agostiniani la fondazione di un convento annesso alla chiesa di San Nicola; il progetto \u00e8 attribuito all'architetto Giovan Giacomo di Conforto. Nel primo Settecento il complesso venne affidato a diversi ordini religiosi (Certosini e Marciani) e quindi di volta in volta adattato, tanto \u00e8 vero che fu dato incarico a Domenico Antonio Vaccaro di riedificare interamente la struttura.\nNel XIX secolo vi si stabilirono i Vincenziani che trasformarono il complesso nel Santuario della Madonna di Lourdes.\nDella struttura originaria \u00e8 rimasto il pozzo in marmo."}
{"id": "1254520", "revid": "104485", "url": "https://it.wikipedia.org/wiki?curid=1254520", "title": "Parcheggio a pagamento", "text": "Gli apparati per il parcheggio a pagamento sono dei posti di stazionamento subordinati ad un'imposta che pu\u00f2 essere applicata con diverse tecniche e avere una valenza diversa a seconda dell'orario, questi parcheggi sono individuabili tramite la loro diversa colorazione (Blu).\nConfronto.\nIl sistema di parcheggio a pagamento \"Paga ed esponi\" differisce dal sistema a parchimetro nel fatto che un solo apparato pu\u00f2 servire 100 o pi\u00f9 veicoli rendendo quindi i costi di gestione molto minori. Inoltre questo sistema evita che l'automobilista si possa avvantaggiare del tempo eventualmente rimasto nel parchimetro - questo fattore da solo ha portato al raddoppio degli introiti nelle citt\u00e0 che sono passate al parcheggio con pagamento di questo tipo. Per di pi\u00f9, gli apparati di parcheggio a pagamento possono accettare diversi tagli di denaro ed alcuni anche le carte di credito, evitando che l'automobilista si debba portare dietro un grosso quantitativo di moneta. L'uso della carta di credito ha anche altri vantaggi \u2013 l'apparato non deve essere vuotato dalle monete riducendo i costi non essendoci necessit\u00e0 di contare il denaro ed evitando i possibili piccoli furti da parte degli impiegati incaricati dell'operazione.\nIl sistema Coupon di parcheggio, ha costi di gestione sono minori rispetto ai parchimetri, ma la sua efficacia \u00e8 determinata esclusivamente dalla capacit\u00e0 di rafforzare il sistema dei controllori della sosta. Il sistema \u00e8 ampiamente usato a Singapore e parzialmente in alcuni paesi quali Nuova Zelanda, Malaysia, Austria e Israele.\nIn alcuni casi, ad esempio a Torino e a Roma, vengono usati contemporaneamente entrambi i metodi, orientando il secondo verso chi ha bisogno di una forma di abbonamento.\nPer utilizzare un buono di parcheggio, l'automobilista deve strappare oppure grattare la patina in corrispondenza dell'indicazione di data e ora alle quali viene lasciato il veicolo. Il buono viene poi esposto sul cruscotto. Pi\u00f9 buoni vengono usati se il tempo di parcheggio eccede quello fornito da un solo buono.\nGiurisprudenza.\nLa legge italiana impone tramite l'articolo 7 comma 8 del codice della strada che i parcheggi a pagamento di strade pubbliche, devono essere nelle vicinanze o dinanzi a parcheggi non a pagamento. Questo limite non viene applicato solo per le aree definite \"Area pedonale\", \"zona a traffico limitato\", \"Autostrade\" e in altre zone di particolare rilevanza urbanistica, opportunamente individuate e delimitate dalla giunta nelle quali sussistano esigenze e condizioni particolari di traffico.\nA seguito di alcune sentenze, il parcheggio non \u00e8 stato riconosciuto un servizio essenziale e universale per chi guida; pochi comuni acquistano in propriet\u00e0 immobili da adibire a parcheggio cittadino gratuito (a pagamento per il tempo necessario a ripagare i costi dell'opera).\nNella direzione opposta, muove la sentenza 116 della Corte di Cassazione che ha respinto il ricorso del comune sardo di Quartu Sant'Elena contro un avvocato, multato per non avere pagato il posteggio a pagamento. L'art. 7, comma 8 del Codice della Strada impone ai comuni di realizzare zone a parcheggio libero nelle vicinanze di quelli a pagamento.\nSecondo la Suprema Corte, il cittadino pu\u00f2 chiedere al giudice di pace l'annullamento delle multe inflitte, sollevando vizio di legittimit\u00e0 nei confronti delle delibere comunali relative all'istituzione di parcheggi a pagamento, che risultano inadempienti agli obblighi imposti dal codice della strada.\nIl Tribunale Amministrativo Regionale del Lazio, ha definito illegittima l'eventuale deliberazione comunale, senza indicare la specifica ragione per la quale l'area prescelta \u00e8 stata definita \"di particolare rilevanza urbanistica\", o quando si limiti a richiamare le risultanze di uno studio non allegato al provvedimento e non affidabile in quanto non redatto da un soggetto terzo ed imparziale, ma da una societ\u00e0 interessata alla realizzazione dei parcheggi a pagamento\nIl contratto di parcheggio prevede sempre l'onere della custodia a carico del concessionario. Come per il guardaroba, in caso di furto o danni, il giudice pu\u00f2 ordinare al proprietario o al gestore dell'area il risarcimento. A nulla rileva l'esposizione di cartelli per i quali l'area \u00e8 incustodita ovvero di un regolamento del Comune che solleva la societ\u00e0 gestitrice dalla responsabilit\u00e0.\nNel 2016 il ministero dei trasporti ha chiarito i provvedimenti da prendere in caso di sforamento del tempo di sosta pagato, dove la multa resta valida solo in caso siano in vigore dei limiti massimi per il parcheggio (in modo da garantire l'alternanza dei veicoli) o siano in vigore altre regolamentazioni analoghe, in quanto altrimenti si incorre a inadempimento contrattuale,\nNel 2021, il decreto-legge 121/2021, convertito con modificazioni dalla Legge 156/2021 ha disposto che, a partire dal 1\u00ba gennaio 2022, i veicoli al servizio di persone invalide che espongano l'apposito contrassegno possano sostare gratuitamente negli spazi a pagamento, purch\u00e9 gli stalli a loro riservati siano gi\u00e0 occupati oppure inaccessibili.\nIn Gran Bretagna.\nIl parcheggio a pagamento \u00e8 usato per i parcheggi stradali, i parcheggi dedicati e i parcheggi multipiano.\nIn Francia.\nCol termine \"stationnement alterne semi-mensal\" (parcheggio lato alternato) si indica la possibilit\u00e0 di parcheggiare su un lato della strada durante la prima met\u00e0 del mese, e sull'altro la seconda. I segnali stradali contrassegnati \"1-15\" o \"16-31\" significano che non si pu\u00f2 parcheggiare sul lato della strada dove \u00e8 posto il segnale durante il periodo indicato.\nDiversamente dal Codice della Strada italiano esistono indicazioni su lato e orario del parcheggio, validi su tutte le strade salvo diversa segnalazione:"}
{"id": "1254533", "revid": "599013", "url": "https://it.wikipedia.org/wiki?curid=1254533", "title": "Fsc", "text": ""}
{"id": "1254536", "revid": "2202604", "url": "https://it.wikipedia.org/wiki?curid=1254536", "title": "Cornelio Severo", "text": "Biografia.\nDi Cornelio Severo non abbiamo notizie biografiche, se non qualche accenno in Ovidio, in un catalogo dei poeti noti della sua epoca, il che lo situa quantomeno nella tarda et\u00e0 augustea.\nIn effetti, Ovidio ebbe con Severo ottimi rapporti, indirizzandogli lettere dall'esilio, ancora negli ultimi anni della sua vita, chiedendogli di continuare a inviargli in lettura le sue opere.\n\"Res Romanae\".\nDi lui ci rimane la menzione di un poema noto sotto vari titoli: Ovidio parla di un \"carmen regale\", mentre Quintiliano di \"Bellum Siculum\" in pi\u00f9 libri e Probo di \"Res romanae\": di tale poema non \u00e8 precisabile l'estensione e l'argomento, anche se il frammento pi\u00f9 lungo rimanda alle guerre civili.\nInfatti Seneca il Vecchio ci tramanda un frammento sulla morte di Cicerone e sullo strazio del suo corpo: da esso e dai frammenti restanti risulta come in Severo fosse importante l'uso della retorica (elemento che influenz\u00f2 anche Lucano) che viene inserita per la prima volta nella poesia epica. \nPer il resto, pare, anche dal giudizio sfavorevole di Quintiliano, che Cornelio Severo avesse uno stile solenne ed arcaizzante, di livello costantemente teso, ma che, dai frammenti superstiti, appare piuttosto diseguale: dalla qualit\u00e0 quasi prosaica del frammento sulla morte di Cicerone si passa ad un colore arcaizzante, anche se con epiteti banali. In altri frammenti mostra un tono moraleggiante e declamatorio - confermato, tra le righe, dall'aggettivo \"disertus\" datogli da Seneca il Vecchio nel riportarne il brano su Cicerone -, che sembra precorrere Lucano e che, comunque, mostra come Quintiliano avesse ragione nel definirlo pi\u00f9 versificatore che poeta."}
{"id": "1254539", "revid": "767487", "url": "https://it.wikipedia.org/wiki?curid=1254539", "title": "Your Wildest Dreams", "text": "Your Wildest Dreams \u00e8 una canzone del 1986 dei Moody Blues, presente nell'album \"The Other Side of Life\", composta dal chitarrista del gruppo Justin Hayward, diventata famosa anche per un video passato molto su MTV."}
{"id": "1254546", "revid": "729019", "url": "https://it.wikipedia.org/wiki?curid=1254546", "title": "Aeroporto di Aguadilla-Borinquen", "text": "L'aeroporto di Aguadilla-Borinquen, conosciuto anche come aeroporto Rafael Hern\u00e1ndez o pi\u00f9 semplicemente aeroporto di Aguadilla, \u00e8 un aeroporto situato a Borinquen, circoscrizione del comune di Aguadilla, in Porto Rico. \u00c8 stato dedicato al compositore portoricano Rafael Hern\u00e1ndez Mar\u00edn."}
{"id": "1254547", "revid": "1494169", "url": "https://it.wikipedia.org/wiki?curid=1254547", "title": "Oggetti non stellari nella costellazione di Andromeda", "text": "Principali oggetti non stellari presenti nella costellazione di Andromeda."}
{"id": "1254548", "revid": "1632387", "url": "https://it.wikipedia.org/wiki?curid=1254548", "title": "Godlike Snake", "text": "Godlike Snake \u00e8 il 1\u00ba album pubblicato dalla metal-band italiana Ufomammut.\nIl disco.\nIl gruppo compare nel panorama musicale italiano dopo Satan Lp, un disco demo registrato poco tempo prima nel 1999. Con Godlike Snake, gli Ufomammut si distinguono grazie all'incredibile potenzialit\u00e0 sonora che determina il loro sound: low-tones e sintetizzatori sono quanto mai utilizzati all'estremo, ricreando all'ascolto un vero e proprio approccio \"visual\". Il cd suona molto spesso come il risultato dell'influenza di bands come Neurosis, Electric Wizard e Sleep, gruppo, quest'ultimo, a cui si possono maggiormente riscontrare i meriti di avere influenzato enormemente il panorama doom metal, anche se impropriamente da considerarsi in quelli che sono i residui lasciati nella macchina sonora Ufomammut. I vari brani di Godlike Snake (fra le altre cose, registrato in un enorme stanza nella quale con enorme difficolt\u00e0 si riuscirono a filtrare i fastidiosissimi echoes) sono legati concettualmente tra loro, e lasciano all'ascolto la definitiva certezza VISUAL, rendendo l'opera prima della band un vero e proprio pachiderma spaziale di grande estro e genialit\u00e0."}
{"id": "1254549", "revid": "14691", "url": "https://it.wikipedia.org/wiki?curid=1254549", "title": "Godlike snake", "text": ""}
{"id": "1254564", "revid": "1305772", "url": "https://it.wikipedia.org/wiki?curid=1254564", "title": "Mazzone", "text": ""}
{"id": "1254566", "revid": "1272592", "url": "https://it.wikipedia.org/wiki?curid=1254566", "title": "Sindrome di Down", "text": "La sindrome di Down, pi\u00f9 propriamente trisomia 21 e, in passato, mongolismo o mongoloidismo, \u00e8 una condizione cromosomica causata dalla presenza di una terza copia (o una sua parte) del cromosoma 21. Viene anche abbreviata DS dall'acronimo del suo nome in inglese, \"Down syndrome\". Si tratta della pi\u00f9 comune anomalia cromosomica del genere umano, solitamente associata a un ritardo nella capacit\u00e0 cognitiva e nella crescita fisica, oltre che a un particolare insieme di caratteristiche del viso.\nIl QI medio degli individui con la sindrome di Down \u00e8 circa 50, contro il 100 delle persone non affette. Laddove tutti i casi diagnosticati presentano un ritardo cognitivo, la disabilit\u00e0 \u00e8 molto variabile tra gli individui affetti. La maggior parte rientra nella gamma di \u00abpoco\u00bb o \u00abmoderatamente disabili\u00bb dal punto di vista della capacit\u00e0 motoria.\nLa sindrome prende il nome dal medico britannico John Langdon Down, che ne fece un'ampia descrizione nel suo \"Observations on An Ethnic Classification of Idiots\" (1866) bench\u00e9 vi siano al riguardo studi clinici precedenti a opera dei medici francesi J.E.D. Esquirol (1838) ed \u00c9douard S\u00e9guin (1844). Nel 1958 ne fu identificata la causa genetica in una trisomia del cromosoma 21.\nLa sindrome di Down pu\u00f2 essere identificata in un bambino anche prima della nascita con lo \"screening\" prenatale.\nStoria.\nIl primo medico a caratterizzare la condizione quale forma distinta di disabilit\u00e0 mentale fu John L. Down nel 1862, che la descrisse pi\u00f9 ampiamente nel 1866, con il testo citato. Down coni\u00f2 il termine \u00abmongoloide\u00bb per descrivere le persone affette dalla sindrome, in ragione della similitudine somatica con i bambini di etnia \"mongola\", secondo la terminologia risalente al lavoro di Blumenbach (1795), allora in uso ma in seguito abbandonata. \nQuasi un secolo pi\u00f9 tardi, nel 1961, diciannove genetisti scrissero una lettera al direttore della rivista scientifica britannica \"Lancet\", richiamando l'attenzione sul fatto che detto termine potesse avere \u00abconnotazioni fuorvianti\u00bb e che fosse ormai una \u00ablocuzione imbarazzante\u00bb da abbandonare. La rivista britannica promosse e sostenne quindi l'adozione del termine sostitutivo \u00absindrome di Down\u00bb.\nParimenti i termini \u00abmongolismo\u00bb o \u00abimbecillit\u00e0 mongola\u00bb caddero progressivamente in disuso fin dall'inizio degli anni settanta e oggi sono considerati inaccettabili, svilenti o offensivi.\nL'Organizzazione mondiale della sanit\u00e0 non usa pi\u00f9 il termine ufficialmente dal 1965 a seguito di una richiesta formale del delegato della Repubblica Popolare Mongola.\nI gruppi di tutela dei genitori dei bambini affetti dalla sindrome accolsero favorevolmente l'eliminazione della definizione di \u00abmongoloide\u00bb, ritenuta impropria e discriminatoria.\nNel 1975 i National Institutes of Health degli USA convocarono una conferenza per standardizzare la denominazione.\nIl termine trisomia 21 \u00e8 sinonimo ormai consolidato.\nNel corso del XX secolo la sindrome di Down divenne la forma pi\u00f9 riconoscibile di disabilit\u00e0 mentale.\nLa maggior parte degli individui affetti inizi\u00f2 a ottenere cure mediche riguardo ai problemi associati.\nCon la nascita del movimento eugenetico, in 33 degli allora 48 stati statunitensi e in diversi altri paesi iniziarono programmi di sterilizzazione forzata delle persone con sindrome di Down e con gradi di disabilit\u00e0 comparabili; per esempio Aktion T4 nel Terzo Reich, programma di sterminio sistematico.\nFino alla met\u00e0 del XX secolo la causa della sindrome di Down rimase sconosciuta; tuttavia era stata rilevata un'associazione con l'et\u00e0 materna. I testi medici riportavano tale condizione quale combinazione di fattori ereditari non ancora identificati. Altre teorie erano incentrate su possibili lesioni subite durante il parto.\nDal 1950, con lo sviluppo delle tecniche per analizzare il cariotipo, fu possibile identificare le anomalie cromosomiche di numero o di forma e nel 1958 fu individuata come causa della sindrome di Down la presenza di un cromosoma soprannumerario, per la prima volta pubblicato in un articolo di Marthe Gautier, J\u00e9r\u00f4me Lejeune e Raymond Turpin, e, di conseguenza, la condizione venne definita \u00abtrisomia 21\u00bb.\nEpidemiologia.\nIl fattore che maggiormente influenza l'incidenza della sindrome di Down \u00e8 l'et\u00e0 materna. Come si nota dal grafico a destra, quando una donna supera i circa 35 anni di et\u00e0 la probabilit\u00e0 di concepire un figlio affetto da tale condizione aumenta considerevolmente. Tuttavia non si deve ritenere che i bambini che presentano la sindrome abbiano per la maggior parte madri anziane; infatti solo circa 1 su cinque ha una madre di et\u00e0 superiore ai 35 anni, questo perch\u00e9 la maggior parte delle donne concepisce la propria prole in et\u00e0 inferiore.\nSecondo l'organizzazione mondiale della sanit\u00e0 l'incidenza della sindrome \u00e8 compresa nell'intervallo caso ogni 1000 individui nati vivi. Negli Stati Uniti, il centro per la prevenzione e il controllo delle malattie fornisce una stima pi\u00f9 elevata di questo dato con circa 1 bambino su 691 che nasce con la condizione. Se tuttavia si dovessero prendere in considerazione i concepimenti con trisomia 21, questi dati sarebbero molto pi\u00f9 elevati poich\u00e9 circa il 75% di queste gravidanze si concludono con un aborto o con la nascita di un feto privo di vita.\nUno studio effettuato nel Regno Unito, che ha analizzato dei dati tra il 1985 e il 2004, ha dimostrato un incremento della prevalenza della condizione sulle gravidanze e sulle nascite totali (da 1,3 a 2,5 su 1000), tuttavia non si \u00e8 riscontrato alcun aumento considerando solo i nati vivi.\nIl primo studio epidemiologico attendibile sulla sindrome di Down nella regione dell'Africa subsahariana risale al 1982 ed \u00e8 stato effettuato in un ospedale in Nigeria. Questo studio ha stimato una prevalenza di 1,6 casi su 1000 nati vivi, in linea con i dati dei paesi occidentali. Successive indagini hanno portato confermare o a sovrastimare, seppur di poco, questi valori. Esistono pochi dati sulla prevalenza della sindrome di Down nella popolazione africana, tuttavia un'analisi effettuata presso le zone rurali della regione Mpumalanga in Sudafrica ha messo in evidenza come si fossero registrati 2 soli casi di individui affetti dalla condizione su 4168 bambini tra i 2 e i 9 anni. Questo basso valore (1 su 2084) fa supporre come possa essere alta la mortalit\u00e0 nei primi mesi di vita per un bambino affetto da trisomia 21.\nSe a livello globale i dati epidemiologici sulla sindrome di Down sono sovrapponibili e non risentono di correlazioni geografiche, vi \u00e8 tuttavia l'eccezione degli Emirati Arabi, dove uno studio effettuato a Dubai, che ha preso in considerazione oltre 63.000 neonati tra il 1999 e il 2003, ha stimato un'incidenza della condizione di 1 ogni 449 nati vivi, con un tasso tra i cittadini di uno ogni 319, mentre una statistica pi\u00f9 recente ha stimato un caso ogni 374 nati vivi, ovvero 267 affetti dalla condizione ogni 10.000 nascite. Ci\u00f2 si pu\u00f2 spiegare con la pressione che molte donne subiscono nel dover mettere al mondo pi\u00f9 figli possibili e ci\u00f2 le spinge quindi a concepirne in et\u00e0 avanzata. Lo stesso governo e gli usi locali favoriscono le donne che decidono di avere una prole numerosa.\nEziologia.\nL'et\u00e0 materna influenza le probabilit\u00e0 di concepire un bambino con sindrome di Down: uno studio condotto tra il 1970 e il 1989 sugli abitanti dell'Ohio e dell'area metropolitana di Atlanta ha mostrato che quando l'et\u00e0 della madre \u00e8 compresa tra 20 e 24 anni la probabilit\u00e0 \u00e8 1 su 1562, tra 35 e 39 anni \u00e8 1 su 214, mentre sopra i 45 anni si attesta a 1 su 19. Sebbene le probabilit\u00e0 aumentino con l'et\u00e0 materna, l'80% dei bambini con sindrome di Down nasce da donne di et\u00e0 inferiore ai 35 anni: ci\u00f2 \u00e8 dovuto alla fecondit\u00e0 complessiva in tale fascia di et\u00e0. Dati recenti suggeriscono inoltre che l'et\u00e0 paterna, in particolare quando supera i 42 anni, possa aumentare il rischio che la sindrome si manifesti nel bambino.\nNel 1958 fu dimostrato che la sindrome di Down \u00e8 causata dalla presenza di un cromosoma 21 (o parte di esso) in pi\u00f9 nel proprio patrimonio genetico, da qui la definizione di \"trisomia 21\", come sinonimo della sindrome stessa. In generale, ci\u00f2 comporta una iperespressione di alcuni geni. Si stima che il cromosoma 21 contenga oltre 300 geni e una recente ricerca ha identificato la regione del cromosoma che contiene quelli principalmente responsabili delle manifestazioni cliniche della sindrome di Down. L'individuazione dei geni coinvolti pu\u00f2 aiutare a indirizzare le cure mediche per le persone affette dalla condizione.\nLa presenza del materiale cromosomico in eccesso pu\u00f2 avvenire in molti modi diversi: un cariotipo umano tipico \u00e8 designato come 46,XX o 46,XY; ci\u00f2 indica 46 cromosomi con due cromosomi sessuali XX tipico delle femmine e 46 cromosomi con due cromosomi sessuali XY che si riscontra nei maschi. Nell'1-2% dei casi, alcune delle cellule del corpo sono normali e altre cellule presentano la trisomia 21. Questa condizione viene chiamata \"sindrome di Down con mosaicismo\" (46, XX/47, XX, 21).\nTrisomia 21.\nLa trisomia 21 (conosciuta anche come cariotipo 47, XX,+21 per le femmine e 47,XY,+21 per i maschi), responsabile per circa il 95% dei casi di sindrome di Down, \u00e8 causata da un evento meiotico non-disgiunzionale che si verifica in un gamete (uno spermatozoo o una cellula uovo) nel corso della meiosi, quando non si ha la separazione dei cromosomi omologhi in anafase I, o se non si verifica nel corso della meiosi II la separazione dei cromatidi fratelli. Come conseguenza, il gamete presenter\u00e0 una copia extra del cromosoma 21, con un totale di 24 cromosomi. Se combinato con una cellula normale dall'altro genitore, l'embrione avr\u00e0 quindi 47 cromosomi, con tre copie del cromosoma 21. Circa l'88% dei casi di trisomia 21 sono il risultato dalla non-disgiunzione nel gamete materno e l'8% da quello del gamete paterno, mentre nel 3% essa si verifica dopo che l'ovulo \u00e8 stato fecondato dallo spermatozoo.\nTraslocazione robertsoniana.\nIl materiale genico supplementare del cromosoma 21 che causa la sindrome di Down pu\u00f2 essere dovuto a una traslocazione robertsoniana nel cariotipo di uno dei genitori. In questo caso, il braccio lungo del cromosoma 21 si fonde a un altro cromosoma acrocentrico (cio\u00e8 caratterizzato da un centromero posto all'estremit\u00e0), spesso il cromosoma 14 [45,XX o XY,t(14;21)(q10;q10)]. Una persona con una traslocazione \u00e8 fenotipicamente normale. Durante la riproduzione, si ha un'alta probabilit\u00e0 di creare un gamete con un cromosoma 21 soprannumerario e quindi la nascita di un bambino con sindrome di Down. La condizione dovuta alla traslocazione \u00e8 spesso definita come sindrome di Down familiare, \u00e8 indipendente dall'et\u00e0 della madre ed \u00e8 la causa del circa 4% dei casi osservati.\nMosaicismo.\nUna forma molto meno frequente di trisomia 21, definita \"mosaicismo\", si verifica circa nel 2% dei casi. Questa mutazione si presenta dopo il concepimento e la trisomia non si presenta in tutte le cellule dell'individuo ma solo in quelle che provengono dalla riproduzione della cellula mutata. La percentuale delle cellule colpite pu\u00f2 variare da poche a quasi tutte, a seconda di quando si \u00e8 verificata la segregazione anomala dei cromosomi omologhi.\nUno studio ha evidenziato che i casi di mosaicismo sono pi\u00f9 comuni nelle femmine che nei maschi e non sembra esserci una correlazione con l'et\u00e0 materna.\nPatogenesi.\nIl materiale genetico extra, presente nelle persone con sindrome di Down, comporta una sovraespressione di una parte degli oltre 300 geni localizzati sul cromosoma 21 ed \u00e8 stata stimata intorno al 50%. Alcuni studi hanno suggerito che la regione critica per la sindrome di Down si trovi sulla regione 21q22.1-q22.3 del cromosoma, un'area che include i geni per la proteina precorritrice della beta-amiloide, l'enzima superossido dismutasi e probabilmente il proto-oncogene ETS2. Altre ricerche, tuttavia, non hanno confermato queste conclusioni.\nIl ritardo mentale che si verifica nella sindrome di Down \u00e8 dovuto ad un eccesso di betamiloide prodotto nel cervello, similmente alla malattia di Alzheimer. Questo peptide \u00e8 elaborato dalla proteina precursore della beta-amiloide, il cui gene \u00e8 localizzato sul cromosoma 21. Placche senili e ammassi neurofibrillari sono inoltre presenti in quasi tutti gli affetti a partire dai 35 anni, anche se una possibile demenza pu\u00f2 non presentarsi. Coloro che sono affetti da Sindrome di Down mostrano anche una carenza nel normale numero di linfociti e producono un quantitativo inferiore di anticorpi e ci\u00f2 contribuisce ad aumentare il rischio di incorrere in infezioni.\nEspressione dell'eccesso di materiale genetico.\nLa presenza di materiale genetico in eccesso negli affetti da trisomia 21 si traduce in una espressione biochimica maggiore di enzimi diversi di cui uno dei pi\u00f9 popolari e pi\u00f9 importanti \u00e8 l'enzima superossido dismutasi (SOD, codificato dal gene 1) che gioca un ruolo fondamentale nella produzione di perossido di idrogeno (H2O2). Il suo livello superiore al normale porta a un'alterazione del metabolismo dell'ossigeno e una perossidazione maggiore dei lipidi e proteine con conseguente danno al DNA. Tutto ci\u00f2 potrebbe essere causa sia dell'invecchiamento precoce sia della demenza presenile.\nGli altri geni, la cui espressione risulta aumentata, coinvolti nell'insorgenza dei disturbi associati con la sindrome di Down, sono:\nSegni e sintomi.\nI segni ed i sintomi della sindrome di Down sono caratterizzati dalla neotenia del cervello e del corpo allo stato fetale, dalla morfogenesi incompleta (vestigia) e da atavismo.\nGli individui con la sindrome possono avere alcune o tutte le seguenti caratteristiche fisiche: microgenia (mento anormalmente piccolo), fessure degli occhi oblique con pieghe della pelle all'angolo interno degli occhi (caratteristica gi\u00e0 nota come \"plica mongolica\"), ipotonia muscolare (scarso tono muscolare), ponte nasale piatto, un'unica piega palmare, lingua sporgente (a causa della piccola cavit\u00e0 orale) e allargata vicino alle tonsille o macroglossia, viso piatto e largo, collo corto, macchie bianche su occhio e iride, note come macchie di Brushfield, eccessiva lassit\u00e0 articolare, spazio eccessivo tra alluce e il secondo dito, e dita corte.\nI parametri di crescita, come altezza, peso e circonferenza della testa sono inferiori nei bambini con la condizione rispetto ai loro coetanei. Gli adulti con la sindrome di Down tendono ad avere bassa statura e gambe storte. L'altezza media per gli uomini \u00e8 di 154\u00a0cm mentre per le donne \u00e8 di 144\u00a0cm. Gli individui con sindrome di Down presentano un alto rischio di obesit\u00e0.\nLe persone con sindrome di Down hanno un rischio pi\u00f9 elevato di incorrere in diverse condizioni patologiche. Le conseguenze mediche provocate dal materiale genetico sovrannumerario sono molto variabili e possono influenzare la funzionalit\u00e0 di qualsiasi organo o di funzione fisiologica dell'organismo e ci\u00f2 pu\u00f2 contribuire a una minore aspettativa di vita. Tuttavia, a seguito dei miglioramenti nelle cure mediche, in particolare nei problemi cardiaci, la speranza di vita tra le persone con sindrome di Down \u00e8 aumentata dai 12 anni che si potevano mediamente raggiungere nel 1912 ai 60 anni dei giorni nostri.\nCaratteristiche mentali e neurologia.\nLa maggior parte delle persone con sindrome di Down, stimabile nel 99,8%, presenta una disabilit\u00e0 intellettiva che va da lieve (QI 50 \u00f7 70) a moderata (QI 35 \u00f7 50), laddove il QI degli affetti da mosaicismo risulta mediamente pi\u00f9 alto di 10 \u00f7 30 punti di quello degli individui con trisomia 21. La metodologia del test di intelligenza \u00e8 stata criticata per non aver preso in considerazione la correlazione con le disabilit\u00e0 fisiche, come ad esempio l'udito e i disturbi della vista che rallentano le prestazioni.\nComunemente gli individui con sindrome di Down hanno una buona comprensione del linguaggio, ma mostrano un ritardo nell'esprimersi verbalmente. Anche le abilit\u00e0 motorie mostrano dei ritardi e questo pu\u00f2 interferire sullo sviluppo cognitivo del bambino.\nTuttavia le condizioni motorie sono molto differenti tra individuo e individuo. Alcuni bambini iniziano a camminare a circa 2 anni di et\u00e0, mentre altri non camminano fino a quattro anni. La fisioterapia e/o la partecipazione a un programma di educazione fisica specifica pu\u00f2 favorire lo sviluppo delle abilit\u00e0 motorie nei bambini con sindrome di Down.\nI bambini e gli adulti con sindrome di Down presentano un rischio pi\u00f9 elevato di sviluppare la sindrome di West, l'epilessia e la malattia di Alzheimer.\nMalattia cardiaca congenita.\nL'incidenza delle cardiopatie congenite nei neonati con sindrome di Down arriva fino al 50% e il 7% di tutti i bambini con una cardiopatia risulta affetto dalla condizione.\nUn difetto interventricolare \u00e8 la forma pi\u00f9 comune, con il 40% dei pazienti affetti. A seguire il difetto interatriale, riscontrabile nell'8%, la perviet\u00e0 del dotto di Botallo, nel 7%, e infine l'1% dei nati con sindrome di Down presenta la tetralogia di Fallot.\nQueste cardiopatie vengono, generalmente, diagnosticate precocemente, poich\u00e9 mostrano fin dall'inizio alcuni segni e sintomi come un ritardo nella crescita, difficolt\u00e0 respiratoria con tachipnea, tachicardia, cardiomegalia (aumento della dimensione del cuore), riduzione della diuresi e epatomegalia.\nQueste malformazioni cardiache possono essere corrette chirurgicamente. Se ci\u00f2 avviene in tempi stretti, il bambino non andr\u00e0 incontro a complicazioni, specialmente a livello respiratorio, e potr\u00e0 godere di una aspettativa di vita pari a quella degli altri bambini con sindrome di Down che non hanno presentato cardiopatie alla nascita.\nNeoplasie.\nAnche se l'incidenza generale di neoplasie tra gli individui con sindrome di Down \u00e8 la stessa che nel resto della popolazione, vi \u00e8 una minor probabilit\u00e0 di sviluppare tumori maligni comuni, fatta eccezione per la leucemia e il cancro ai testicoli.\nLe neoplasie ematologiche, come la leucemia, sono infatti pi\u00f9 comuni nei bambini con sindrome di Down. In particolare, la leucemia linfoblastica acuta \u00e8 almeno 20 volte pi\u00f9 frequente nei bambini con la sindrome di Down e la forma megacarioblastica lo \u00e8 di almeno 500 volte. La leucemia transitoria \u00e8 una forma di leucemia rara negli individui senza sindrome di Down, ma colpisce fino al 20 % dei neonati che presentano la trisomia 21. Questa forma di leucemia \u00e8 in genere benigna e si risolve da sola entro alcuni mesi, anche se potrebbe portare ad altre gravi patologie. In contrasto con le neoplasie ematologiche, i tumori maligni sono meno comuni, probabilmente a causa di un elevato numero di geni oncosoppressori contenuti nel materiale genetico extra.\nMalattie della tiroide.\nGli individui con sindrome di Down hanno un aumentato rischio di disfunzione alla tiroide, organo che collabora al controllo del metabolismo. L'ipotiroidismo \u00e8 la condizione pi\u00f9 comune, verificandosi in quasi un terzo dei pazienti. Ci\u00f2 pu\u00f2 essere causato dall'assenza della tiroide alla nascita (ipotiroidismo congenito) o per attacco autoimmune alla tiroide.\nMalattie gastrointestinali.\nLa sindrome di Down aumenta il rischio di incorrere nella malattia di Hirschsprung, dovuta alla mancanza di cellule nervose che controllano la funzione di parti del colon. Altre anomalie congenite che si verificano pi\u00f9 frequentemente includono la stenosi ipertrofica del piloro, l'atresia duodenale e quella anale. La malattia da reflusso gastroesofageo e la celiachia sono inoltre pi\u00f9 comuni tra le persone con sindrome di Down.\nInfertilit\u00e0.\nLe donne con sindrome di Down sono pi\u00f9 fertili degli uomini ma hanno spesso difficolt\u00e0 nella gravidanza, con aborti spontanei e parti prematuri. Senza diagnosi genetica preimpianto, circa la met\u00e0 della prole di una persona con sindrome di Down presenter\u00e0 la stessa condizione genetica. Gli uomini con sindrome di Down sono quasi uniformemente sterili, a causa di difetti della spermatogenesi. Vi sono stati solo tre casi documentati di maschi con la sindrome che hanno avuto figli.\nDisturbi della vista e dell'udito.\nDisturbi della vista sono pi\u00f9 frequenti negli individui con sindrome di Down. Quasi la met\u00e0 di essi soffre di strabismo, e patologie che richiedono l'uso di occhiali sono altres\u00ec comuni. La cataratta (opacit\u00e0 del cristallino), il cheratocono e il glaucoma (pressione aumentata dell'occhio) sono condizioni che si verificano pi\u00f9 comunemente negli individui con trisomia 21. Possono, inoltre, essere presenti le macchie di Brushfield (piccole macchie bianche o grigio/marrone sulla periferia dell'iride).\nIn generale, l'indebolimento dell'udito e le patologie legate ad esso si riscontrano nel 38 \u00f7 78% dei bambini con sindrome di Down, rispetto al 2,5% dei bambini non affetti. Tuttavia, la diagnosi precoce e un trattamento aggressivo della malattia cronica dell'orecchio cronico possono portare circa il 98% dei bambini a livelli acustici normali.\nOgni componente del sistema uditivo \u00e8 potenzialmente colpita dalla sindrome di Down. L'otite media con effusione \u00e8 la causa pi\u00f9 comune della perdita dell'udito nei bambini con tale condizione. L'infezione pu\u00f2 iniziare alla nascita e cronicizzarsi durante la vita del bambino. Le infezioni all'orecchio sono principalmente associate con la disfunzione della tuba di Eustachio, a causa di alterazioni nella base cranica. Inoltre, un eccessivo accumulo di cerume pu\u00f2 causare l'ostruzione del condotto uditivo esterno, spesso di dimensione ridotte nei bambini con la sindrome. La perdita dell'udito pu\u00f2 variare da soggetto a soggetto, ma spesso, anche una lieve perdita pu\u00f2 portare a gravi conseguenze per la percezione e l'acquisizione del linguaggio, se non diagnosticata e corretta in tempo.\nScreening.\nLe linee guida raccomandano che lo \"screening\" per la sindrome di Down possa essere offerto a tutte le donne in stato di gravidanza, indipendentemente dall'et\u00e0. Un certo numero di test possono essere utilizzati con diversi livelli di accuratezza. Essi sono di solito usati in combinazione per aumentare l'affidabilit\u00e0 del rilevamento, pur mantenendo un basso tasso di falsi positivi. Nessun test comunque pu\u00f2 essere considerato definitivo, quindi se lo \"screening\" \u00e8 positivo \u00e8 necessario procedere all'amniocentesi o al prelievo dei villi coriali per confermare il sospetto. \u00c8 consigliato effettuare i test di screening sia nel primo che nel secondo trimestre. Le diverse tecniche di screening in uso sono in grado di identificare fra il 90 e il 95% dei casi, con un tasso di falsi positivi compreso fra il 2 e il 5%.\nEcografia.\nL'ecografia pu\u00f2 essere utilizzata per lo \"screening\" della sindrome di Down. Reperti che possano essere indici di un aumento del rischio, quando l'esame viene effettuato tra la 14\u00aa e la 24\u00aa settimana di gestazione, sono: l'osso nasale piccolo o la sua mancanza, ventricolomegalia, spessore della plica nucale e un'arteria succlavia. La presenza o l'assenza di pi\u00f9 segni offre una valutazione pi\u00f9 precisa. L'aumento della translucenza nucale fetale indica un aumentato rischio di sindrome di Down nel 75-80% dei casi e di essere un falso positivo nel 6%.\nEsami del sangue.\nDiversi valori del sangue possono essere misurati per prevedere il rischio di sindrome di Down durante il primo o il secondo trimestre. Solitamente si raccomanda di ripetere i test in entrambi i trimestri per poi raffrontarli con i risultati ecografici. Nel secondo trimestre spesso due o tre test vengono utilizzati in combinazione con due o tre test di: \u03b1-fetoproteina, estriolo non coniugato, hCG totale, e \u03b2hCG libero, riuscendo a rilevare circa il 60-70% dei casi.\nL'esame del sangue della madre per il DNA fetale \u00e8 in fase di studio e sembra essere promettente se eseguito nel primo trimestre. La \"Societ\u00e0 Internazionale per la Diagnosi Prenatale\" ritiene giustificata la scelta dello screening per quelle donne le cui gravidanze sono ad alto rischio di riscontrare un caso di trisomia 21. \u00c8 stata segnalata una precisione al 98,6% nel primo trimestre di gravidanza. Il test di conferma con tecniche invasive (amniocentesi, CVS) \u00e8 ancora tuttavia necessario per confermare il risultato dello \"screening\".\nDiagnosi.\nDiagnosi pre-natale.\nQuando ci si trova in una situazione ad alto rischio di incorrere nella sindrome di Down, \u00e8 necessario eseguire test diagnostici pi\u00f9 invasivi, come l'amniocentesi, il prelievo dei villi coriali (CVS - \"Chorionic villus sampling\") o il prelievo di sangue dal cordone ombelicale (PUBS - \"Percutaneous umbilical cord blood sampling\"), per confermare la diagnosi. L'efficacia dello \"screening\" \u00e8 migliorata notevolmente verso la fine degli anni 1990: il tasso di rilevamento \u00e8 tra il 90% e il 95%, mentre il rischio di incorrere in falsi positivi si attesta al 2% \u00f7 5%. L'amniocentesi e il prelievo dei villi coriali sono i test pi\u00f9 affidabili, ma comportano un aumentato di rischio di aborto spontaneo tra lo 0,5% e l'1%. Il rischio di incorrere in problemi agli arti aumenta nella prole a causa del test diagnostico: pi\u00f9 precocemente viene eseguito, pi\u00f9 il rischio aumenta, quindi l'amniocentesi non \u00e8 raccomandata prima di 15 settimane di gestazione e il prelievo dei villi coriali prima delle 10 settimane.\nDiagnosi post-natale.\nL'aspetto fisico del bambino appena nato pu\u00f2 indurre dei sospetti sulla presenza della sindrome: l'esame clinico da parte di un pediatra pu\u00f2 spesso confermare o smentire questi sospetti.\nI criteri diagnostici comprendono 8 segni: faccia piatta, displasia dell'orecchio, protrusione della lingua, angoli della bocca rivolti verso il basso, ipotonia, eccesso di pelle del collo, piega epicantica e ampio divario tra alluce e secondo dito del piede. Se nel neonato sono presenti al massimo due di queste caratteristiche, si pu\u00f2 stabilire che difficilmente ha la sindrome di Down (con meno di uno su 100 falsi negativi), se le caratteristiche presenti sono almeno 6 si pu\u00f2 stabilire con ragionevole certezza che il neonato abbia la condizione (con meno di uno su 100.000 falsi positivi); nei casi intermedi invece la situazione non \u00e8 chiara e sono allora consigliabili test genetici. Nei casi in cui non vi siano motivi clinici per fare la diagnosi, \u00e8 stato suggerito che i genitori possano essere tenuti all'oscuro del sospetto iniziale di sindrome nel bambino.\nPrevenzione.\nQuando si studiano casi di sindrome di Down dovuti a traslocazione, si trova di solito che un genitore, anche se fenotipicamente normale, presenta un cariotipo a 45 cromosomi. Uno di questi cromosomi \u00e8 formato dai bracci lunghi del cromosoma 21, unito al braccio lungo di un altro cromosoma acrocentrico (di solito il cromosoma 14), mentre i bracci corti residui si uniscono a formare un piccolo cromosoma acentrico che solitamente \u00e8 mitoticamente instabile e viene perduto, senza che vi siano conseguenze cliniche. Perci\u00f2 ai genitori di un figlio affetto da sindrome di Down dovuta a sbilanciamento di traslocazione robertsoniana, si consiglia di procedere alla determinazione del loro cariotipo; se l'uno o l'altro genitore sono portatori della traslocazione, essi saranno avvisati del fatto che vi \u00e8 un'aumentata probabilit\u00e0 di avere un altro figlio affetto da sindrome di Down.\nDa diverso tempo si ritiene che la sindrome di Down, e ulteriori condizioni legate alla non-disgiunzione, sia pi\u00f9 probabile in bambini nati da donne non giovani. Le ragioni di questo fatto non sono chiare ma si suppone che vi sia una correlazione con il tempo di permanenza della cellula uovo nell'ovaio, fermo nel diplotene della profase della meiosi 1, in cui si verifica lo scambio di frammenti di materiale genetico tra due cromatidi non fratelli di cromosomi omologhi. La lunga permanenza in questa fase di scambio determinerebbe la maggior probabilit\u00e0 di verificarsi errori nella disgiunzione dei cromosomi durante l'anafase.\nStudi recenti hanno, tuttavia, mostrato che in circa il 20% di casi di sindrome di Down dovuta a non-disgiunzione, il cromosoma in pi\u00f9 deriva dal padre (in met\u00e0 dei casi durante la meiosi I e in met\u00e0 durante la meiosi II) anzich\u00e9 dalla madre.\nUn inadeguato apporto di acido folico nella madre sembra essere correlato con una maggior probabilit\u00e0 di avere un figlio con sindrome di Down. Per questo, alle donne incinte di et\u00e0 uguale o superiore ai 35 anni, viene consigliato di prendere dosi supplementari di questa sostanza.\nPrognosi, prevenzione e monitoraggio delle complicanze.\nFin dal 1981 la comunit\u00e0 medica ha formulato delle linee guida per il trattamento della sindrome, ma il programma pi\u00f9 ampiamente accettato e diffuso \u00e8 quello concepito dal \"Down Syndrome Medical Interest group\" (DSMIG). Questi programmi prevedono semplici strategie per la diagnosi precoce e una serie di protocolli per il monitoraggio della condizione e delle eventuali complicanze che possono insorgere, migliorando significativamente la prognosi di queste persone. Inoltre, i sempre pi\u00f9 diffusi programmi di trattamento precoce e il progressivo mutamento che la societ\u00e0 sta vivendo nei confronti della disabilit\u00e0 intellettiva, sono stati i motivi principali di una sempre maggior emancipazione da parte delle persone con trisomia 21. Grazie a questi cambiamenti, gli individui affetti dalla sindrome di Down hanno la possibilit\u00e0 di raggiungere una sufficiente autonomia, sia sul lavoro che nella vita sociale.\nMolti bambini con sindrome di Down prendono il diploma di scuola superiore e sono in grado di svolgere un lavoro retribuito o di seguire una formazione universitaria. Le strategie di gestione, come l'intervento nella prima infanzia, lo \"screening\" per i problemi pi\u00f9 comuni, cure mediche ove indicate, un ambiente familiare favorevole e una formazione professionale sono fattori in grado di migliorare lo sviluppo globale dei bambini con la condizione. Tuttavia crescere un bambino affetto dalla sindrome di Down potrebbe presentare maggiori difficolt\u00e0 rispetto a crescerne uno privo della condizione.\nControlli raccomandati.\nAlcune organizzazioni sanitarie hanno formulato raccomandazioni per il controllo costante degli individui affetti da sindrome di Down, soprattutto per malattie particolari. Si raccomanda, inoltre, che esse vengano eseguite periodicamente.\nAlla nascita, a tutti i neonati con la sindrome dovrebbe essere fatto un elettrocardiogramma e una ecografia del cuore. La riparazione chirurgica dei problemi cardiaci pu\u00f2 essere richiesta fin dai primi tre mesi di et\u00e0. Problemi legati alle valvole cardiache possono riscontrarsi nei giovani adulti e un'ulteriore valutazione ecografica pu\u00f2 essere necessaria negli adolescenti e in coloro che hanno raggiunto l'et\u00e0 adulta. A causa dell'elevato rischio di cancro testicolare, alcuni medici consigliano il controllo dei testicoli annualmente.\nLa timpanostomia, un drenaggio che attraversa la membrana timpanica per eliminare l'essudato tipico dell'otite media acuta purulenta, si rende talvolta necessaria e spesso pi\u00f9 di una volta durante l'infanzia per la probabilit\u00e0 di recidiva maggiore nei soggetti Down rispetto alla popolazione in generale. La tonsillectomia \u00e8 spesso eseguita per evitare faringiti e apnee del sonno. La chirurgia non risolve sempre i casi di apnea del sonno, quindi \u00e8 spesso necessario ricorrere ad una ventilazione meccanica a pressione positiva delle vie aeree (CPAP). La fisioterapia e la partecipazione alle attivit\u00e0 di educazione fisica possono migliorare le abilit\u00e0 motorie. Tuttavia, non vi sono prove certe a sostegno di questa tesi, soprattutto negli adulti.\nDevono essere fatti sforzi per evitare il virus respiratorio sinciziale umano tramite anticorpi monoclonali, in particolare per coloro che soffrono di problemi cardiaci. In coloro che sviluppano la demenza non vi \u00e8 alcuna prova a favore, nonostante gli ampi studi effettuati, dell'utilizzo di memantina, donepezil, rivastigmina, o galantamina.\nSviluppo cognitivo.\nGli individui con sindrome di Down differiscono notevolmente nella capacit\u00e0 di comunicazione tanto che lo \"screening\" di routine per i problemi dell'udito \u00e8 altamente consigliato e l'uso di apparecchi acustici. Un intervento precoce sugli aspetti comunicativi pu\u00f2 favorire le competenze linguistiche. Un ritardo nello sviluppo del linguaggio pu\u00f2 richiedere un intervento logopedico per migliorare l'espressivit\u00e0.\nChirurgia plastica.\nLa chirurgia plastica sui bambini con sindrome di Down \u00e8 rara, e continua ad essere considerata controversa. La \"National Down Syndrome Society\" vede piuttosto come obiettivo quello di favorire il reciproco rispetto e l'accettazione, senza basarsi sull'aspetto esteriore delle persone con sindrome di Down.\nStato della ricerca.\nI meccanismi responsabili delle disabilit\u00e0 nelle persone affette da sindrome di Down sono al momento sconosciuti, nonostante gli studi condotti sul genoma umano, che iniziano a far chiarezza sui geni coinvolti nella condizione. Gli studi sono stati condotti comparando il fenotipo di un individuo con trisomia 21 con un soggetto con monosomia 21, una condizione opposta alla sindrome di Down, ottenendo cos\u00ec dei modelli con sovra o sotto dosaggio dell'espressione genica legata a quel cromosoma.\nInoltre si compiono continui sforzi al fine di sviluppare metodi finalizzati a migliorare la capacit\u00e0 cognitiva in coloro che sono affetti dalla sindrome. Uno di questi metodi deriva dalla possibilit\u00e0 di utilizzare cellule staminali. Altri metodi, in fase di studio al 2013, includono l'uso di antiossidanti, inibitori della gamma secretasi, agonisti adrenergici e memantina. La ricerca viene spesso effettuata su un modello animale, il topo Ts65Dn.\nStudi effettuati nel 2013 hanno dimostrato la possibilit\u00e0 di inattivare la terza copia del cromosoma 21, responsabile della sindrome di Down, utilizzando lo specifico gene a RNA denominato XIST (da \"X-inactivation gene\"), espresso nell'embrione solo dal cromosoma X destinato a essere silenziato. Tale gene induce modifiche all'eterocromatina, costituita da genoma non codificante e altri cambiamenti strutturali che portano questo cromosoma a mutarsi nella sua forma inattiva denominata corpo di Barr, evitando cos\u00ec che vi sia un'espressione duplicata di geni situati sui due cromosomi X.\nTramite un enzima, XIST \u00e8 stato introdotto in una coltura di cellule staminali pluripotenti derivate da pazienti con sindrome di Down ottenendo il silenziamento dei geni contenuti nella copia soprannumeraria del cromosoma 21; si \u00e8 riscontrato un effetto notevole sulla funzionalit\u00e0 delle cellule con la correzione degli anomali schemi di crescita e differenziazione tipici delle cellule di soggetti con sindrome di Down.\nSociet\u00e0 e cultura.\nEtica.\nAlcuni sostengono che non sia etico non offrire lo \"screening\" per la sindrome di Down\ne quando i risultati dei test sono pronti \u00e8 anche considerato immorale non metterne a conoscenza la madre.\nAlcuni ritengono ragionevole che i genitori scelgano di avere un bambino che possa avere un pi\u00f9 alto benessere psicofisico. Spesso questa posizione \u00e8 criticata da chi sostiene che il valore delle persone con disabilit\u00e0 equivale quello delle persone sane. Il movimento per i diritti della disabilit\u00e0 non ha preso una posizione chiara sullo \"screening\", ma alcuni membri ritengono che i test e l'aborto siano discriminatori. Alcuni sono favorevoli all'aborto se il feto presenta forte disabilit\u00e0 mentre altri esprimono contrariet\u00e0 anche a questa decisione. In una ricerca condotta su un gruppo di 40 madri statunitensi, che avevano gi\u00e0 avuto un bambino con sindrome di Down, la met\u00e0 di loro avrebbe deciso di eseguire uno \"screening\" se si fossero trovate nuovamente in gravidanza.\nAll'interno del cristianesimo, alcuni gruppi protestanti ritengono l'aborto accettabile se un feto presenta sindrome di Down, mentre gli ortodossi e i cattolici ritengono l'atto abortivo inaccettabile. Alcuni di coloro che sono contrari allo \"screening\" vedono tale pratica come una forma di \"eugenetica\". Non c'\u00e8 accordo all'interno dell'Islam per quanto riguarda l'accettabilit\u00e0 dell'aborto in coloro che hanno una gravidanza con sindrome di Down, alcuni paesi islamici permettono l'aborto, mentre altri negano tale scelta.\nGli Emirati Arabi Uniti presentano tassi di incidenza della condizione molto superiori alla media globale. Ci\u00f2 si spiega con l'elevata crescita demografica di quella societ\u00e0 nella quale le donne, fortemente incentivate ad avere una prole numerosa, sono spinte a concepire anche in et\u00e0 avanzata. L'aborto \u00e8 vietato negli Emirati Arabi, a meno che non vi sia un oggettivo e certificato pericolo di vita per la madre e quindi la disabilit\u00e0 non viene considerata come un giustificato motivo. Le istituzioni religiose emiratiane, infine, affermano che un bambino con una disabilit\u00e0 \u00e8 una delle creazioni di Dio e quindi meritevole della vita.\nPer valutare i dati relativi al ricorso allo \"screening\" bisogna anche tener conto, in alcune societ\u00e0 e culture, della possibile stigmatizzazione sociale in cui potrebbero incorrere le donne in base alla decisione presa.\nTassi di aborto.\nUno studio risalente al 2002, ha dimostrato che il 91-93% delle gravidanze nel Regno Unito e in Europa con una diagnosi di sindrome di Down venivano interrotte. I dati segnalano che dal 1989 al 2006 la percentuale di donne che scelgono di interrompere la gravidanza, dopo la diagnosi prenatale della sindrome di Down, \u00e8 rimasta costante, circa il 92%.\nNegli Stati Uniti alcune ricerche hanno evidenziato rispettivamente tassi di aborto del 95%, 98% e 87%.\nGruppi di sostegno.\nA partire dalla fine della seconda guerra mondiale si sono venuti a costituire diversi gruppi a sostegno degli individui con sindrome di Down. Queste organizzazioni promuovevano l'inserimento dei bambini con trisomia 21 all'interno del sistema scolastico, favorivano una maggior comprensione della condizione tra la popolazione generale e si occupavano di dare sostegno alle famiglie. Tra queste organizzazioni si possono citare: la \"Royal Society for Handicapped Children and Adults\" (MENCAP) fondata nel Regno Unito nel 1946 da Judy Fryd, la \"Kobato Kai\" sorta in Giappone nel 1964, la \"National Down Syndrome Congress\" statunitense nata nel 1973 grazie a Kathryn McGee e collaboratori, e la \"National Down Syndrome Society\" sempre statunitense e fondata nel 1979.\nLa prima \"Giornata Mondiale della Sindrome di Down\" si \u00e8 tenuta il 21 marzo 2006, riconosciuta dall'Assemblea generale delle Nazioni Unite nel 2011. Il giorno e il mese (21/3) sono stati scelti per correlarli rispettivamente alla particolare numerazione cromosomica e al 21, che indica il cromosoma alterato."}
{"id": "1254572", "revid": "767487", "url": "https://it.wikipedia.org/wiki?curid=1254572", "title": "Stadio Giovanni Mari", "text": "Lo stadio comunale Giovanni Mari \u00e8 un impianto sportivo polivalente italiano di Legnano.\nSi tratta di una struttura dotata di pista ippica intorno al campo da gioco e, oltre a essere l'impianto interno del locale club calcistico del , \u00e8 anche sede della corsa del Palio di Legnano che vede contrapposti rappresentanti delle otto contrade legnanesi.\nNel 2020 ospita il suo primo evento sportivo internazionale, l'incontro di rugby tra le squadre femminili di e valido per il Sei Nazioni.\nStoria.\nL'impianto, costruito vicino agli stabilimenti dell'azienda metalmeccanica legnanese Franco Tosi ispirandosi agli analoghi impianti realizzati in Inghilterra, venne inaugurato il 2 ottobre 1921 con una cerimonia che previde una manifestazione di atletica leggera organizzata dalla Ginnastica Legnano che dur\u00f2 dalle ore 8.30 alle ore 17.\nDopo questo evento si tenne l'incontro di Prima Divisione 1921-22 tra e l' vinto 6-0 dalla squadra di casa. Originariamente l'impianto sportivo era chiamato \"stadio cittadino di via Pisacane\", dal nome della strada in cui \u00e8 situato.\nPrima dell'inaugurazione dello stadio, l'F.C. Legnano disputava le partite casalinghe su un campo da calcio sito in via Lodi, costruito a spese della Franco Tosi e dell'industriale Antonio Bernocchi. Il campo di via Lodi, dopo la costruzione dello stadio di via Pisacane, continu\u00f2 ad essere usato dalla societ\u00e0 lilla come campo di gara del settore giovanile e come terreno di allenamento, destinazione d'uso che ha conservato fino alla fine degli anni novanta del XX secolo. In seguito il campo di via Lodi \u00e8 stato trasformato in bocciodromo comunale.\nDal 1937 allo stadio di via Pisacane viene organizzata annualmente, all'ultima domenica di maggio, la corsa ippica del palio di Legnano. La prima edizione della gara ippica del palio di Legnano (1935) venne invece disputata all'ex campo Brusadelli, impianto realizzato come centro sportivo per il dopolavoro del Cotonificio Dell'Acqua e in seguito intitolato a Pino Cozzi, storico presidente dell'Unione Sportiva Legnanese. Lo stadio di via Pisacane, prima della corsa dei cavalli, \u00e8 teatro dell'ultima fase della sfilata storica oltre che degli eventi propedeutici alla gara ippica, come gli onori al Carroccio e la carica dei figuranti che impersonano la Compagnia della Morte; questo assalto fu fatto, secondo la leggenda, dalla compagine militare guidata da Alberto da Giussano durante la battaglia di Legnano.\nNegli anni cinquanta, con l'A.C. Legnano tra Serie A e B, la capienza dello stadio di via Pisacane venne portata a spettatori grazie all'uso di tribune provvisorie che erano costituite da strutture tubolari in acciaio.\nL'11 ottobre del 1987 fu dedicato allo storico presidente dell'A.C. Legnano Giovanni Mari, deceduto il 4 settembre dello stesso anno. L'intitolazione fu resa ufficiale in occasione del sentito derby con la Pro Patria, squadra calcistica della confinante citt\u00e0 di Busto Arsizio.\nIl 2 luglio 1994 lo stadio Giovanni Mari ha ospitato il XIV Superbowl Italiano, vinto dai Frogs Legnano sui Rhinos Milano per 37 a 27, grazie al quale i legnanesi hanno conquistato il loro quinto scudetto.\nIn seguito al fallimento dell'A.C. Legnano, tra il 2011 al 2015, l'impianto ha ospitato le partite casalinghe dell'Associazione Sportiva Dilettantistica Legnano 1913 Calcio, che nel 2015 ha riacquisito i diritti d'uso del simbolo e della storica denominazione A.C. Legnano.\nNel 2016 la dirigenza del club decise di ridipingere con vernice lilla tutti gli spalti e le opere murarie pertinenti allo stadio; l'operazione venne accolta negativamente dal comitato organizzatore del palio di Legnano e dall'amministrazione municipale cittadina, che lamentando l'unilateralit\u00e0 della decisione e l'aspetto finale (da essi giudicato poco gradevole) del manufatto, chiesero l'asportazione della tinteggiatura Nei mesi successivi si opt\u00f2 infine per una soluzione di compromesso: la presenza del lilla venne limitata alle sedute e a parte del muro superiore degli spalti, mentre il resto della struttura venne ridipinto con colore bianco.\nNel fine settimana del 21-23 febbraio 2020 lo stadio ha in programma la disputa di due incontri di rugby: il venerd\u00ec, per il campionato professionistico di Pro14 2019-20, sono di scena l'italiana e l'irlandese , mentre la domenica successiva, per la terza giornata del Sei Nazioni femminile, sono in campo le rappresentative nazionali di e .\nStruttura.\nLo stadio Giovanni Mari ha pianta rettangolare, con il campo da gioco in erba avente dimensioni 105 x 65 m e integralmente recintato. Gli spalti, costruiti in calcestruzzo armato sono suddivisi in quattro settori indipendenti: la \"tribuna centrale\" a sud (l'unica a essere dotata di alcuni seggiolini e di una copertura realizzata in lamiera prerivesta su intelaiatura metallica), i \"Distinti\" a nord e due \"curve\" a est ed ovest (dedicate rispettivamente a tifosi ospiti e ai gruppi organizzati locali).\nTutti i posti dell'impianto sono a sedere e non sono previsti spazi per spettatori in piedi. Non essendo presente una pista d'atletica, o infrastrutture analoghe, gli spalti sono perlopi\u00f9 affacciati direttamente sui bordi del campo: la distanza massima dei posti dal rettangolo erboso (pari a 20 m) si riscontra sulla curva occidentale. L'illuminazione del campo \u00e8 assicurata da quattro torri faro angolari."}
{"id": "1254573", "revid": "767487", "url": "https://it.wikipedia.org/wiki?curid=1254573", "title": "I Know You're Out There Somewhere", "text": "I Know You're Out There Somewhere \u00e8 una canzone del 1988 dei Moody Blues, presente nell'album \"Sur La Mer\", composta dal chitarrista del gruppo Justin Hayward.\n\u00c8 il seguito del video/single di successo \"Your Wildest Dreams\" del 1986, dall'album \"The Other Side of Life\"."}
{"id": "1254575", "revid": "110157", "url": "https://it.wikipedia.org/wiki?curid=1254575", "title": "Sur la mer", "text": "Sur la mer \u00e8 il tredicesimo album del gruppo rock The Moody Blues, del 1988.\n\"Sur la mer\" contiene la hit single \"I Know You're Out There Somewhere\" un sequel del loro brano di successo \"Your Wildest Dreams\" del 1986."}
{"id": "1254582", "revid": "754039", "url": "https://it.wikipedia.org/wiki?curid=1254582", "title": "Chiostro della Trinit\u00e0 delle Monache", "text": ""}
{"id": "1254585", "revid": "29238", "url": "https://it.wikipedia.org/wiki?curid=1254585", "title": "Eughenij Bronislavovic Pasukanis", "text": ""}
{"id": "1254586", "revid": "129019", "url": "https://it.wikipedia.org/wiki?curid=1254586", "title": "Pastiglia Valda", "text": "Valda \u00e8 la marca che dal 1905 produce pastiglie balsamiche a base di levomentolo e olio essenziale di eucalipto dedicate al trattamento delle irritazioni delle vie respiratorie.\nTerminate le pastiglie, spesso le scatole di metallo dorate delle stesse venivano conservate e riutilizzate come contenitori di spilli, bottoni, chiodi e altri piccoli oggetti. Anche per questo motivo Valda \u00e8 rimasta nella memoria collettiva e ha assunto quasi l'immagine di un prodotto vintage.\nStoria.\nNel 1905 a Parigi il farmacista Henri Edmond Canonne decise di fabbricare da s\u00e9 un nuovo medicinale per calmare le infezioni delle vie respiratorie. In quell'anno apr\u00ec una grande farmacia/laboratorio accanto alla \"Gare de l'Est\" e vendette il prodotto anche sulle banchine della stazione.\nIn Francia ottiene un grande successo e l'anno successivo il prodotto viene commercializzato in Italia e, dal 1908, esportato in pi\u00f9 di trenta paesi.\nCanonne fu uno dei primi imprenditori a comprendere l'importanza della comunicazione e, per pubblicizzare le sue pastiglie, invent\u00f2 il \"Dottor Valda\" un anziano personaggio dall'aria rassicurante che racconta al pubblico i benefici delle nuove caramelle. Il Dottor Valda inizia a comparire su manifesti e disegni illustrati dai pi\u00f9 grandi artisti dell'epoca, tra cui Falcucci e Raymond Savignac. Inoltre si trova sui cataloghi di vendita per corrispondenza, scatole da fiammiferi illustrate, fino all'idea innovativa di Canonne di presidiare anche i vagoni dei treni.\nIl nome.\nEsistono tre ipotesi riguardo l'etimologia della parola Valda.\nOggi.\nIl marchio Valda, nel 2006, ha compiuto in Italia i suoi cento anni.\nAlle classiche Valda si \u00e8 aggiunta la nuova gamma di prodotti naturali composta da"}
{"id": "1254590", "revid": "729019", "url": "https://it.wikipedia.org/wiki?curid=1254590", "title": "Cheilite", "text": "La cheilite \u00e8 un'infiammazione cutanea al labbro che si manifesta con taglietti, gonfiori e anche ulcerazioni che partono dagli angoli o dal bordo e si estendono sulle labbra.\nEziologia.\nPu\u00f2 essere dovuta ad allergia, ad anemia megaloblastica, carenze vitaminiche (vitamina B12) oppure ancora ad agenti esterni (sole, freddo, etc.)."}
{"id": "1254596", "revid": "110157", "url": "https://it.wikipedia.org/wiki?curid=1254596", "title": "Circondario dello Zwickauer Land", "text": "Il circondario dello Zwickauer Land era un circondario tedesco, esistito dal 1994 al 2008. Era parte del \"Land\" della Sassonia; la sede amministrativa era posta nella citt\u00e0 di Werdau.\nStoria.\nIl circondario dello Zwickauer Land fu creato nel 1994 nell'ambito della riforma amministrativa dei circondari della Sassonia.\nIl 1\u00ba agosto 2008 il circondario dello Zwickauer Land fu unito con alla citt\u00e0 extracircondariale di Zwickau e al circondario Chemnitzer Land, a formare il nuovo circondario di Zwickau."}
{"id": "1254598", "revid": "110157", "url": "https://it.wikipedia.org/wiki?curid=1254598", "title": "Keys of the Kingdom", "text": "Keys of the Kingdom \u00e8 il quattordicesimo disco del gruppo rock The Moody Blues, del 1991.\nIl Tastierista Patrick Moraz, dopo circa 12 anni nella band, lasci\u00f2 il gruppo con questo album."}
{"id": "1254602", "revid": "1226", "url": "https://it.wikipedia.org/wiki?curid=1254602", "title": "Bomba Atomica nazista", "text": ""}
{"id": "1254603", "revid": "767487", "url": "https://it.wikipedia.org/wiki?curid=1254603", "title": "Barleycup", "text": "Barleycup \u00e8 una bevanda ai cereali solubile, reperibile nel Regno Unito.\nAssimilabile ai \"soft drink\", era fabbricata dalla societ\u00e0 britannica Ridpath Pek fino a quando essa fu acquistata nel 2004 dalla azienda statunitense Smithfield Foods Inc. che si fuse con la Norwhic Food Ltd. per formare la Smithfield Foods Ltd. UK.\nIngredienti.\nBarleycup esiste nella forma in polvere e in granuli, ed \u00e8 composta da orzo tostato, segale e cicoria. Si trova in genere nei negozi di alimenti speciali, dato che essa \u00e8 senza caffeina e senza glutine.\nUtilizzo.\nVersare un cucchiaino di Barleycup in una tazza e aggiungere acqua bollente; latte, zucchero o miele possono esser aggiunti a piacere. La bevanda pu\u00f2 essere servita anche fredda."}
{"id": "1254604", "revid": "59975", "url": "https://it.wikipedia.org/wiki?curid=1254604", "title": "Rhythm &amp; Blues", "text": ""}
{"id": "1254608", "revid": "79968", "url": "https://it.wikipedia.org/wiki?curid=1254608", "title": "Hoba", "text": "Hoba \u00e8 la pi\u00f9 pesante meteorite e la pi\u00f9 grande massa di ferro di origine naturale al momento conosciuta presente sul suolo terrestre. Prende il nome dal luogo del ritrovamento, la fattoria di Hoba West vicino a Grootfontein, nella regione di Otjozondjupa in Namibia.\nStoria.\nSi ritiene che sia caduta al suolo esattamente nel luogo dove si trova oggi, pi\u00f9 di 80.000 anni fa. La meteorite fu scoperta ai primi del XX secolo dal proprietario della fattoria di Hoba West, Michael Hanssen, che vi si imbatt\u00e9 casualmente quando il suo aratro urt\u00f2 un corpo che emise un forte suono metallico. L'oggetto fu liberato e lo scienziato Jacobus H. Britsne ne fece una descrizione, identificandolo con una meteorite; il suo rapporto originale, pubblicato nel 1920, \u00e8 in mostra presso il Museum di Grootfontein. \nAllo scopo di proteggerla dagli atti vandalici, nel marzo del 1955 la meteorite \u00e8 stata dichiarata monumento nazionale della Namibia (allora Africa del Sud-Ovest) con l'assenso dell'allora proprietaria della fattoria, la signora Scheel. Nel 1985, grazie ai finanziamenti ricevuti dalla compagnia mineraria R\u00f6ssing Uranium Ltd., furono scavati attorno alla meteorite i muretti a forma di anelli che la circondano ancora oggi. Due anni dopo il proprietario della fattoria Hoba West, J. Engelbrecht, don\u00f2 al governo la meteorite e il terreno su cui si trovava. Nello stesso anno venne aperto nel sito un centro turistico e da allora i vandalismi sulla meteorite Hoba cessarono. Oggi la meteorite di Hoba \u00e8 un'importante attrazione della Namibia nord-orientale e viene visitata da migliaia di turisti ogni anno.\nComposizione e struttura.\nLa composizione della meteorite \u00e8 84% ferro e circa 16% nichel, con alcune tracce di cobalto. Sulla superficie si trovano incrostazioni di idrossido di ferro.\nStrutturalmente \u00e8 classificata come una meteorite ferrosa del tipo atassite, ovvero senza le caratteristiche bande di Widmanst\u00e4tten. A causa dell'alto tenore di nichel \u00e8 classificata chimicamente come IVB.\nForma e dimensioni.\nLa meteorite ha la forma di una lastra di metallo larga 2,7 x 2,7 m, dello spessore di 0,9 m e dal peso originale di 66 tonnellate. In seguito a fenomeni erosivi, campionamenti a scopo scientifico e vandalismi, oggi il suo peso si \u00e8 ridotto a circa 60 tonnellate. \nLa probabile forma originale a disco potrebbe aver influito sulla traiettoria di penetrazione nell'atmosfera della meteorite, forse facendola rimbalzare sull'aria cos\u00ec come un sasso piatto, lanciato con traiettoria radente, rimbalza sull'acqua. Certamente fu notevolmente rallentata nella sua caduta, al punto che la zona circostante non mostra alcun cratere da impatto."}
{"id": "1254610", "revid": "59975", "url": "https://it.wikipedia.org/wiki?curid=1254610", "title": "Big Hits &amp; Nasty Cuts", "text": ""}
{"id": "1254611", "revid": "767487", "url": "https://it.wikipedia.org/wiki?curid=1254611", "title": "A Night at Red Rocks with the Colorado Symphony Orchestra", "text": "A Night at Red Rocks with the Colorado Symphony Orchestra \u00e8 un disco dal vivo del gruppo rock The Moody Blues, del 1993, tratto da un concerto registrato il 9 settembre 1992 con la Colorado Symphony Orchestra.\nTracce Deluxe Edition 2 CD.\nLa Deluxe Edition venne realizzata il 4 marzo 2003"}
{"id": "1254613", "revid": "754039", "url": "https://it.wikipedia.org/wiki?curid=1254613", "title": "Chiostri di San Giuseppe dei Ruffi", "text": ""}
{"id": "1254617", "revid": "438678", "url": "https://it.wikipedia.org/wiki?curid=1254617", "title": "La carica dei 102 - Un nuovo colpo di coda", "text": "La carica dei 102 - Un nuovo colpo di coda (\"102 Dalmatians\") \u00e8 un film del 2000, diretto da Kevin Lima, sequel di \"La carica dei 101 - Questa volta la magia \u00e8 vera\".\nA differenza del film precedente, remake del film d'animazione del 1961 e a sua volta tratto dall'omonimo romanzo di Dodie Smith, questa \u00e8 una storia inedita.\nTrama.\nTre anni dopo, con l'uscita di prigione della perfida Crudelia De Mon per buona condotta, in seguito ad una cura medica del dottor Pavlow: ora infatti si fa chiamare Delia ed ama gli animali, come il suo cane Fanfulla. Tutti credono nel suo cambiamento tranne la sua agente di sorveglianza, la bella e coraggiosa Chloe Simon, che da Anita e Rudy ha adottato Misurino, uno dei 15 cuccioli di Pongo e Peggy del primo film, che, a sua volta diventato adulto, si \u00e8 accoppiato con la dalmata femmina di Chloe, Dottie, ed ha appena avuto tre bellissimi cuccioli, tra cui una femmina, Nuvolina, chiamata cos\u00ec perch\u00e9 non ha neppure una macchia.\nCrudelia intanto entra in contatto con un ragazzo, Kevin Sheperd, che aveva aperto un canile dove ospitava tutti i cagnolini abbandonati, ma ora sta per chiudere (non essendo in grado di pagare l'affitto) e Crudelia compra in tempo il canile facendolo rimanere con il suo lavoro, per dimostrare a Chloe che ama gli animali.\nA causa del suono del Big Ben, la cura psichiatrica perde stranamente il suo effetto e tramite una divertente scena in cui Crudelia ritorna se stessa (i suoi capelli tornano ingarbugliati e scarmigliati dopo le cotonatissime e liscissime pettinature del suo alter ego \"Delia\") le torna anche il desiderio della pelliccia di dalmata: chiede quindi aiuto ad un pellicciaio chiamato Jean Pierre Le Pelt. Comincia cos\u00ec l'inghippo tra i due per accusare di tutti i rapimenti il povero Kevin.\nCrudelia torna ad indossare abiti meravigliosamente eccentrici ornati di piume e pelliccia cercando di celare se stessa a Chloe, che ora \u00e8 completamente sicura del suo vero cambiamento.\nI cuccioli dalmata da rubare devono essere 99 di nuovo, ma Crudelia ne vuole 102, e li fa rapire al maggiordomo Alonzo e a Le Pelt, dato che aveva aggiunto ai 99 cuccioli gi\u00e0 presi anche i tre di Chloe, da cui De Mon decide di fare un cappuccio per la pelliccia, tutto ci\u00f2 per vendetta nei confronti della vecchia generazione di Misurino (i suoi fratelli ed altri 84 cuccioli, in tutto 99, nel primo film, poi 101 con l'arrivo di Pongo e Peggy). Comincia una corsa contro il tempo per salvare i cuccioli.\nMentre tutti i cuccioli vengono caricati sull'Orient Express in destinazione Parigi alla Maison Le Pelt per la creazione della pelliccia, Crudelia e Le Pelt, che ha rapito i cani di Chloe, brindano al loro imminente successo, non sapendo del fatto che Chloe, assieme a Kevin, dopo essere fuggita da Villa De Mon con l'aiuto di Fanfulla (si trovava a una festa-trappola ordita per lei da Crudelia in modo da farla uscire di casa e poter rapire i suoi cani), li stanno seguendo per trarre in salvo i piccoli.\nArrivati a Parigi, Chloe e Kevin vengono di nuovo imprigionati ma riescono a far fuggire i cuccioli grazie al pappagallo di quest'ultimo, Garibaldi, e a Nuvolina, unica della sua famiglia a non essere stata intrappolata.\nCrudelia insegue i dalmata fino a una fabbrica di dolci, ma dopo un breve inseguimento viene intrappolata nella pasta dei dolci da Nuvolina e diventa una torta gigante. Crudelia e Le Pelt vengono arrestati, mentre il pentito Alonzo, per aver liberato Chloe e Kevin ed aver imprigionato Le Pelt, viene graziato. Alla fine, poich\u00e9 Crudelia non esce pi\u00f9 dal carcere di Parigi, non cambier\u00e0 mai il carattere e viene lasciata sul lastrico; a Kevin andranno tutte le sue ricchezze come anche quella di padrone della sua azienda di moda e della Maison Le Pelt, tramite una lettera di Alonzo che adotta Fanfulla, dopo che tutti insieme tornano a Londra. Chloe e Kevin si fidanzano e a Nuvolina, forse innamorata di Garibaldi, spuntano finalmente le prime macchie.\nAccoglienza.\nSebbene non abbia guadagnato come il film precedente, anche questa versione ebbe comunque un buon successo al box office con un guadagno di circa 184 milioni di dollari a livello mondiale."}
{"id": "1254633", "revid": "287204", "url": "https://it.wikipedia.org/wiki?curid=1254633", "title": "Suzuki Suzulight", "text": "La Suzulight \u00e8 la prima automobile realizzata dalla Suzuki e prodotta dal 1955 al 1965.\nIl contesto.\nDopo i buoni successi con la produzione motociclistica, la Suzuki decide di cimentarsi anche nel campo automobilistico. \u00c8 l'ottobre 1955 quando viene presentata la Suzulight SS, una vetturetta progettata ispirandosi alla tecnologia tedesca del dopoguerra, in particolare al modello Lloyd LP 300. Fa parte del gruppo di vetture definite Keycar, agevolate in Giappone sotto il profilo fiscale.\nLa prima versione viene costruita con una carrozzeria due porte e tre volumi, spinta da un propulsore a due tempi di derivazione motociclistica posizionato anteriormente e dotata di trazione anteriore.\nDato il buon prezzo d'acquisto, i contenuti costi di gestione ed i 4 posti abbastanza comodi per la statura media giapponese dell'epoca, l'utilitaria riscuote un immediato successo di vendite.\nLa Suzulight diviene ben presto uno dei simboli della ripresa economica giapponese e viene particolarmente ambita sia dalle famiglie agiate che l'acquistano come vettura di servizio, sia dalle famiglie meno abbienti che, finalmente, possono permettersi un'automobile.\nAllo scopo di soddisfare le pi\u00f9 svariate esigenze della clientela, la Suzuki appronta varie tipologie di carrozzeria. Particolare successo avranno anche la versione \"SD\", una piccola familiare a tre porte e quattro posti, e la versione \"SP\", un pick-up a due porte e due posti.\nNel 1958 la Suzulight viene profondamente rivista dai tecnici Suzuki che aumenteranno il passo da 2.000 a 2.050 mm e la potenza da 16 a 21 CV. Tutte le versioni beneficeranno della nuova motorizzazione e, quelle commerciali, verranno dotate di una nuova piattaforma irrobustita con passo da 1.745 mm. L'anno seguente \u00e8 la volta della versione \"Van\", un furgone a tre porte con passo da 1.870 mm e sospensioni posteriori a balestra.\nL'ultima versione \u00e8 la \"Suzulight - Fronte\", prodotta dal 1962 al 1965, anello di congiunzione con la \"Fronte\", che sostituir\u00e0 il modello \"Suzulight\", rappresentando la gamma utilitaria di casa Suzuki nella seconda met\u00e0 degli anni sessanta e negli anni settanta."}
{"id": "1254634", "revid": "767487", "url": "https://it.wikipedia.org/wiki?curid=1254634", "title": "Il mondo di Suzie Wong", "text": "Il mondo di Suzie Wong (\"The World of Suzie Wong\") \u00e8 un film americano del 1960 diretto dal regista Richard Quine, dramma romantico con la sceneggiatura di John Patrick adattata dal lavoro teatrale di Paul Osborn, che era basato sul romanzo dello stesso titolo di Richard Mason.\nTrama.\nL'architetto americano Robert Lomax \u00e8 un artista aspirante che, stanco della sua attivit\u00e0, si trasferisce a Hong Kong per provare a fare la sua professione preferita di pittore. Sul Ferryboat in rotta per Hong Kong, incontra Mee Ling, una bellissima donna giovane che si dichiara di alto status sociale. Robert le abbozza un ritratto ma lei indispettita, cerca maliziosamente di farlo arrestare per averle rubato la borsetta. L'equivoco \u00e8 comunque risolto e i due si separano.\nCon limitate risorse finanziarie a sua disposizione, Robert prende una stanza in un misero alberghetto del famigerato distretto di Wan Chai, luogo di prostitute, dove il titolare Ah Tong si stupisce perch\u00e9 Robert vuole affittare una stanza per un mese piuttosto che la solita ora o due. Per caso Robert nota Mee Ling lasciare l'albergo vestita in un abito rosso in compagnia di un marinaio e cos\u00ec scopre presto la vera natura della sua professione. Incontrandola al bar lei gli dice di non conoscerlo e di chiamarsi Suzie Wong, ma poi ammette sfacciatamente di essere una prostituta.\nIl giorno dopo Robert fa visita a un banchiere americano per aprire un conto. La figlia di questo, Kay O'Neill, \u00e8 subito attratta dal fascino del nuovo arrivato e intercede con il padre per aiutare finanziariamente Robert.\nRobert intanto chiede a Suzie di fargli da modella e cos\u00ec viene a sapere che Suzie \u00e8 stata costretta a fare la prostituta fin da piccola come mezzo di sopravvivenza. I due cominciano a frequentarsi e ad innamorarsi velatamente, ma nel frattempo Robert \u00e8 corteggiato in modo discreto da Kay.\nAd una cena di gala dove sono presenti il banchiere con la moglie e la figlia, \u00e8 invitato anche Robert che porta inaspettatamente con s\u00e9 Suzie. L\u00ec Robert incontra Ben Marlowe accompagnato dalla moglie, che lui riconosce come uno dei clienti di Suzie. Ben confida a Robert di amare Suzie e di voler lasciare la moglie e Suzie accetta al fine di rendere Robert geloso. Quando Ben si riconcilia per\u00f2 con la moglie, Suzie torna da Robert che in un primo momento la rifiuta ma poi, travolto ormai dalla passione, le dichiara il suo amore.\nUn giorno Robert segue furtivamente Suzie in una delle sue sparizioni periodiche. Egli la trova cos\u00ec in una fatiscente baracca in un cadente e precario villaggio abbarbicato su una collina sopra Hong Kong, con in braccio il figlioletto neonato che gli ha tenuto nascosto, Robert rimane in un primo momento perplesso ma poi accetta il bambino e tornano tutti e tre nell'alberghetto.\nI dipinti di Robert per\u00f2 non si riescono a vendere e lui si trova ben presto in difficolt\u00e0 finanziarie. Kay implora il padre di aiutarlo offrendogli del denaro, ma l'orgoglio non permette a Robert di accettare. Quando Suzie paga con il proprio denaro l'affitto e comunica a Robert di voler riprendere il suo lavoro di prostituta per aiutarlo, lui la caccia via in un impeto di rabbia.\nRobert, ormai innamorato profondamente della donna, si rende conto del suo errore e cerca affannosamente Suzie, che intanto sembra scomparsa, sotto una pioggia torrenziale. La trova finalmente nel luogo dove lei tiene il suo bambino, che \u00e8 nel frattempo disgraziatamente morto a causa dell'inondazione che ha travolto la baracca. Il rapporto tra i due si rafforza definitivamente e dopo la cerimonia funebre in onore del piccolo in cui Robert, su richiesta di Suzie, scrive una \"lettera di raccomandazione\" per il bimbo morto: \"Il latore della presente...\" i due si avviano verso una vita insieme.\nColonna sonora.\nIl famoso motivo musicale del film \u00e8 stato scritto da Sammy Cahn e Jimmy Van Heusen. In Italia usc\u00ec una versione cantata da Nico Fidenco che ebbe un discreto successo arrivando in prima posizione per cinque settimane.\nNella torrida sequenza ambientata all'interno della sala da ballo, il cha-cha-cha, eseguito in versione solo strumentale, che Suzie balla - in cheongsam con doppio spacco - in compagnia di un marinaio, \u00e8 Eso es el Amor (1958). Si tratta di un notissimo brano - scritto da Pepe Iglesias (alias Jos\u00e9 \u00c1ngel Iglesias S\u00e1nchez, nato a Buenos Aires il 7 febbraio 1915, deceduto a Santiago del Cile il 4 marzo 1991), attore, umorista e cantante argentino, attivo anche in Cile e Spagna - e ripreso in seguito da altri esecutori, come per esempio il cantante e attore d'origine turca Dar\u00edo Moreno (1921-1968).\nCuriosit\u00e0.\nDopo il film, Nancy Kwan ricevette nel 1961 il \"Golden Globe Award\" come \"Migliore Esordiente Donna\", al pari di Ina Balin ed Hayley Mills e divenne un sex simbol; famosi gli abiti in stile orientale con i cosiddetti \"spacchetti alla Suzie Wong\", che divennero di moda negli anni '60.\nPremi.\nIl film \u00e8 stato premiato al Radio City Music Hall di New York."}
{"id": "1254650", "revid": "1318658", "url": "https://it.wikipedia.org/wiki?curid=1254650", "title": "Meleagant", "text": "Maleagant (Malagant o Meleagant) \u00e8 uno degli antagonisti delle leggende arturiane. All'inizio uno dei cavalieri della Tavola Rotonda, figlio di re Baudemagu di Gore, \u00e8 divenuto famoso per aver rapito Ginevra.\nCompare per la prima volta nel \"Lancillotto o il cavaliere della carretta\" di Chr\u00e9tien de Troyes, dove porta Ginevra nel suo impenetrabile castello. La regina viene liberata da Lancillotto e Gawain. Questa \u00e8 la prima apparizione sulla scena di Lancillotto nelle leggende arturiane. \nMelwas.\nSi pensa che Meleagant sia ispirato a un misterioso re chiamato \"Melwas\", Perch\u00e9 la prima versione del popolare motivo del rapimento di Ginevra appare nella Vita latina di Gildas di Caradoc di Llancarfan, all'inizio del XII secolo. In quel testo, Melwas, re del \"Paese dell'estate\" (regnante in \"aestiua regione\"; traduzione diretta dell'antico nome gallese del Somerset, Gwlad yr Haf), porta Ginevra (Gwenhwyfar) alla sua roccaforte di Glastonbury. Art\u00f9 la trova dopo un anno di ricerche e si prepara a prendere d'assalto il castello, ma Gildas negozia il suo ritorno sicuro. \nMelwas appare anche in un frammentario dialogo gallese, indicando che questa storia era ampiamente conosciuta in Galles. Una scultura monumentale dell'inizio del XII secolo sull'archivolto della Cattedrale di Modena (in particolare sulla porta della pescheria) in Italia contiene una scena correlata, in cui Art\u00f9 e i suoi guerrieri assediano un castello dove un personaggio identificato come \"Mardoc\" siede con \"Winlogee\", presumibilmente Ginevra.\nRoger Sherman Loomis considerava la forma Maleagant o Meleagans come un derivato diretto del Brythonic Melwas. Ha elencato una serie di varianti, tra cui Mehaloas, Melians e Malvasius."}
{"id": "1254653", "revid": "110157", "url": "https://it.wikipedia.org/wiki?curid=1254653", "title": "Strange Times (The Moody Blues)", "text": "Strange Times \u00e8 il quindicesimo disco in studio del gruppo rock The Moody Blues, del 1999.\n\u00c8 l'ultimo disco dei Moody Blues con lo storico flautista e cantante del gruppo Ray Thomas ed il primo con il nuovo tastierista, l'italiano Danilo Madonia."}
{"id": "1254657", "revid": "31886", "url": "https://it.wikipedia.org/wiki?curid=1254657", "title": "Chiostri di Santa Teresa degli Scalzi", "text": "I chiostri di Santa Teresa degli Scalzi sono due chiostri monumentali di Napoli situati in via Santa Teresa degli Scalzi.\nFurono eretti al principio del Seicento da Giovan Giacomo di Conforto, su commissione dei frati carmelitani, all'interno di un palazzo da loro acquistato.\nAll'inizio del Ottocento i due chiostri hanno rischiato di essere del tutto distrutti per un grandioso progetto di ampliamento del vicino Real Museo Borbonico, proposto dall'architetto Francesco Maresca. Sebbene il progetto fosse stato approvato dal Consiglio dei ministri nel 1802, per la strenua opposizione dei conventuali Teresiani esso non fu mai realizzato e neppure cominciato.\nOggi i chiostri sono di propriet\u00e0 dell'istituto per non vedenti Paolo Colosimo. Il chiostro piccolo \u00e8 stato modificato e adibito a sala interna, la cosiddetta \"sala delle vendite\", mentre il chiostro grande, a pianta rettangolare con splendido pozzo in marmo e ornato da alcune essenze arboree, non presenta modifiche sostanziali se non la chiusura mediante finestre delle arcate."}
{"id": "1254660", "revid": "767487", "url": "https://it.wikipedia.org/wiki?curid=1254660", "title": "Amazing Grace (film 2006)", "text": "Amazing Grace \u00e8 un film del 2006 diretto da Michael Apted.\nFilm biografico sulla figura storica di William Wilberforce (1759 - 1833), uomo politico inglese di profonda fede evangelica. Egli fu il leader del movimento contro la schiavit\u00f9 che port\u00f2 nel 1807 all'abolizione della tratta degli schiavi e infine nel 1833 anche della schiavit\u00f9 nell'impero britannico.\nTrama.\nEletto come giovane deputato nel Parlamento britannico, Wilberforce sta per lasciare questo ruolo a seguito di una forte conversione per dedicarsi alla fede come pastore anglicano; comprende poi, incoraggiato anche dai suoi amici, che pu\u00f2 dedicarsi alla sua vocazione religiosa anche nell'arena politica. Infatti non abbandonando il suo posto in parlamento, d\u00e0 inizio a una serie di campagne politiche che prendono ispirazione dalla sua fede cristiana. Egli \u00e8 il primo politico a interessarsi dell'abolizione della schiavit\u00f9 dei neri.\nLa lotta dura pi\u00f9 di trent'anni e William lotta contro tutto e tutti. Deriso da molti, passa anche momenti difficili, finendo anche per ammalarsi. \u00c8 la presenza di sua moglie Barbara, a sostenerlo, standogli vicino. Da sottolineare poi l'incoraggiamento e la guida spirituale che riceve da parte di John Newton, ex negriero pentito, che, ormai anziano e cieco, gli d\u00e0 il supporto necessario per non arrendersi.\nSar\u00e0 Newton a scrivere il famoso inno di lode a Dio in ringraziamento per la sua conversione, \"Amazing Grace\", che d\u00e0 il titolo al film. I versi di questa canzone fanno infatti riferimento ai sentimenti dell'autore pentito per il suo passato da negriero. Nel 1807 viene abolito il commercio di schiavi e nel 1833 viene abolita la schiavit\u00f9 nelle colonie britanniche, tre giorni prima della morte di Wilberforce."}
{"id": "1254661", "revid": "124123", "url": "https://it.wikipedia.org/wiki?curid=1254661", "title": "Malick Sidib\u00e9", "text": "Malick Sidib\u00e9 ha studiato disegno e gioielli alla scuola degli artigiani sidanesi (divenuto poi Istituto nazionale d'arte) a Bamako. Nel 1955 entra come apprendista nello studio \"Photo service\" di G\u00e9rard Guillat-Guignard, noto anche come \"G\u00e9g\u00e9 la pellicule\". Nel 1962 apre il proprio studio (Studio Malick) a Bamako: si consacra al reportage e alla fotografia documentaristica e ritrae la cultura giovanile e le serate danzanti della capitale maliana. Negli anni Settanta si indirizza verso i ritratti in studio.\nLa prima edizione dei \"Rencontres africaines de la photographie\" di Bamako nel 1994 permettono a Malick Sidib\u00e9 d'affermare la sua reputazione. Comincia a esporre nelle gallerie europee ed in particolare alla Fondation Cartier di Parigi, negli Stati Uniti e in Giappone.\nNel 2003 riceve il premio per la fotografia della Fondazione Hasselblad. Il 10 giugno 2007, riceve il Leone d'Oro alla Carriera in occasione della cinquantaduesima Biennale di Venezia. Nel 2008 riceve l'Infinity Awards."}
{"id": "1254663", "revid": "14806", "url": "https://it.wikipedia.org/wiki?curid=1254663", "title": "Tone-Loc", "text": ""}
{"id": "1254665", "revid": "1528507", "url": "https://it.wikipedia.org/wiki?curid=1254665", "title": "TCPDF", "text": "TCPDF \u00e8 una classe PHP open source (software libero) che consente di generare documenti PDF senza la necessit\u00e0 di utilizzare estensioni e librerie esterne.\nIl progetto TCPDF \u00e8 stato avviato nel 2002 da Nicola Asuni ed oggi conta milioni di utilizzatori in tutto il mondo.\nTCPDF \u00e8 gi\u00e0 presente in diversi CMS ed applicazioni PHP (ad.es: Joomla, Drupal, Moodle, phpMyAdmin, TCExam, XOOPS, ...).\nNota: \"Il 3 aprile 2010, il progetto TCPDF \u00e8 stato classificato in posizione 6 su oltre 200.000 progetti ospitati su SourceForge repository\".\nSpecifiche.\nTCPDF \u00e8 platform-independent e pu\u00f2 essere eseguito senza modifiche su piattaforme Unix, Linux, FreeBSD, Windows, macOS, NetWare ed altri sistemi che supportano il linguaggio PHP."}
{"id": "1254667", "revid": "599013", "url": "https://it.wikipedia.org/wiki?curid=1254667", "title": "Jos\u00e9 Luis Rubiera", "text": "Professionista dal 1995 al 2010, ha ottenuto in carriera otto vittorie, tra cui due tappe al Giro d'Italia.\nCarriera.\nNei primi anni della sua carriera, in forza alla Kelme diretta da Vicente Belda, si fece notare nelle frazioni alpine e pirenaiche delle grandi corse a tappe, mettendo in mostra doti di scalatore. Nel 2001 la svolta con il passaggio alla US Postal Service, che lo port\u00f2 ad abbandonare le ambizioni personali per dedicarsi interamente alla causa di Lance Armstrong, capitano unico del team, del quale risult\u00f2 essere uno dei migliori gregari sulle montagne.\nNonostante i suoi compiti di gregariato, in carriera ha colto otto vittorie, tra le quali due tappe al Giro d'Italia (1997 e 2000) e la classifica generale della Volta ao Alentejo.\nHa annunciato il ritiro dall'attivit\u00e0 al termine della stagione 2010."}
{"id": "1254675", "revid": "767487", "url": "https://it.wikipedia.org/wiki?curid=1254675", "title": "Laghi Soi", "text": "I laghi Soi sono laghi posizionati poco sopra la localit\u00e0 Ballino, che si trova ad un'altezza di 765\u00a0m.s.l.m.. Questi laghi sono alimentati da sorgenti interne ed hanno alimentato per anni il fiume \"r\u00ec Sec\" e, con esso, anche il lago di Tenno.\nUn tempo nei periodi piovosi si riempivano, arrivando a raggiungere i 4-5 metri di altezza. Oggi sono quasi scomparsi, resta solo una piccola pozzanghera d'acqua paludosa e fangosa, profonda non pi\u00f9 di trenta centimetri."}
{"id": "1254678", "revid": "79227", "url": "https://it.wikipedia.org/wiki?curid=1254678", "title": "Atom Heart Mother (brano musicale)", "text": "Atom Heart Mother \u00e8 una suite musicale in sei parti, di quasi 24 minuti, scritta dai Pink Floyd e Ron Geesin, un compositore d'avanguardia. Occupa l'intera prima facciata dell'omonimo album in vinile del 1970.\nIl brano.\nLa divisione interna della suite non ha nulla di strutturale o di giustapposto. In quel periodo i gruppi percepivano le royalties in base alle tracce presenti sul disco: con questo sistema i brani risultarono 12 e non 5.\nI Pink Floyd iniziarono a lavorare a \"Untitled Epic\", come fu inizialmente chiamata, nel novembre del 1969, come brano principale da provare nel loro imminente tour. Il tema principale fu elaborato da Gilmour e indicato come \"Theme from an imaginary Western\", perch\u00e9 gli ricordava la colonna sonora de \"I magnifici sette\". Della stessa opinione era anche Waters. Successivamente varie persone collaborarono con idee diverse alla stesura del pezzo che fu diviso in cinque parti principali, collegate per mezzo di riprese di chitarra, pianoforte o effetti su nastro. Fu suonata la prima volta dal vivo il 18 gennaio 1970 al \"Croydon Town Hall\", e qualche giorno dopo, il 23 gennaio 1970, al \"Theatre Des Champs-Elys\u00e8es\" di Parigi, con il nome provvisorio di \"The Amazing Pudding\". Il brano proposto al pubblico non aveva ancora n\u00e9 orchestra n\u00e9 cori, fu verso aprile, dopo l'inserimento di altri segmenti che si comprese la necessit\u00e0 di inserire un'orchestra per rendere il pezzo pi\u00f9 corposo. Ron Geesin fece la sua comparsa durante l'ennesimo tour Americano, col compito di arrangiare questo Western immaginario.\nIl primo a conoscerlo fu Nick Mason, che seguiva abitualmente i suoi spettacoli per lo show di John Peel (conduttore di un famoso programma radiofonico per la BBC). I Floyd gli affidarono un nastro (di qualit\u00e0 scadente, trattandosi di parti messe insieme, senza un filo conduttore) e qualche indicazione di massima prima di ripartire per concerti promozionali. Gilmour registr\u00f2 di nuovo il tema principale, mentre Wright forn\u00ec l'idea di base per il coro; Waters e Mason si occuparono degli effetti su nastro.\nAll'inizio di maggio Geesin si trov\u00f2 a scrivere tutta la partitura da solo, non potendo usufruire dell'aiuto di nessuno (a parte Wright, nessuno degli altri Floyd sapeva leggere la musica). La EMI mise a disposizione del compositore la Abbey Road Pops Orchestra, un gruppo di musicisti esperti ma pagati a ore, utilizzata per lavori di questo tipo. Il gruppo era cos\u00ec composto: 1 violoncello, 3 trombe, 3 corni, 3 tromboni, 1 tuba, 2 violini e 2 legni. Con loro anche le 22 voci del coro di John Aldiss. Il fatto che i musicisti venissero pagati a ore costitu\u00ec un problema durante le sedute perch\u00e9 le cose dovevano essere fatte con una certa rapidit\u00e0. La composizione stessa era un ostacolo a causa dei frequenti cambi di tempo a cui l'orchestra scritturata evidentemente non era abituata. Durante le registrazioni si cre\u00f2 subito un clima difficile e le ultime fasi furono supervisionate da John Aldiss, che prese il posto di un Geesin molto provato. Nonostante le difficolt\u00e0 il brano fu terminato verso giugno e definitivamente mixato a luglio dopo essere stato eseguito anche dal vivo al Festival di Bath. L'edizione americana dell'album presenta un missaggio differente dei brani.\nNel giugno 2008 la suite \u00e8 stata nuovamente suonata dal vivo con coro e orchestra nell'ambito del Chelsea Festival. L'evento si \u00e8 tenuto alla centralissima Cadogan Hall, a Londra, con la partecipazione di Ron Geesin, Caroline Dale, la band italiana dei MUN (Andre Beghi alla batteria, Nadir Morelli al basso, Federico Maremmi alla chitarra, Emanuele Borgi all'organo Hammond) e l'intervento straordinario di David Gilmour.\nIn ottobre la suite \u00e8 stata nuovamente proposta a Firenze, alla Galleria degli Uffizi, in versione per trio, con Ron Geesin al pianoforte, Caroline Dale al violoncello e Federico Maremmi alla chitarra acustica e Lap Steel.\nSecondo il giornalista e critico musicale tedesco Raoul Hoffmann (\"Zoom-Boom. Die elektrische Rock-und Pop Musik\", M\u00fcnchen, DTV, 1974, pag. 144), \"Atom Heart Mother\" \u00e8 strutturata come una \"rock-symphony\" in mi minore, i cui sei movimenti sono collegati senza soluzione di continuit\u00e0. Formalmente hanno una costruzione ciclica, nel senso che alla fine di ciascuno di essi si ritorna al punto iniziale. Si pu\u00f2 individuare una prima parte che \u00e8 formata da tre temi (\u00abFather's Shout\u00bb, \u00abBreast Milky\u00bb e \u00abMother Fore\u00bb), configurati alla maniera di una passacaglia: ci\u00f2 vuol dire che la base armonica si ripete secondo una sorta di modo \u00abostinato\u00bb. N\u00e9 bisogna sottovalutare il continuo aumento dell'intensit\u00e0 sonora, procedimento dinamico che si ripete in ogni tema.\nIl primo complesso tematico \u00e8 palesemente di stampo classicistico, come provano l'intonazione dei fiati, il fraseggio del violoncello e il coro con voci educate. Alla tematica in mi minore fa poi riscontro la parte in modo maggiore, con accordi che hanno in comune uno stesso intervallo di terza (sono \"terzverwandt\"), particolarmente nella parte denominata \u00abFunky Dung\u00bb. Qui non abbiamo soltanto un contrasto di tipo tonale, ma riscontriamo anche una sorta di \"rock feeling\" che vi si sviluppa lentamente. I musicisti poi improvvisano con i mezzi creativi desunti dalla musica rock elettronica, usando \"wah-wah\" e distorsore. Si pu\u00f2 poi individuare una seconda parte, a partire dalla citata \u00abFunky Dung\u00bb, in cui si verifica una sintesi di suoni elettronici con i temi in mi minore della prima parte. Da questo \"collage\" sonoro emergono di nuovo i temi della prima parte nella loro forma originaria, fino a costituire la terza e conclusiva parte. Questa termina, dopo una coda che sterza in regimi atonali, in una melodia in mi maggiore in posizione di terza (\"Terzlage\").\nDivisione interna della suite.\nL'introduzione con i corni balbettanti \u00e8 opera di Geesin e lo stesso Gilmour, che volevano qualcosa di forte per colpire il pubblico e introdurlo nell'atmosfera del disco. Il tema principale \u00e8 stato composto da Gilmour, mentre il titolo della sezione \u00e8 opera dello stesso Geesin, in omaggio al suo pianista preferito, Earl Hines, soprannominato \"Father\".\nGiocando con lo spettro sonoro i fiati subentrano in crescendo, salendo di tono e di intensit\u00e0, sono note spezzate che cercano l'accordo finch\u00e9 entrano le tastiere e le percussioni. Rombo di motore e cavalli al galoppo, esplosioni, poi di nuovo sul canale destro il rombo di una moto, fino a quando le tastiere non finiscono per introdurre la chitarra \"slide\" di Gilmour, ennesima variazione sul tema principale.\nLa chitarra scompare e inizia un duetto tra organo e violoncello prima che con un lento fade in entrino anche gli altri strumenti. Anche questo caso il titolo fu scelto da Geesin.\nIn questa sezione si pu\u00f2 ascoltare il sapiente lavoro di Geesin volto a creare una certa dinamicit\u00e0 all'interno del brano, il suo sforzo per far duettare strumenti classici ed elettrici (peraltro incisi in momenti diversi). La musica assume un tono quasi jazzato. Gli accordi di questa parte sono opera di Gilmour, in seguito elaborati di Wright il quale ha realizzato la sezione corale a sua volta influenzato da Henry Purcell (1659\u00a0\u2013 1695, compositore inglese). Dei Floyd era l'unico ad interessarsi di jazz, musica classica, e d'avanguardia: Berlioz, Mahler, Bruckner, Carl Orff, Aaron Copland e altri.\nTitolo originale di questa parte, opera sempre di Geesin, era \"Split Knees\", cambiato all'ultimo momento dal gruppo per creare riferimenti all'interno dell'album (\"Concime Funky\", perch\u00e9 il pezzo aveva un andamento funky).\nLa melodia di base \u00e8 una variante di un brano sperimentato dal gruppo gi\u00e0 nelle sedute di registrazione di \"Zabriskie Point\".\nRiparte da poche note l'armonia principale, che gioca come sempre sullo spettro d'ascolto; il collage sonoro, che ricorda \"Revolution 9\" dei Beatles, \u00e8 opera di Mason e Waters. L'ispirazione proviene sempre dalla colonna sonora \"The Body\" in cui c'era un collage sonoro che riguardava l'esofago e la bocca. In questa sezione compare per la prima volta un piano amplificato per mezzo di altoparlanti Leslie, esperimento ripetuto poi su \"Echoes\" nell'album \"Meddle\".\nParte finale in cui con crescendo alternato tutti i fili delle precedenti melodie vengono al pettine fondendosi in un'unica grande ripresa. Geesin la riteneva la parte migliore, anche perch\u00e9 proponeva una nuova melodia di sua creazione."}
{"id": "1254687", "revid": "14691", "url": "https://it.wikipedia.org/wiki?curid=1254687", "title": "Santo Ant\u00e3o (Capo Verde)", "text": ""}
{"id": "1254688", "revid": "2121638", "url": "https://it.wikipedia.org/wiki?curid=1254688", "title": "Franklin Richards", "text": "Franklin Benjamin Richards, pi\u00f9 noto semplicemente come Franklin Richards, \u00e8 un personaggio immaginario dei fumetti creato da Stan Lee (testi) e Jack Kirby (disegni) e pubblicato dalla Marvel comics. La sua prima apparizione avviene in \"The Fantastic Four Annual Giant-Size Special!\" n. 6 (1968).\n\u00c8 il figlio primogenito di Reed e Susan Richards, rispettivamente Mister Fantastic e la Donna invisibile dei Fantastici Quattro.\nNonostante la sua prima comparsa nel fumetto risalga al 1967, poich\u00e9 nell'universo Marvel il tempo non scorre, viene generalmente rappresentato come un ragazzino di tredici o quattordici anni.\nBiografia del personaggio.\nFiglio di due supereroi di natura \"paraumana\", Franklin si \u00e8 rivelato dotato di immensi superpoteri, in particolare telepatia, telecinesi e la capacit\u00e0 di alterare la realt\u00e0; le sue abilit\u00e0 sono talmente elevate da renderlo subito uno dei personaggi pi\u00f9 potenti dell'universo Marvel, vale a dire un mutante che supera il livello omega. I suoi poteri sono talmente elevati da costituire spesso un ostacolo narrativo notevole, tanto che periodicamente viene \"allontanato dalle scene\" (in una occasione viene rapito dal nonno Nathaniel Richards e in un'altra viene addirittura privato dei suoi poteri, diventando un bambino normale).\n\u00c8 lui a creare una delle pi\u00f9 complete realt\u00e0 alternative della Marvel (\"La Rinascita degli eroi\") nella quale rinchiude i propri genitori e altri supereroi per sottrarli alla morte alla fine della saga \"Onslaught\".\nHa ereditato il suo secondo nome dalla Cosa, nei confronti del quale nutre un profondo legame affettivo al punto da considerarlo suo zio.\nDark Reign.\nDurante \"Dark Reign\" Norman Osborn si reca da Reed Richards per comunicargli (con uno squadrone di H.A.M.M.E.R.) lo scioglimento forzato dei Fantastici Quattro, ma il gruppo \u00e8 impegnato in un'altra dimensione e quindi Franklin e Valeria decidono di prendersi gioco di Norman. Dopo averlo fatto entrare, Franklin lo accoglie vestito da Uomo Ragno con delle pistole finte. A Osborn questo scherzo non piace per niente, quindi tira fuori una pistola e li insegue, venendo poi fermato dall'arrivo dei Fantastici Quattro. Norman punta una pistola contro Reed, ma Franklin gli spara alla spalla (e quindi pare essere ancora onnipotente, giacch\u00e9 a sparare un colpo vero \u00e8 il suo giocattolo in plastica) ferendolo. Osborn fugge dicendo che ormai \u00e8 lui ad essere a capo del governo e che Reed e gli altri non potranno pi\u00f9 far niente per fermarlo.\nPoteri e abilit\u00e0.\nFranklin \u00e8 un mutante che supera il livello omega e possiede un potere talmente sconfinato da essere in grado di alterare la realt\u00e0: nella saga \"Onslaught\" crea addirittura un intero Universo per proteggere i suoi cari e con esso di fatto la vita, dimostrandosi dunque onnipotente, sebbene suo padre successivamente sopprima i suoi poteri. In diverse occasioni si \u00e8 dimostrato un genio scientifico.\nOltre alla manipolazione molecolare e della realt\u00e0, Franklin ha vasti poteri psionici, che ha manifestato sotto forma di telepatia, telecinesi, esplosioni di energia, precognizione e viaggio astrale. Come mostrato in Fantastici Quattro 245, \u00e8 in grado di domare i poteri dei genitori, della Torcia Umana e della Cosa con estrema facilit\u00e0 (contrasta facilmente il campo di forza di Sue e resiste senz'alcuno sforzo alle fiamme della Torcia Umana). Essendo ancora un bambino i suoi poteri sono limitati dalla sua volont\u00e0 e rimane sconosciuto il livello che potr\u00e0 raggiungere una volta adulto; \u00e8 molto probabile, tuttavia, che raggiunger\u00e0 livelli immensi, in quanto, in un'avventura in cui lui e i suoi parenti incontrano un Franklin gi\u00e0 adulto, esso si dimostra in grado di distruggere due Celestiali per poi resuscitare Galactus, che diventa suo araldo, con cui sconfigge ulteriori Celestiali, i quali hanno affermato, senza remore, che il potere di Franklin \u00e8 tranquillamente paragonabile al loro.\nInoltre, nell'universo di Terra-982, in cui Mayday Parker \u00e8 sopravvissuta ed \u00e8 diventata la supereroina Spider-Girl, Franklin, ormai adulto, \u00e8 un membro del supergruppo dei Fantastici Cinque, col soprannome Psi-Lord, dotato di immensi poteri telepatici e telecinetici che gli consentono di muovere gli oggetti, attaccare psionicamente e volare.\nPer questi motivi, in termini di potenziale, Franklin \u00e8 generalmente considerato l'essere mutante pi\u00f9 potente dell'intero universo Marvel, secondo solo all\u2019Arcano, a sua volta al Supremo (di cui Franklin potrebbe essere uno strumento)."}
{"id": "1254700", "revid": "110157", "url": "https://it.wikipedia.org/wiki?curid=1254700", "title": "December (The Moody Blues)", "text": "December \u00e8 un disco dal tema natalizio, sedicesimo album in studio realizzato dal gruppo rock The Moody Blues nel 2003.\nIl disco.\n\u00c8 il primo album, sin da The Magnificent Moodies, a comprendere anche canzoni non scritte da membri della band. \u00c8 anche il primo con la flautista Norda Mullen."}
{"id": "1254705", "revid": "1226", "url": "https://it.wikipedia.org/wiki?curid=1254705", "title": "MK-Ultra", "text": ""}
{"id": "1254707", "revid": "36426", "url": "https://it.wikipedia.org/wiki?curid=1254707", "title": "Madonna Conestabile", "text": "La Madonna Conestabile \u00e8 un dipinto a olio su tavola trasportata su tela (diametro 17,9\u00a0cm) di Raffaello Sanzio, databile al 1504 circa e conservata nel Museo dell'Ermitage a San Pietroburgo.\nStoria.\nL'opera viene incertamente attribuita alla fine del periodo umbro giovanile o all'inizio di quello fiorentino.\nUna menzione in un libro di ricordanze pare che indichi la Madonna tra le propriet\u00e0 di Alfano di Diamante, zio di Domenico di Paris Alfani. Con certezza si incontra per la prima volta tra le propriet\u00e0 dei Connestabile di Perugia, finch\u00e9 nel 1871 l'opera non fu ceduta alla zarina Marija Aleksandrovna, moglie di Alessandro II di Russia.\nL'attribuzione dell'opera \u00e8 sempre stata indiscussa. Nel 1881, quando il dipinto fu trasportato su tela, si scopr\u00ec che nel disegno originale, come si vede anche in uno studio a Berlino, la Madonna \u00e8 raffigurata nell'atto di porgere al Bambino un melograno, simbolo della Passione, al posto del libro.\nDescrizione e stile.\nIl dipinto ritrae la Madonna con in braccio il figlio, intento a sfogliare un libro. Maria \u00e8 raffigurata con la tipica veste rossa e avvolta nel mantello azzurro, suo colore simbolico, con gli occhi rivolti verso il Bambino e con un atteggiamento assorto e lo sguardo sereno. Le linee di forza sono fluide e si adattano al formato del dipinto, come la curva della schiena di Maria che continua nel capo reclinato.\nLo sfondo mostra un paesaggio di colline che si perdono in lontananza, reso inconsueto dai monti innevati che incombono. Un laghetto specchia il cielo e alcuni esili alberelli secchi precisano la stagione invernale dell'ambientazione. L'intonazione lirica dell'opera \u00e8 data dall'armonia e unit\u00e0 tra le figure e il paesaggio, e dalla dolce espressione contemplativa e leggermente malinconica di Maria, che nel libro sembra leggere le profezie sulla tragica ma necessaria sorte del figlio."}
{"id": "1254708", "revid": "120764282", "url": "https://it.wikipedia.org/wiki?curid=1254708", "title": "Punta Parrot", "text": "La Punta Parrot (\"Parrotspitze\" in tedesco) \u00e8 una montagna alta 4.432\u00a0m appartenente al massiccio del Monte Rosa nelle Alpi Pennine lungo la linea di confine tra l'Italia e la Svizzera.\nToponimo.\nPrende il nome da Johann Jakob Friedrich Wilhelm Parrot, un dottore tedesco, il quale fece un tentativo di salita alla Piramide Vincent con Joseph Zumstein nel 1816.\nCaratteristiche.\nLa montagna si presenta come una lunga ed affilata cresta disposta in direzione ovest-est. Ad ovest \u00e8 separata dal Lyskamm dal Colle del Lys mentre ad est il Colle Sesia (4.299\u00a0m) la separa dalla vicina Punta Gnifetti.\nCome spesso accade per le cime del Monte Rosa, la vetta presenta due versanti totalmente dissimili: quello a nord (Svizzera) \u00e8 dolce e interamente nevoso; da qui inoltre prende forma il Ghiacciaio del Grenz; quello sud (Italia) \u00e8 invece precipite e grandioso: la montagna si presenta articolata in una parete potente e severa alta pi\u00f9 di 1800 metri sopra la Valsesia. Fa parte della cosiddetta Parete valsesiana del Monte Rosa, lungo la quale sono state aperte negli anni, vie lunghe, difficili e severe.\nSalita alla vetta.\nLa prima ascensione fu compiuta il 16 agosto 1863 da Reginald S. MacDonald, Florence Crauford Grove, Montagu Woodmass, con le guide Melchior Anderegg e Peter Perren.\n\u00c8 possibile salire la montagna partendo dal Colle del Lys oppure dal Colle Sesia (4.299\u00a0m). La difficolt\u00e0 principale \u00e8 dovuta al fatto che la cresta diventa in certi tratti particolarmente affilata. Un accesso pi\u00f9 lungo ed impegnativo si sviluppa sul versante valsesiano partendo dalla Capanna Fratelli Gugliermina."}
{"id": "1254710", "revid": "339392", "url": "https://it.wikipedia.org/wiki?curid=1254710", "title": "Chiesa di Santa Lucia al Mare", "text": ""}
{"id": "1254713", "revid": "287204", "url": "https://it.wikipedia.org/wiki?curid=1254713", "title": "Santo Antao", "text": ""}
{"id": "1254716", "revid": "2096950", "url": "https://it.wikipedia.org/wiki?curid=1254716", "title": "Cosimo Mele", "text": "\u00c8 stato al centro di uno scandalo, i cui aspetti giudiziari si sono conclusi il 26 maggio 2016, incentrato su feste erotiche con consumo di sostanze stupefacenti.\nMuore il 7 ottobre 2017 in seguito ad un'ischemia cerebrale all'et\u00e0 di 60 anni.\nProcedimenti giudiziari.\nIl 5 gennaio 1999 \u00e8 stato arrestato con l'accusa di aver ottenuto, mentre era vicesindaco di Carovigno, tangenti in cambio di favori nell'assegnazione di appalti pubblici e assunzioni. L'inchiesta si \u00e8 conclusa per mancanza di prove e per la prescrizione \n\u00c8 stato protagonista di un episodio di cronaca per aver trascorso la notte tra venerd\u00ec 27 luglio e sabato 28 luglio 2007 in una suite dell'Hotel Flora di via Veneto a Roma con una o due prostitute, una di esse poi ricoverata in ospedale per un malore, da attribuire probabilmente all'uso di cocaina e alcol.\nIl 23 maggio 2016 dopo nove anni di udienze, il giudice ha deciso il non luogo a procedere per intervenuta prescrizione e assolto per alti capi d'accusa.\nA seguito delle polemiche innescate dalla vicenda, Mele si \u00e8 dimesso dall'UDC, suo partito di appartenenza, ma non ha reso le dimissioni da parlamentare. Non \u00e8 stato ricandidato nelle elezioni politiche del 2008, n\u00e9 dall'UDC n\u00e9 da altri partiti.\nProsecuzione dell'attivit\u00e0 politica a livello locale.\nDopo aver rinunciato a far politica a livello nazionale, \u00e8 stato candidato dall'Alleanza di Centro per le elezioni provinciali del 21 e 22 giugno 2009 a Brindisi, nel collegio 7 di Carovigno (BR), ottenendo 1.290 preferenze e risultando cos\u00ec il terzo candidato del collegio per numero di voti di preferenza.\nAlle elezioni amministrative del 2013 si candida a sindaco di Carovigno, sua citt\u00e0 natale, a capo di un gruppo di liste civiche, ottenendo al primo turno il 35,07% dei voti, accedendo al ballottaggio contro il candidato del centrodestra.\nIl 10 giugno 2013, ottenendo il 53,4% dei voti al ballottaggio, risulta eletto sindaco.\nIl 2 febbraio 2015 presenta le dimissioni da sindaco poi ufficializzate 23 febbraio 2015 cessando quindi dalla carica di sindaco di Carovigno.\nReazioni e dibattito sulla droga tra i politici.\nLa notizia dell'episodio del 27 luglio 2007 ha suscitato particolare clamore per il fatto che il deputato risulta tra i co-firmatari della proposta di legge per la pubblicit\u00e0 sull'uso di sostanze stupefacenti o psicotrope da parte dei parlamentari e per la sua militanza in un partito che si propone di difendere i valori cattolici e della famiglia; tale non conformit\u00e0 con i valori del partito \u00e8 stata senza indugi confermata dal segretario Lorenzo Cesa, che ha definito la vicenda \"un fatto personale ma incompatibile con i valori dell'UDC\". La vicenda ha contribuito a rinfocolare il gi\u00e0 vivo dibattito sull'uso di stupefacenti da parte dei politici italiani. Nel medesimo periodo, la stessa UDC aveva indetto una singolare iniziativa politica, regolarmente svoltasi in data 1\u00ba agosto 2007, nella quale ha invitato i parlamentari di ogni schieramento a sottoporsi spontaneamente a un test antidroga da effettuarsi su campioni di saliva.\nHa destato reazioni polemiche la proposta, sempre di Lorenzo Cesa, di istituire una specie di \"indennit\u00e0 parlamentare contro le tentazioni\" in modo che i parlamentari, spesso lontano dalla famiglia per motivi di lavoro, possano ottenere un contributo finanziario ulteriore, per fronteggiare i costi del trasferimento a Roma dell'intera famiglia. La proposta \u00e8 stata definita \"immorale\" dal Presidente della Camera Fausto Bertinotti .\nCollegamenti esterni.\nhttp://www.ilfattoquotidiano.it/2016/05/23/cosimo-mele-assolto-e-prescritto-dal-tribunale-di-roma-nove-anni-dopo-lo-scandalo-della-cocaina/2757681/#disqus_thread"}
{"id": "1254717", "revid": "515619", "url": "https://it.wikipedia.org/wiki?curid=1254717", "title": "Pietra paesina", "text": "La Pietra Paesina \u00e8 costituita principalmente da calcare compatto ed argilla, o da calcare marnoso, ed \u00e8 tipica quasi esclusivamente della Toscana. Geologicamente si \u00e8 originata circa 50 milioni di anni fa (Eocene - Paleocene).\nIl nome deriva dal fatto che questa pietra nasconde al suo interno dei disegni che sembrano opera di un pittore, ma sono assolutamente naturali, simulando in modo a volte sorprendente un paesaggio. La principale zona di estrazione \u00e8 fino dal 1500 nei dintorni della citt\u00e0 di Firenze in Toscana, dove si sono verificate condizioni geologiche particolari.Non esistono cave o luoghi deputati all'estrazione e i ritrovamenti sono assolutamente casuali, cosa che ne determina la rarit\u00e0. La peculiarit\u00e0 della pietra sta nei disegni creati da soluzioni mineralizzate in presenza di Ferro e Manganese, che sembrano riprodurre citt\u00e0 diroccate, mari in tempesta, insenature, scogli, vulcani, montagne.\nL'uso \u00e8 puramente artistico-collezionistico; viene tagliata in sottili lastre poi sottoposte a lucidatura. Il mediceo Opificio delle Pietre Dure di Firenze l'ha usata fin dal 1588. In Francia venne estimata dai cardinali Richelieu e Mazzarino.\nPer qualit\u00e0, colori e realismo la migliore Pietra Paesina proviene solo dalle colline attorno alla citt\u00e0 di Firenze, tanto che nel mondo viene talvolta indicata come \"Pietra di Firenze\".\nLa Pietra Paesina colpisce per il contrasto cromatico dei suoi componenti, grigio chiaro per il calcare, rossastro-marrone per gli ossidi di ferro, nero per il manganese e azzurro per l'argilla.\nOrigine e giacitura.\nLa pietra si forma per modificazione di rocce carbonatiche di origine sedimentaria che porta man mano alla fratturazione degli strati ed alla successiva infiltrazione di ossidi ed idrossidi di ferro e di manganese nella pietera. Tale infiltrazione sono fermate dalle fratture, lasciandone una parte del colore originario. Nel corso dei millenni si sono cos\u00ec formati i caratteristici disegni.\nLa pietra paesina in letteratura.\nIl poeta Pablo Neruda esule in Europa, e presente a Firenze nel 1951, le ha dedicato questi versi poetici:\n\"Macchie arancione\u2026\u2026\u2026d'ossido\nvene verdi sopra la pace calcarea\nche la schiuma batte con le sue chiavi o l'alba con la sua rosa,\nson cos\u00ec queste pietre:\nnessuno sa se uscirono dal mare o al mare tornano,\nqualcosa le sorprese mentre vivevano,\nnell'immobilit\u00e0 si spensero e costruirono una citt\u00e0 morta.\nUna citt\u00e0 senza grida, senza cucine,\nun solenne recinto\u2026\u2026..di purezza,\nforme pure cadute in un disordine senza resurrezioni,\nin una moltitudine che perse lo sguardo in un grigio monastero\ncondannato alla verit\u00e0 nuda dei suoi dei.\""}
{"id": "1254718", "revid": "10107309", "url": "https://it.wikipedia.org/wiki?curid=1254718", "title": "Petruzzi", "text": ""}
{"id": "1254724", "revid": "56620", "url": "https://it.wikipedia.org/wiki?curid=1254724", "title": "La giungla rossa", "text": "La giungla rossa \u00e8 un libro della saga di Peggy Sue e del suo fedele compagno, il cane blu. In questa avventura Peggy si trover\u00e0 a dover sostenere un esame per diventare una supereroina in una scuola alquanto strana dove i bocciati vengono murati vivi e anche i bidelli nascondono un oscuro passato.\nTraa.\nIn una mattina come le altre, a casa di nonna maaty suona uno strano ometto vestito di nero che cerca la famosa Peggy Sue e il suo celeberrimo cane blu. \nLo strano ometto \u00e8 venuto a comunicare che, in seguito alle ultime sei imprese eroiche della ragazza e del cane, se vorranno ancora salvare il pianeta devono ricevere il diploma di supereroi. Peggy Sue e il cane blu accettano, ovviamente, la sfida che gli si propone; sfortunatamente non sanno ancora, d'altronde come sempre, che il loro viaggio verso la scuola per supereroi potrebbe essere di sola andata. Si ritrovano a non poter uscire da una scuola molto misteriosa, con bidelli che cercano di nascondere un passato pieni di orrendi segreti. Dovranno riuscire a sopravvivere in un'immensa giungla pieni di extraterrestri; circondati da magia e mistero, da alberi viventi, animali spietati e da esseri umani anche loro vittime della scuola."}
{"id": "1254731", "revid": "767487", "url": "https://it.wikipedia.org/wiki?curid=1254731", "title": "\u00c2me", "text": "\u00c2me \u00e8 il gruppo di musica elettronica formato da Kristian Beyer e Frank Wiedemann.\nStoria.\nNati entrambi nel 1975 nella piccola cittadina di Karlsruhe, nel cuore della Germania occidentale, si incontrano all'interno del negozio di dischi di propriet\u00e0 dello stesso Kristian Beyer che inizi\u00f2 da giovane l'attivit\u00e0 di dj e musicista e rinunciando per essa anche al completamento degli studi in ingegneria civile. Dopo la nascita dell'amicizia fu Frank Wiedeman a proporre a Kristian di lavorare insieme su qualche progetto. inizia cos\u00ec la collaborazione che li porta a lavorare su alcuni remix come quello di \"tarzan\" per Roy Ayers. Ma la prima opera interamente firmata da loro \u00e8 l'album d'esordio \"Ame\" uscito nel 2006 su etichetta Sonar Kollektiv che aveva intuito grandi capacit\u00e0 nel duo apprestandosi cos\u00ec ad estrarre un primo EP dall'album contenente le fortunate tracce \"Kuma\" ed \"Engoli\", anche se non \u00e8 da sottovalutare il successo avuto da \"Shiro\" nell'ambiente della critica e degli addetti ai lavori. L'ascesa degli Ame nella musica elettronica per\u00f2 culmina quando, sempre su Sonar Kollekitv, esce l'EP \"Rej\" che complice anche la licenza Defected diventa uno dei singoli pi\u00f9 venduti e soprattutto pi\u00f9 suonati in radio e club del 2006. Rej diventa subito un cult della musica dance elettronica in quanto viene praticamente passato da tutti i dj a prescindere dal genere e dal contesto del dj-set. Per gli Ame cos\u00ec inizia il successo.\nIn contemporanea si registra un certo successo dell'etichetta da loro lanciata nel 2005, la \"Innervisions\", presto diventata sublabel della Sonar Kollektiv. Lo scopo dell'etichetta \u00e8 quello di dare spazio a un genere leggermente trascurato dalla \"parent label\", cio\u00e8 quello della house pi\u00f9 elettronica e incentrata sulla techno che non sul soul, funk o jazz; spazio anche agli amici del duo ovvero artisti come Dixon e Henrik Schwarz con cui lavorano al singolo \"Where we at?\", anch'esso diventato un successo underground. Esce invece nel 2007 l'EP di successo \"balandine\" dove gli Ame mescolano il funk con atmosfere oniriche e sofisticazioni elettroniche. Successo ottenuto anche con il remix \"future bound\" di Akabu (contenuto nella compilation \"The Many Faces of Joey Negro\") del singolo \"da bump\" di Mr. V feat. Miss Patty, uscito all'interno di una raccolta di rivisitazioni dello stesso pubblicata dalla Defected, e successo anche per il remix di \"John\" di Phonique (etichetta Dessous).\nStile.\nSia Kristian Beyer che Frank Wiedemann hanno sempre dichiarato di essersi ispirati per i loro dj-set e i loro dischi alla musica funk degli anni 70 e 80, alla deep house americana, e alla Detroit techno. E nella loro musica \u00e8 possibile riconoscere la mescolanza di questi tre elementi uniti a eclettismo e raffinatezza nelle melodie che rendono il loro stile particolarmente riconoscibile a apprezzato dalla maggioranza degli amanti del genere e non."}
{"id": "1254732", "revid": "124893002", "url": "https://it.wikipedia.org/wiki?curid=1254732", "title": "Diapiro", "text": "Un diapiro (dal greco \u03b4\u03b9\u1fb4\u03c0\u03c5\u03c1\u03bf\u03c2: infuocato, rovente, caldissimo), in geologia, \u00e8 una massa rocciosa semifusa, originata in una zona di fusione parziale del mantello superiore e risalita attraverso le rocce sovrastanti pi\u00f9 recenti e pi\u00f9 pesanti.\nI diapiri possono includere sia strutture ignee, sia materiali relativamente \"freddi\", come per esempio i duomi salini e i diapiri di fango. In sostanza, un \"diapiro\" \u00e8 una qualsiasi massa relativamente mobile che si intrude in uno strato preesistente (detto \"incassante\"). \nA mano a mano che il diapiro sale, la pressione esterna diminuisce con la conseguenza che una maggior quantit\u00e0 di materiale fonde. La risalita dei diapiri contribuisce alla formazione di serbatoi magmatici relativamente poco profondi o di condotti di alimentazione che costituiscono la fonte diretta dell'attivit\u00e0 vulcanica. \nIn genere i diapiri si intrudono verticalmente e verso l'alto lungo zone di debolezza strutturale nelle rocce soprastanti. Il loro movimento \u00e8 legato ad un contrasto di densit\u00e0 tra la loro bassa densit\u00e0 e quella maggiore dell'incassante. Questa differenza causa una sorta di \"galleggiamento\" della massa. Questo fenomeno \u00e8 noto come \"diapirismo\".\nLe potenziali sorgenti di diapiri sono le evaporiti e i fanghi. I diapiri possono formarsi anche nel Mantello terrestre quando una massa di magma caldo e meno denso si assembla e risale. Questi fenomeni magmatici sembrano essere associati allo sviluppo delle \"Grandi Province Magmatiche\" (\"Large Igneous Provinces\") e dei \"Pennacchi di Mantello\" (Mantle plume).\nImportanza economica.\nI diapiri sono strutture risultanti dalla penetrazione di materiali esistenti da parte di materiali meno densi. Spingendo verso l'alto questi materiali, i diapiri possono creare anticlinali, duomi salini e altre strutture in grado di funzionare come trappole per idrocarburi e gas naturale."}
{"id": "1254734", "revid": "6923", "url": "https://it.wikipedia.org/wiki?curid=1254734", "title": "Corecom", "text": "Il Comitato regionale per le comunicazioni (abbreviato Corecom), in Italia, \u00e8 un organo previsto dalla legge Maccanico. Sono disciplinati per\u00f2 specificamente da leggi delle singole regioni con funzioni di organo di governo, garanzia e controllo sul sistema delle comunicazioni in ambito regionale. Nei confronti dell'Agcom, i Corecom rappresentano organi funzionali, mentre costituiscono organi indipendenti di garanzia e consulenza per le giunte e i consigli regionali.\nCaratteristiche.\nSecondo l'art. 117 della Costituzione, l'ordinamento del settore delle comunicazioni \u00e8 materia di competenza legislativa concorrente tra Stato e regioni. A livello nazionale rileva l'Agcom come autorit\u00e0 indipendente in tale ambito, la quale di concerto con la Conferenza dei presidenti delle regioni e delle province autonome e la Conferenza dei presidenti dell'Assemblea dei consigli regionali e delle province autonome ha delegato ai comitati regionali per le comunicazioni alcuni dei compiti previsti dalla legge Maccanico.\nIl 16 dicembre 2009 sono state sottoscritte a Roma le convenzioni per l'esercizio delle nuove funzioni delegate tra l'Autorit\u00e0 per le garanzie nelle comunicazioni e i comitati di Calabria, Lazio, Lombardia, Toscana, Umbria, il Comitato provinciale di Trento e i relativi rappresentanti delle regioni e delle assemblee legislative.\nIn particolare, a questi comitati regionali \u2013 cui seguirono quelli di tutte le altre regioni e della provincia autonoma di Bolzano \u2013 sono state delegate competenze in materia di:\nInoltre, ai comitati \u00e8 demandata l'attivit\u00e0 di conciliazione delle controversie in materia di telecomunicazioni tra utenti e operatori delle telecomunicazioni. Il tentativo di conciliazione \u00e8 condizione necessaria per la soluzione delle controversie, in assenza del quale non sono procedibili eventuali cause davanti al giudice ordinario. (Corecom - Delibera n. 203-18-CONS - Regolamento risoluzione controversie)\nCollegamenti esterni.\nI siti dei Comitati regionali per le comunicazioni:"}
{"id": "1254735", "revid": "1318658", "url": "https://it.wikipedia.org/wiki?curid=1254735", "title": "Complesso di Qutb", "text": "Il complesso di Qu\u1e6db \u00e8 un insieme di antichi monumenti che si trova a Mehrawli, nel Distretto sud di Delhi, in India. Gli edifici che lo compongono vennero eretti durante il regno di Qu\u1e6db al-D\u012bn Aybak, il primo sovrano del Sultanato mamelucco di Delhi, e durante il regno del suo successore Iltutmish. Il commissionante aveva per\u00f2 concepito il monumento come torre per celebrare la vittoria del Sultano ghuride Muhammad I sul re Rajput Prithviraj Chauhan nel 1192.\nQu\u1e6db al-D\u012bn Aybak fu l'esecutore di questa volont\u00e0 del suo padrone (Aybak era un suo mamelucco, affrancato del Sultano ghuride che gli accord\u00f2 piena e ben ripagata fiducia e il comando del suo esercito.\nMolti altri sovrani nei secoli successivi hanno lasciato il segno del loro passaggio, aggiungendo edifici a quelli gi\u00e0 esistenti nel complesso: operazione cui non si sottrassero nemmeno i \"colonizzatori\" britannici.\nIl monumento pi\u00f9 famoso fra quelli che si trovano nel sito \u00e8 il Qu\u1e6db Min\u0101r ma altre importanti costruzioni sono la moschea Quwwat al-Isl\u0101m (Potenza dell'Islam), la porta di \u02bfAl\u0101\u02be I Darw\u0101za, l'\u02bfAl\u0101\u02be\u012b Min\u0101r e la colonna di Ashoka. Ventisette templi preesistenti, di religione induista e gianista, vennero distrutti al fine di riutilizzare i materiali con cui erano stati costruiti per innalzare i monumenti oggi visibili nel complesso di Qu\u1e6db. Nel 1993 il complesso di Qu\u1e6db \u00e8 stato inserito nell'elenco dei Patrimoni dell'umanit\u00e0 dell'UNESCO.\nQu\u1e6db Min\u0101r.\nIl Qu\u1e6db Min\u0101r (Minareto di Qu\u1e6db [al-D\u012bn Aybak]) \u00e8 il pi\u00f9 alto minareto in mattoni del mondo e un importante esempio di architettura indo-islamica. Esso si erge per 72,5 metri, con una base larga 14,3 metri e una sommit\u00e0 larga 2,7 metri.\nSi \u00e8 a lungo speculato sulla finalit\u00e0 perseguita nell'erigere questo minareto, oltre al solito scopo funzionale di tutti i minareti (cio\u00e8 quello di chiamare alla preghiera i fedeli, in questo caso nella moschea della Quwwat al-Isl\u0101m), alcuni pensano che esso sia stato costruito anche come torre per festeggiare una vittoria, o come monumento per simboleggiare la potenza dell'islam, o ancora come torre d'avvistamento per scopi difensivi. \nAnche sullo stesso nome del minareto le opinioni sono divergenti: alcuni storici credono che Qu\u1e6db Min\u0101r derivi dal nome del primo sultano turco-afghano, Qu\u1e6db al-D\u012bn Aybak, mentre altri sostengono che il nome venne dato in onore di Khwaja Qutb-ud-din Bakhtiar Kaki, un santo originario di Baghdad che visse a lungo in India ed era molto venerato dalla popolazione.\n\u02bfAl\u0101\u02be\u012b Min\u0101r.\nLa costruzione dell'\u02bfAl\u0101\u02be\u012b Min\u0101r (\"Minareto di \u02bfAl\u0101\u02be\" [al-D\u012bn]) fu avviata su ordine di \u02bfAl\u0101\u02be al-D\u012bn Khalj\u012b (da cui prende il suo nome il manufatto), al fine di erigere un minareto che fosse alto il doppio del Qu\u1e6db Min\u0101r. La costruzione fu per\u00f2 abbandonata subito dopo la morte di \u02bfAl\u0101\u02be al-D\u012bn, quando era stato completato solo il primo piano, alto 24,5 metri, che ancor oggi \u00e8 ci\u00f2 che resta del progetto originario.\nQuwwat al-Isl\u0101m.\nLa moschea Quwwat al-Isl\u0101m (\"Potenza dell'Islam\", conosciuta anche col nome di \"moschea di Qu\u1e6db\" o \"grande moschea di Delhi\") fu edificata da Qu\u1e6db al-D\u012bn Aybak, il Sultano mamelucco liberato da Mahmud Ghuri che fond\u00f2 la dinastia dei Mamelucchi di Delhi. \nLa costruzione dell'edificio cominci\u00f2 alla fine del XII secolo, quando Aybak era comandante della guarnigione che occupava la citt\u00e0 di Delhi. Pare che i materiali utilizzati per edificare la moschea (la prima eretta in quella citt\u00e0) fossero stati recuperati distruggendo 27 templi giainisti e ind\u00f9 che si ergevano in quel sito dai secoli precedenti. Gli scritti dello storico musulmano Maul\u0101n\u0101 \u1e24ak\u012bm Sayyid \u02bfAbd al-\u1e24ajj attestano l'iconoclastia di Aybak, anche se questa probabilmente era dovuta a motivi pi\u00f9 politici che religiosi.\nL'espansione della moschea continu\u00f2 anche dopo la morte di Qu\u1e6db: il suo successore Iltutmish infatti estese l'originaria sala della preghiera (\"mu\u1e63all\u0101\") costruendo 3 arcate in pi\u00f9. Al tempo di questo sovrano, il Sultanato mamelucco a Delhi si era stabilizzato a sufficienza per permettere al Sultano di rimpiazzare la maggior parte dei lavoranti ind\u00f9 con maestranze musulmane, il che spiega perch\u00e9 le arcate aggiunte durante il regno di Iltutmish siano stilisticamente pi\u00f9 consone agli standard islamici rispetto a quelle erette durante il regno del suo predecessore.\nOggi della moschea restano solo rovine, ma fra le strutture architettoniche presenti nel complesso di Qu\u1e6db sono ancora visibili alcune arcate, motivi floreali e strutture geometriche. Ad ovest della moschea si trova la tomba di Iltutmish, costruita nel 1235.\n\u02bfAl\u0101\u02be\u012b Darw\u0101za.\n\u02bfAl\u0101\u02be\u012b Darw\u0101za (\"Porta di \u02bfAl\u0101\u02be\" [al-D\u012bn]) \u00e8 il nome di una magnifica porta che si trova all'interno del complesso monumentale di Qu\u1e6db a Delhi, costruita dal primo Sultano della dinastia khalj\u012b di Delhi, \u02bfAl\u0101\u02be al-D\u012bn, detto anche \u02bfAl\u012b Gurshasp Khalj\u012b. La porta \u00e8 ornata da decorazioni marmoree e da pietre provviste di grata, e mostra l'abilit\u00e0 degli artigiani turchi che vi lavorarono per erigerla.\nColonna di Ashoka.\nLa colonna di Ashoka - detta anche Colonna di Ferro - \u00e8 una delle pi\u00f9 famose curiosit\u00e0 metallurgiche del mondo. \u00c8 una colonna in ferro alta 7,21 metri e pesante oltre sei tonnellate, eretta da Chandragupta II Vikramaditya, detto \"il grande\" (375 - 414), durante l'impero Gupta che regn\u00f2 sull'India settentrionale fra il IV e il VI secolo. La colonna alla sua sommit\u00e0 presenta una statua di Garu\u1e0da - l'aquila usata da Vi\u1e63\u1e47u per spostarsi e simbolo della dinastia Gupta - e si trovava originariamente in un luogo chiamato Vishnupadagiri, cio\u00e8 \"collina dell'impronta di Vi\u1e63\u1e47u\", identificato come l'odierna Udayagiri, a circa 50 chilometri a est della citt\u00e0 di Bhopal.\nVishnupadagiri si trova sul Tropico del Cancro e, di conseguenza, durante l'impero Gupta era un centro di studi astronomici e la colonna infatti aveva un'importante funzione nel suo luogo originario: l'ombra proiettata da essa all'alba cadeva nella direzione del piede di Anantasayain Vishnu (in uno dei pannelli che si trovano a Udayagiri) solo nel periodo del solstizio d'estate, il 21 giugno. La costruzione e lo sviluppo del sito di Udayagiri sembra sia stato opera di popolazioni con una sviluppata conoscenza astronomica, notevole per il periodo cui esso risale (cio\u00e8 il V secolo).\nQuando Qu\u1e6db al-D\u012bn Aybak distrusse i templi preesistenti per erigere il Qu\u1e6db Min\u0101r e la moschea Quwwat al-Isl\u0101m, la colonna di Ashoka fu l'unica parte di quei templi che venne lasciata intatta; la moschea stessa si svilupp\u00f2 anzi proprio intorno alla colonna.\nLa colonna riporta un'iscrizione secondo la quale essa fu costruita in onore di Vi\u1e63\u1e47u e in memoria del re Chandragupta II. \u00c8 fatta per il 98% di ferro con inclusioni di fosforo e altre impurit\u00e0 di fusione; ha un diametro di 41 centimetri.\nLa colonna ha richiamato l'attenzione di archeologi e di esperti di metallurgia poich\u00e9, nonostante il clima monsonico e l'umidit\u00e0 conseguente, ha resistito in modo straordinario alla corrosione e all'ossidazione per ben 1600 anni. Recenti studi hanno scoperto che questo \u00e8 stato possibile grazie ad un sottilissimo strato superficiale di ossido, generato dalle particolari propriet\u00e0 della lega, ricca appunto di fosforo."}
{"id": "1254736", "revid": "287204", "url": "https://it.wikipedia.org/wiki?curid=1254736", "title": "NGC 7686", "text": "NGC 7686 \u00e8 un ammasso aperto poco studiato situato nella costellazione di Andromeda.\nOsservazione.\nSi trova nell'estremit\u00e0 nordoccidentale della costellazione, sul bordo della Via Lattea, in direzione di un campo stellare piuttosto povero; \u00e8 dominato da una stella arancione di magnitudine 6,1, mentre il resto dell'ammasso non \u00e8 facilmente distinguibile, il quanto appare diluito nel campo stellare circostante, che \u00e8 ricco di minute stelline. Un binocolo 10x50 gi\u00e0 basta per risolvere in buona parte l'oggetto, che conta solo poche decine di componenti; attraverso un piccolo telescopio \u00e8 risolto anche a bassi ingrandimenti, mentre strumenti di grande diametro non permettono di avere una buona visuale a causa della scarsa concentrazione delle sue componenti.\nLa declinazione moderatamente settentrionale di quest'ammasso favorisce notevolmente gli osservatori dell'emisfero nord, da cui si presenta circumpolare fino alle latitudini medie; dall'emisfero australe d'altra parte resta piuttosto basso ad eccezione delle aree vicine alla zona tropicale. Il periodo migliore per la sua osservazione nel cielo serale \u00e8 quello compreso fra agosto e gennaio.\nStoria delle osservazioni.\nNGC 7686 venne individuato per la prima volta da William Herschel nel 1787 attraverso un telescopio riflettore da 18,7\u00a0pollici; suo figlio John Herschel lo riosserv\u00f2 in seguito e lo inser\u00ec a sua volta nel General Catalogue of Nebulae and Clusters col numero 2249.\nCaratteristiche.\nNGC 7686 \u00e8 un oggetto tanto appariscente quanto scarsamente conosciuto e studiato; la sua distanza \u00e8 stimata attorno ai 1000\u00a0parsec (3260 anni luce) ed \u00e8 situato in una regione del Braccio di Orione posta ad elevate latitudini galattiche.\nLa sua stella dominante \u00e8 HD\u00a0221246, una gigante arancione di classe spettrale K3III, che potrebbe per\u00f2 anche essere in primo piano rispetto alle reali componenti dell'ammasso. Fra queste sono note alcune stelle di classe spettrale A e G, mentre la maggior parte delle stelle pi\u00f9 luminose sono di classe K, mostrando dunque un colore arancione e uno stadio di vita evoluto. Quattro delle sue componenti sono inoltre variabili di corto periodo."}
{"id": "1254737", "revid": "76963", "url": "https://it.wikipedia.org/wiki?curid=1254737", "title": "Tone L\u014dc", "text": "Tone L\u014dc nella propria carriera oltre ad essere stato uno dei primi esponenti del pop-rap, ricordato per la voce profonda ed estremamente roca, ha anche avuto una discreta carriera cinematografiche che lo ha portato a recitare in circa 25 film e serie TV. La sua carriera musicale \u00e8 segnata sicuramente dal successo del 1989 \"Wild Thing\".\nBiografia.\nTone L\u014dc nacque a south Compton, in California, e frequent\u00f2 la University High School di Los Angeles. Il suo brano pi\u00f9 famoso, \"Wild Thing\", includeva un \"beat\" costruito su un riff di chitarra campionato dal brano di Van Halen dal titolo \"Jamie's Cryin\"'. Bench\u00e9 il campionamento fosse stato usato senza il permesso dell'autore, Van Halen non cit\u00f2 Tone.\nCome attore, Tone \u00e8 apparso in film quali \"Heat - La sfida\", \"Guerrieri del surf\", \"Ace Ventura - L'acchiappanimali\", \"Ho trovato un milione di dollari\", cos\u00ec come in serie televisive quali \"NewsRadio\" e nel \"reality\" \"Superstar USA\".\nNel 1999, sia \"\"Wild Thing\" che \"Funky Cold Medina\" furono remixate dal gruppo europeo The ZZ-Bros. \"Wild Thing Y2K\" ebbe una buona accoglienza soprattutto in Australia nelle classifiche dance, in previsione dell'arrivo del nuovo millennio cui la canzone faceva riferimento.\nHa collaborato al brano di Fefe Dobson \"Rock It Til You Drop It\"\" nel suo omonimo album di debutto del (2003).\nHa dato la voce a Fud Wrapper, il personaggio che accoglie i visitatori nell'attrazione \"Food Rocks\" ad Epcot nel Walt Disney World."}
{"id": "1254739", "revid": "10107465", "url": "https://it.wikipedia.org/wiki?curid=1254739", "title": "Akabu", "text": ""}
{"id": "1254740", "revid": "106099649", "url": "https://it.wikipedia.org/wiki?curid=1254740", "title": "Evaporite", "text": "Le evaporiti sono sedimenti minerali formatisi dalla deposizione di sali minerali, naturalmente presenti nelle acque, a causa dall'evaporazione che riducendo il volume di acqua fa aumentare la concentrazione dei soluti al di sopra del valore massimo di saturazione, con conseguente precipitazione dei sali.\nFormazione delle evaporiti.\nLe evaporiti si formano per evaporazione di ristrette masse d'acqua sulla superficie della Terra. Sebbene tutte le masse d'acqua sia superficiali che sotterranee contengano sali disciolti, per formare dei minerali \u00e8 necessario che l'acqua evapori ed i sali precipitino. Perch\u00e9 ci\u00f2 avvenga, la massa d'acqua dev'essere in un ambiente in cui gli apporti di nuova acqua siano, tempo per tempo, inferiori alle quantit\u00e0 evaporate. In genere questo processo avviene principalmente in ambienti aridi con piccoli bacini scarsamente alimentati, come i bacini endoreici o lagune. Man mano che l'acqua evapora, la concentrazione salina aumenta e quando si giunge a sovrasaturazione, i sali precipitano dando origine ai minerali.\nI minerali evaporitici iniziano a precipitare quando la loro concentrazione nell'acqua raggiunge il livello per cui non possono pi\u00f9 esistere come soluti. I minerali precipitano in ordine inverso rispetto alla loro solubilit\u00e0. In particolare:\nQueste sequenze sedimentarie spesso si rinvengono incomplete nei termini superiori, in particolare spesso mancanti delle serie dei cloruri.\nAmbienti deposizionali delle evaporiti.\nGli ambienti deposizionali in cui si riscontrano le condizioni adatte alla formazione di evaporiti includono:\nFormazioni evaporitiche.\nQuelle che vengono definite come successioni evaporitiche non sono composte interamente da sali depositatisi entro la successione; intercalati si possono trovare anche livelli di rocce clastiche detritiche, solitamente con granulometria medio fine, in particolare livelli di argilla e carbonati.\nImportanza economica delle evaporiti.\nLe evaporiti sono importanti dal punto di vista economico grazie alla loro composizione mineralogica omogenea e alle loro propriet\u00e0 fisiche.\nI depositi di halite di spessori consistenti sono considerati un importante sito per lo stoccaggio delle scorie radioattive grazie alla loro stabilit\u00e0 geologica e al loro comportamento fisico/ meccanico facilmente prevedibile.\nInoltre i depositi di halite, nel sottosuolo, sono noti per la loro tendenza a formare diapiri, che a loro volta sono ottime trappole per idrocarburi."}
{"id": "1254741", "revid": "10107476", "url": "https://it.wikipedia.org/wiki?curid=1254741", "title": "Joey Negro", "text": ""}
{"id": "1254742", "revid": "10107480", "url": "https://it.wikipedia.org/wiki?curid=1254742", "title": "Jakatta", "text": ""}
{"id": "1254748", "revid": "433605", "url": "https://it.wikipedia.org/wiki?curid=1254748", "title": "Ilva Bagnolese", "text": "L'Ilva Bagnolese \u00e8 una societ\u00e0 calcistica di Bagnoli, quartiere della citt\u00e0 di Napoli.\nVanta nella sua storia la partecipazione, negli anni venti, a sei campionati di primo livello, la Prima Divisione dell'allora Lega Sud, tutti antecedenti al girone unico. In seguito, fra il 1930 e il 1948 disput\u00f2 sedici campionati consecutivi in Serie C, terzo livello nazionale, per poi passare il resto delle stagioni agonistiche nelle categorie minori.\nStoria.\nLa sua storia \u00e8 legata alla nascita e allo sviluppo del centro siderurgico dell'omonimo quartiere napoletano. La societ\u00e0 fu infatti fondata agli inizi del XX secolo da un gruppo di appassionati sportivi alle dipendenze dello stabilimento, qualche anno dopo la costruzione e l'entrata in funzione delle acciaierie Ilva di Bagnoli datata 1909.. La divisa sociale era interamente nera con una stella bianca, simile a quella del e dei corregionali della Frattese. La sua data di fondazione \u00e8 incerta: Fontanelli la colloca nel 1907, altre fonti nel 1909, altre ancora nel 1912. I suoi primi anni di attivit\u00e0, fino al 1913, sono incerti: alcune fonti moderne, forse facendo confusione con l'Audacia Napoli (che inizialmente si chiamava \"S.C. Audace\"), sostengono che inizialmente fosse denominato \"Audace Bagnoli Sporting Club\" per poi cambiare denominazione in \"U.S. Bagnolese\" nel 1913.\nNella stagione 1913-1914 prese parte al campionato campano di Terza Categoria con Vomero, Puteoli e Naples III, chiudendo al primo posto. Nella stagione 1914-1915 disput\u00f2 invece il campionato campano di Promozione, con S.S. Napoli e Puteoli. Chiuse inizialmente il campionato al secondo posto, staccato di due punti dal Puteoli, ma in seguito il Comitato Regionale Campano pun\u00ec i puteolani per il tesseramento irregolare di alcuni giocatori provenienti dal disciolto Vomero penalizzandolo di due punti e rendendo necessario uno spareggio Puteoli-Bagnolese. La Bagnolese vinse per 1-0 grazie a una autorete di De Rosa laureandosi campione campano di Promozione.\nCon la ripresa dei regolari campionati nel 1919-1920, al termine della sospensione bellica, la Bagnolese fu ammessa nel girone campano della Prima Categoria, ma si ritir\u00f2 prima del suo inizio a calendario gi\u00e0 compilato. Nel 1920-1921 prese parte per la prima volta al campionato di Prima Categoria arrivando seconda nel girone B del campionato campano e qualificandosi cos\u00ec al girone finale, dove si piazz\u00f2 terza sul campo dietro Puteolana e Naples; in seguito alla squalifica della Puteolana (tolta dalla classifica per punirla di un'invasione di campo compiuta dai suoi tifosi nel corso della partita con il Naples all'ultima giornata), la Bagnolese sal\u00ec a tavolino al secondo posto nel girone, qualificandosi cos\u00ec ai gironi di semifinale dell'Italia centro-meridionale contro squadre del Lazio e della Toscana. Inserita nel girone B di semifinale con Pisa e Fortitudo di Roma, la Bagnolese non riusc\u00ec a racimolare nemmeno un punto in quattro gare, perdendo 0-3 e 1-8 gli scontri con il Pisa e 0-7 e 1-3 quelli con la Fortitudo, chiudendo il girone da fanalino di coda e venendo quindi inesorabilmente eliminata.\nNegli anni successivi, dal 1921-1922 al 1923-1924, tuttavia, la Bagnolese non riusc\u00ec mai pi\u00f9 a superare le eliminatorie campane. Nell'autunno 1922 si vocifer\u00f2 di una possibile fusione con la Puteolana che poi non and\u00f2 in porto. Nella stagione 1923-1924, in cui indoss\u00f2 delle casacche granata (secondo le cronache del quotidiano \"La Basilicata\") o rossonere (secondo il quotidiano romano \"Il Corriere Italiano\"), lott\u00f2 per la qualificazione alle semifinali chiudendo il girone campano al quarto posto a soli due punti dalla seconda classificata, l'Internaples: decisiva per la mancata qualificazione fu la decisione del Comitato Regionale di annullare Bagnolese-Internaples 3-3, mandandola a ripetere; la ripetizione fu vinta per 3-1 dall'Internaples, che stacc\u00f2 cos\u00ec di due punti i bagnolesi qualificandosi alle semifinali.\nNell'autunno 1924 l'U.S. Bagnolese non riusc\u00ec a iscriversi al campionato e addirittura si sciolse. L'Hesperia di Bagnoli (gi\u00e0 Tenax) contemporaneamente cambi\u00f2 denominazione in Pro Bagnoli, casacche giallorosse, e si iscrisse al campionato campano di Seconda Divisione 1924-1925, chiudendo al secondo posto. Nel 1925 si ricostitu\u00ec la Bagnolese nerostellata che fu ammessa d'ufficio in Prima Divisione. Fu allestita una rosa competitiva con gli arrivi di Parodi, Cassese e Lobianco, nonch\u00e9 del cannoniere Parascandolo. Nella stagione 1925-1926, approfittando della mancata iscrizione al torneo di Savoia e Cavese, riusc\u00ec nell'impresa di chiudere le eliminatorie campane al secondo posto e di qualificarsi alle semifinali della Lega Sud, dove fu inserita nel girone B insieme ai romani dell'Alba, ai tarantini della Pro Italia, al Palermo e alla Maceratese: la Bagnolese contese fino all'ultimo all'Alba di Roma il primo posto nel girone di semifinale, riuscendo anche nell'impresa di pareggiare (3-3) in rimonta lo scontro diretto in trasferta, ma chiuse il girone al secondo posto, staccato di due punti dall'Alba, a causa della sconfitta casalinga (1-2) nello scontro diretto alla penultima giornata e della decisione del Consiglio Federale di annullare la sconfitta a tavolino dell'Alba contro la Pro Italia mandando a ripetere la partita incriminata (che poi fu vinta dai romani). Se quella sconfitta a tavolino fosse stata confermata, la Bagnolese avrebbe vinto il girone in virt\u00f9 del miglior quoziente reti rispetto ad Alba e a Pro Italia, e si sarebbe qualificata alla finale contro l'Internaples.\nIl 2 agosto dello stesso anno la Carta di Viareggio riorganizz\u00f2 i tornei in maniera nazionale, e la Prima Divisione cui partecipava la Bagnolese divenne il prodromo dell'attuale Serie B; solo tre squadre del Sud, i romani dell'Alba e della Fortitudo e il Internaples/Napoli furono ammesse alla nuova Divisione Nazionale. In quell'anno la Bagnolese disput\u00f2 un buon campionato arrivando terza dietro e Bari. Al termine della stagione, tuttavia, la squadra non riusc\u00ec a iscriversi al successivo campionato, perdendo dopo un solo anno l\u2019affiliazione al Direttorio Divisioni Superiori di Milano, l\u2019antenato della Lega Calcio. Dopo essere rimasta inattiva per una stagione, nel novembre 1928 l'U.S. Bagnolese fu radiata. Il suo posto fu preso dal Pro Bagnoli che nelle stagioni 1927-1928 e 1928-1929 disput\u00f2 il campionato regionale di Terza Divisione, classificandosi rispettivamente al secondo e al terzo posto.\nNel 1929-1930 la societ\u00e0, assunta la denominazione di \"Unione Sportiva Fascista Bagnolese\", disput\u00f2 il campionato interregionale di Seconda Divisione (quarto livello) classificandosi al quarto posto nel girone A comprendente compagini campane, calabresi e siciliane; la squadra, pur non conquistando la promozione sul campo, nell'estate 1930 fu comunque ripescata in Prima Divisione, nel frattempo diventata il terzo livello a causa dello sdoppiamento della Divisione Nazionale in A e B. Nella prima met\u00e0 degli anni trenta la squadra si trov\u00f2 coinvolta costantemente nella lotta per la salvezza e in due occasioni, nel 1930-1931 e nel 1933-1934, termin\u00f2 il campionato in zona retrocessione salvo poi essere riammessa per allargamento dei quadri. Nel 1935 la Prima Divisione si trasform\u00f2 nel pi\u00f9 elitario campionato di Serie C e la Bagnolese vi fu ammessa grazie alla vittoria nello spareggio salvezza sul Savoia con cui era a pari punti. Tuttavia, nei campionati successivi di Serie C, fino almeno alla sospensione bellica del 1943, la Bagnolese si salv\u00f2 senza problemi, lottando anzi pi\u00f9 volte per il primo posto nel girone che garantiva la qualificazione alle finali per la promozione in Serie B: nella stazione 1938-1939 domin\u00f2 il girone di andata, chiuso da imbattuta con otto vittorie e due pareggi e con cinque punti di vantaggio sulle pi\u00f9 immediate inseguitrici, ma cal\u00f2 nettamente nel girone di ritorno (tre vittorie, un pareggio e sei sconfitte) subendo il sorpasso di MATER e Savoia e chiudendo al quarto posto (a pari punti con il Popoli terzo ma con un peggior quoziente reti) a sei punti dalla MATER prima classificata; nella stagione 1939-1940 si classific\u00f2 seconda a sette punti dalla MATER vincitrice del girone. Assunse la denominazione di \"Ilva Bagnolese\" a partire dalla stagione 1939-1940.\nCon la ripresa postbellica del 1945, la Bagnolese affront\u00f2 un periodo di crisi e i primi due campionati del dopoguerra di Serie C, allargata fino a comprendere 18 gironi (di cui tre gestiti dalla Lega Interregionale Sud), si conclusero entrambi con la retrocessione e il successivo ripescaggio. Nella stagione 1947-1948, a causa di una riforma dei campionati, la Serie C fu resa un campionato di qualificazione che non metteva in palio promozioni in Serie B ma, per quanto riguarda i tre gironi della Lega Interregionale Sud, solo 5 posti in palio per il nuovo campionato elitario di Serie C (assegnati alle vincenti dei tre gironi e a due seconde classificate), ma la Bagnolese si riprese parzialmente riuscendo a limitare i danni: il settimo posto nel girone non le fu sufficiente per evitare il declassamento nel nuovo campionato interregionale di Promozione ma le permise quantomeno di evitare la retrocessione in Prima Divisione Campana.\nDopo aver sfiorato la promozione in Serie C nella stagione 1950-51 perdendo lo spareggio per l'ammissione alla fase finale contro il Turris, nella stagione 1951-1952 la squadra non riusc\u00ec a andare oltre un sesto posto e non venne ammessa alla nuova IV Serie. Nella stagione 1952-1953, dominando il proprio girone del campionato di Promozione Campana, fu comunque promossa in IV Serie, dove rimase per tre stagioni consecutive, ottenendo come miglior piazzamento il quarto posto nella stagione 1954-1955. Retrocessa nel massimo livello regionale al termine della stagione 1955-1956, ritorn\u00f2 nella quarta serie nazionale al termine della stagione 1957-1958. Nella stagione 1958-1959 chiuse il campionato in zona retrocessione ma fu ripescata nel campionato semiprofessionistico di Serie D 1959-1960, terminato al quattordicesimo posto. Nel 1960, a causa di gravi problemi finanziari, il titolo sportivo della squadra venne ceduto all'Ischia (che assunse la denominazione di \"Ischia-Bagnolese\" nel biennio successivo) mediante fusione: dopo cinquant'anni circa la Bagnolese originaria spariva cos\u00ec dal panorama del calcio italiano.\nNel 1965 la Bagnolese fu rifondata con l'acquisizione del titolo sportivo dell'A.C. Juventus Napoli e con la denominazione di A.C. Ilva Bagnolese, ripartendo dal massimo livello regionale (denominato dapprima Prima Categoria e poi Promozione). Nel 1970 assunse la denominazione di \"Italsider Bagnolese\" e nel 1975 quella di \"Virtus Bagnolese\". Al termine della stagione 1977-1978 la Bagnolese abbandon\u00f2 il massimo livello regionale retrocedendo in Prima Categoria. Assunta la denominazione \"Rinascita Bagnolese\", nella stagione 1986-1987 vinse il proprio girone di Prima Categoria tornando in Promozione. Al termine della stagione 1988-1989 retrocesse di nuovo in Prima Categoria. Successivamente, con la nuova denominazione di A.C. Bagnolese, la societ\u00e0 prosegue con il solo settore giovanile.Rinasce dunque il calcio a Bagnoli e riparte dalla Terza Categoria girone A 2021/2022\nStadio.\nL'impianto sportivo utilizzato dalla squadra era il \"Campo dell'Ilva Bagnoli\", situato sulla Via Enrico Cocchia, all'altezza dei vecchi forni a calce. Era costruito in cemento armato, aveva una capienza di circa 8.000 posti ed \u00e8 stato utilizzato fino agli anni 60.."}
{"id": "1254749", "revid": "287204", "url": "https://it.wikipedia.org/wiki?curid=1254749", "title": "Tone Loc", "text": ""}
{"id": "1254752", "revid": "1305772", "url": "https://it.wikipedia.org/wiki?curid=1254752", "title": "Waldbrunn", "text": ""}
{"id": "1254754", "revid": "104485", "url": "https://it.wikipedia.org/wiki?curid=1254754", "title": "Pepi II Neferkare", "text": ""}
{"id": "1254757", "revid": "1494169", "url": "https://it.wikipedia.org/wiki?curid=1254757", "title": "Waldstetten", "text": ""}
{"id": "1254759", "revid": "767487", "url": "https://it.wikipedia.org/wiki?curid=1254759", "title": "Dave Lee", "text": "Biografia.\nDave Lee nasce il 18 giugno 1964 sull'isola di Wight in Inghilterra. Suo padre era un collezionista di dischi americani, in particolare prediligeva il genere soul e funk, dischi che hanno influenzato notevolmente il gusto musicale del giovane Dave e fatto nascere in lui la forte passione per la musica. Questa stessa passione lo porta negli anni ottanta a Londra, dove lavorer\u00e0 in un negozio di dischi; da qui inizia una carriera che lo porta addirittura all'apertura di un'etichetta discografica, la prima per lui: la Republic Records, inaugurata dal suo primo disco \"Get Busy\" sotto lo pseudonimo \"M.D.EMM's\". Da li inizia la scalata della sua carriera, fatta di remix spesso commissionati anche da importanti artisti e produzioni come \"American dream\", \"Fly away\" e tante altre che hanno fatto grande successo e lo hanno portato ad essere considerato come uno dei maggiori ambasciatori della house music europea."}
{"id": "1254760", "revid": "2519", "url": "https://it.wikipedia.org/wiki?curid=1254760", "title": "Waldstetten (Ostalbkreis)", "text": ""}
{"id": "1254768", "revid": "58166", "url": "https://it.wikipedia.org/wiki?curid=1254768", "title": "Smashmouth", "text": ""}
{"id": "1254771", "revid": "111974437", "url": "https://it.wikipedia.org/wiki?curid=1254771", "title": "Vincenzo Fato", "text": "Biografia.\nIl pittore castellanese Vincenzo Fato nasce nel 1705 probabilmente a Castellana, in Terra di Bari, anche se non si conosce l'atto di battesimo.\nTra il 1713 e 1719 fu allievo di Paolo De Matteis (discepolo di Luca Giordano) e si trasfer\u00ec a Napoli.\nQui ottiene la commissione pi\u00f9 prestigiosa della sua carriera: otto dipinti per le sacrestie del Tesoro di San Gennaro, nel Duomo.\nNel 1752 rientra a Castellana a causa della feroce concorrenza. In Puglia e riceve svariate commissioni ma i suoi committenti non si mostrarono molto generosi giocando al ribasso nei compensi, perci\u00f2 visse molti anni in indigenza.\nSi spos\u00f2 con Antonia Picardi di Napoli dalla quale ebbe tre figlie nate nel 1752, 1754 e 1761.\nIl Fato mor\u00ec a Castellana il 6 febbraio 1788 ed \u00e8 sepolto nella Chiesa del Purgatorio o Santa Maria del Suffragio, quasi una galleria personale dell'artista, per le molte sue opere qui conservate.\nI suoi dipinti sono presenti in tutte le chiese di Castellana (eccetto quella di S. Onofrio) ma anche a Putignano, Noci, Monopoli, Polignano a Mare, Conversano, Mola di Bari, Rutigliano, Capurso, Santeramo in Colle, a Castellaneta, Massafra, Manfredonia, Nard\u00f2 e a Frasso Telesino in provincia di Benevento.\nOpere.\nQui di seguito sono riportate alcune delle opere di Vincenzo Fato."}
{"id": "1254775", "revid": "1910210", "url": "https://it.wikipedia.org/wiki?curid=1254775", "title": "Chiesa di Sant'Elisabetta d'Ungheria", "text": "La chiesa di Sant'Elisabetta d'Ungheria \u00e8 un edificio sacro che si trova a Barga, accanto all'omonimo conservatorio.\nIl monastero per le religiose del Terzo Ordine di San Francesco viene fondato, ad opera del Beato Michele Turignoli da Barga, nel 1456; dopo mezzo secolo viene iniziata la costruzione della chiesa, sul cui altare maggiore, come avevano fatto i religiosi del convento francescano di Barga, pongono una pala ad altorilievo, in terracotta parzialmente invetriata, raffigurante la \"Madonna della Cintola\", di Benedetto Buglioni (1510 circa). La chiesa nel corso del Seicento si arricchisce di arredi lignei, oggi in parte rimossi, come l'altare maggiore, sostituito con quello proveniente dal Duomo cittadino. Fra le opere, una \"Madonna col Bambino\" di Giovanni della Robbia (1500-05 circa) e un \"Crocifisso\" (met\u00e0 del XIII secolo), di probabile maestranza francese e grandi tele del XVII secolo."}
{"id": "1254776", "revid": "1543377", "url": "https://it.wikipedia.org/wiki?curid=1254776", "title": "NGC 752", "text": "NGC 752 (noto anche come C 28) \u00e8 un grande ammasso aperto situato nella costellazione di Andromeda.\nOsservazione.\nSi individua senza difficolt\u00e0 a nord della costellazione del Triangolo, circa 3,5\u00b0 a nordest della stella ; \u00e8 visibile pure ad occhio nudo nelle notti pi\u00f9 limpide e buie e appare come un leggero alone chiaro, mentre un binocolo d\u00e0 gi\u00e0 la soddisfazione di risolvere per intero l'ammasso, che si presenta come un insieme molto sparso di diverse decine di stelle, il cui colore dominante \u00e8 il giallo e l'arancio. Attraverso un telescopio di 100mm di apertura il campo visivo \u00e8 interamente pervaso da decine di stelle anche a bassi ingrandimenti; strumenti pi\u00f9 grandi e focali lunghe non sono particolarmente adatti in quanto gli ingrandimenti eccessivi non consentono di avere una visione d'insieme.\nLa declinazione moderatamente settentrionale di quest'ammasso favorisce gli osservatori dell'emisfero nord, da dove \u00e8 ben visibile durante la gran parte delle notti dell'anno; dall'emisfero australe la visibilit\u00e0 \u00e8 un po' penalizzata, ma resta comunque osservabile anche alle latitudini medio-alte. Il periodo migliore per la sua osservazione nel cielo serale \u00e8 quello compreso fra settembre e marzo.\nStoria delle osservazioni.\nNGC 752 venne individuato da Caroline Lucretia Herschel nel 1783 attraverso un telescopio riflettore da 4,2\u00a0pollici, segnalandolo in seguito a suo fratello William, che lo riport\u00f2 nel suo catalogo nel 1786; egli lo descrisse come un ammasso molto esteso e disperso formato da stelle luminose, indicando anche che \u00e8 visibile a occhio nudo come una macchia nebulosa. Vi sono tuttavia indizi che fanno ritenere che quest'oggetto fosse stato gi\u00e0 osservato e riportato da Giovanni Battista Hodierna, gi\u00e0 prima del 1654. John Herschel lo riosserv\u00f2 all'inizio dell'Ottocento e lo inser\u00ec poi nel suo General Catalogue of Nebulae and Clusters col numero 457.\nCaratteristiche.\nNGC 752 \u00e8 un ammasso aperto molto esteso e disperso; la sua distanza \u00e8 stimata attorno ai 457\u00a0parsec (1490 anni luce) ed \u00e8 compreso all'interno del Braccio di Orione; la sua distanza \u00e8 pi\u00f9 o meno doppia rispetto all'Ammasso di Alfa Persei e viene cos\u00ec a trovarsi al di l\u00e0 delle nubi molecolari che oscurano la Via Lattea in direzione di Perseo e della Giraffa, trovandosi a una distanza simile a quella della Nube di Perseo.\nCon un'et\u00e0 superiore al miliardo di anni, \u00e8 uno degli ammassi aperti pi\u00f9 antichi che si conoscano, sebbene risulti essere pi\u00f9 giovane di M67 o di NGC 188; alcune stime arrivano a considerare per NGC\u00a0752 un'et\u00e0 di 2 miliardi di anni. Gran parte delle circa 80 stelle pi\u00f9 luminose che lo compongono sono di classe spettrale F gi\u00e0 nella fase di subgigante, mentre sono note almeno 15 giganti rosse; la componente pi\u00f9 luminosa \u00e8 HD 11624, una gigante arancione con classe spettrale K0. Nonostante esista la possibilit\u00e0 che siano presenti numerose componenti di piccola massa come le nane rosse e forse anche qualche nana bianca, il loro contributo alla massa totale dell'ammasso appare essere trascurabile.\nStudi condotti attraverso il satellite ROSAT hanno permesso di individuare in questa direzione 49 deboli sorgenti di raggi X, delle quali almeno 7 potrebbero fare effettivamente parte dell'ammasso; fra queste, tre sono binarie di corto periodo, una sembrerebbe essere una blue straggler e una sarebbe una stella in rapida rotazione."}
{"id": "1254779", "revid": "547034", "url": "https://it.wikipedia.org/wiki?curid=1254779", "title": "Teatro San Marco", "text": "Il Teatro San Marco \u00e8 stato uno dei principali teatri livornesi ed italiani dell'Ottocento, sicuramente il pi\u00f9 elegante della citt\u00e0, superiore per apparato decorativo al pi\u00f9 grande Teatro Goldoni.\nFu distrutto durante i bombardamenti aerei della seconda guerra mondiale e definitivamente demolito nel dopoguerra; oggi rimangono solo i pochi resti della facciata principale e di alcuni muri perimetrali.\nStoria.\nLa costruzione del Teatro San Marco risale ai primi anni del XIX secolo quando Luigi Gragnani pubblic\u00f2 il progetto per la realizzazione di un teatro nella zona del Rivellino di San Marco, a breve distanza dal quartiere della Venezia Nuova e dalla chiesa e convento di Santa Caterina.\nIl progetto fu affidato a Salvatore Piccioli coadiuvato da Gaspero Pampaloni ed i lavori, iniziati nel 1803, furono rapidamente portati a termine, tanto che il 27 aprile 1806 il teatro fu solennemente inaugurato col nome di Carlo Lodovico, figlio della regina d'Etruria Maria Luisa di Borbone-Spagna, con l'opera \"I Baccanali di Roma\" di Stefano Pavesi.\nNel 1852 fu restaurato da Giuseppe Cappellini, la cui fama era legata al compimento del Teatro Goldoni; tuttavia l'edificio and\u00f2 incontro ad un rapido degrado, tanto \u00e8 vero che, all'inizio del Novecento lo storico Giuseppe Piombanti ne segnalava lo stato di abbandono ed incuria.\nCi\u00f2 nonostante, nel 1921, il Teatro San Marco ospit\u00f2 il congresso costitutivo da cui sarebbe nato il Partito Comunista d'Italia, ma i partecipanti dovettero aprire l'ombrello anche all'interno della sala, a causa di notevoli infiltrazioni d'acqua piovana.\nRitorn\u00f2 in auge durante il fascismo, ma i bombardamenti della seconda guerra mondiale lo danneggiarono gravemente; nel dopoguerra il San Marco fu cos\u00ec demolito, malgrado l'annesso Casino, un tempo sede dell'accademia del teatro, fosse ancora agibile.\nDella storica struttura, inglobata in anni pi\u00f9 recenti in un moderno complesso scolastico, sono stati conservati soltanto alcuni ruderi dei muri perimetrali e parte del registro inferiore della facciata.\nQuest'ultimo, a seguito di alcuni crolli, \u00e8 stato successivamente oggetto di un restauro conclusosi ufficialmente il 6 aprile 2017; l'intervento, che ha interessato il ripristino degli intonaci e il consolidamento della pietra serena, ha avuto un costo di settantamila Euro ed \u00e8 stato finanziato da Legacoop Toscana.\nDescrizione.\nIl Teatro San Marco sorgeva su un lotto rettangolare, compreso tra la Fortezza Nuova e la via San Marco. La facciata un tempo era ornata da un portico composto da colonne ioniche; da qui si accedeva ad un vestibolo che immetteva, sulla destra, alla platea.\nLa sala (19 metri di lunghezza per 17,5 metri di larghezza) era formata da 136 palchetti disposti su cinque ordini, dipinti da Luigi Ademollo e ornati da Luigi Tasca, che conferivano allo spazio un chiaro gusto neoclassico.\nDell'Ademollo era anche il sipario, raffigurante \"Il trionfo di Cesare\", di notevole impianto compositivo, nel gusto magniloquente di Jacques-Louis David.\nLe antiche guide cittadine definivano il teatro tra i pi\u00f9 belli ed armoniosi d'Italia."}
{"id": "1254781", "revid": "158286", "url": "https://it.wikipedia.org/wiki?curid=1254781", "title": "Conservatorio di Sant'Elisabetta", "text": ""}
{"id": "1254784", "revid": "181699", "url": "https://it.wikipedia.org/wiki?curid=1254784", "title": "Duomo di San Cristoforo", "text": ""}
{"id": "1254786", "revid": "767487", "url": "https://it.wikipedia.org/wiki?curid=1254786", "title": "Skee-Lo", "text": "Biografia.\nPrimi anni, \"I Wish\".\nCresciuto a Riverside, in California, ebbe la sua punta di massima popolarit\u00e0 verso la met\u00e0 degli anni 1990, specialmente per il suo singolo di successo del 1995 \"I Wish\", dove illustrava il suo sogno di essere \"a little bit taller\" (\"un po' pi\u00f9 alto\", dato che Skee-Lo \u00e8 alto 1.63 m), e conteneva un campionamento dalla canzone \"Spinnin\"' di Bernard Wright.\nIl singolo e l'omonimo album \"I Wish\" furono entrambi certificati con il disco d'oro dalla RIAA nello stesso 1995. Altri singoli dallo stesso album furono \"Superman\" e \"Top of the Stairs\" che non riuscirono a farsi notare per il successo della precedente \"I Wish\", che fu presto considerata una hit nonostante il suo stesso creatore ne deprec\u00f2 i contenuti.\nAltri lavori.\nSkee-Lo registr\u00f2 successivamente una cover del brano dei Schoolhouse Rock! dal titolo \"The Tale of Mr. Morton\", che insegn\u00f2 la classica struttura di frase (soggetto, verbo, predicato). Il brano apparve nella compilation \"Schoolhouse Rock! Rocks\".\nSuccessivamente si occup\u00f2 della corealizzazione di \"I'll Be Your Everything\" assieme alla boy band Youngstown. La canzone fu inserita nella colonna sonora del film \"Inspector Gadget\"."}
{"id": "1254787", "revid": "1573940", "url": "https://it.wikipedia.org/wiki?curid=1254787", "title": "Jidd Haffs", "text": "Jidd Haffs (arabo: \u062c\u062f \u062d\u0641\u0635) \u00e8 una citt\u00e0 nel nord del Bahrain, poco distante dalla capitale Manama.\nUna volt\u00e0 municipalit\u00e0 del regno, ora il suo territorio \u00e8 stato suddiviso tra la municipalit\u00e0 del Governatorato del Nord e quello della capitale."}
{"id": "1254788", "revid": "339392", "url": "https://it.wikipedia.org/wiki?curid=1254788", "title": "Black music", "text": ""}
{"id": "1254791", "revid": "87332179", "url": "https://it.wikipedia.org/wiki?curid=1254791", "title": "Collegiata di San Cristoforo", "text": ""}
{"id": "1254793", "revid": "287204", "url": "https://it.wikipedia.org/wiki?curid=1254793", "title": "Weilbach", "text": ""}
{"id": "1254794", "revid": "115034358", "url": "https://it.wikipedia.org/wiki?curid=1254794", "title": "Campionato italiano di calcio da tavolo 1984", "text": "Il decimo campionato italiano di Subbuteo agonistico (calcio da tavolo) venne organizzano dalla F.I.C.M.S. a Roma nel 1984. La gara fu suddivisa nella categoria \"Seniores\" e nella categoria \"Juniores\". Quest'ultima riservata ad i giocatori \"Under16\".\nRisultati.\nCategoria Seniores.\nFinali.\nFinale 7\u00ba/8\u00ba posto\nGiuseppe Ogno - Renzo Frignani 2-4\nFinale 5\u00ba/6\u00ba posto\nStefano De Francesco - Riccardo Marone 1-1* d.c.p.\nFinale 3\u00ba/4\u00ba posto\nAndrea Piccaluga - Edoardo Bellotto 0-1\nFinale 1\u00ba/2\u00ba posto\nMarco Baj - Davide Massino 1-1* d.c.p.\nCategoria Juniores.\nFinali.\nFinale 7\u00ba/8\u00ba posto\nGianluca Presutti - Antonello Damarco 1-2\nFinale 5\u00ba/6\u00ba posto\nAndrea Sanavio - Simone Motola 0-0* d.c.p.\nFinale 3\u00ba/4\u00ba posto\nFederico Mattiangeli - Mario Baglietto 3-3* d.c.p.\nFinale 1\u00ba/2\u00ba posto\nMarco Santachiara - Andrea Di Vincenzo 2-2* d.c.p."}
{"id": "1254795", "revid": "2519", "url": "https://it.wikipedia.org/wiki?curid=1254795", "title": "Weilbach (Alta Austria)", "text": ""}
{"id": "1254800", "revid": "1043", "url": "https://it.wikipedia.org/wiki?curid=1254800", "title": "Aeroporto Luis Mu\u00f1oz Mar\u00edn", "text": ""}
{"id": "1254802", "revid": "287204", "url": "https://it.wikipedia.org/wiki?curid=1254802", "title": "Aeroporto internazionale Luis Munoz Marin", "text": ""}
{"id": "1254803", "revid": "110157", "url": "https://it.wikipedia.org/wiki?curid=1254803", "title": "Chiesa di San Frediano (Barga)", "text": "La chiesa di San Frediano \u00e8 un edificio sacro che si trova in localit\u00e0 Sommocolonia a Barga.\nRicostruita nel 1954 dopo la distruzione bellica, era originariamente rivestita di pietra, aveva una porta a levante e quattro finestre di stile gotico, poi tamponate; sopra la porta maggiore un'iscrizione con la data 1505 indicava probabilmente una fase di lavori, di poca importanza per\u00f2, perch\u00e9 nelle Visite pastorali di quel secolo ne viene sempre rilevato il cattivo stato di conservazione della chiesa, che coinvolge anche il campanile e la canonica. Nei primi decenni del secolo successivo la chiesa, cui era stata concessa la facolt\u00e0 di battezzare, viene di nuovo restaurata ed ampliata."}
{"id": "1254805", "revid": "599013", "url": "https://it.wikipedia.org/wiki?curid=1254805", "title": "Enrico Degano", "text": "Carriera.\nPassato professionista dal 1999, ha subito dimostrato di essere un buon velocista. Ha corso dal 1999 al 2002 con la Navigare-Gaerne (dal 2000 al 2002 nota come Ceramiche Panaria-Fiordo), nel 2003 con la Mercatone Uno-Scanavino, dal 2004 al 2007 con il Team Barloworld e nel 2008 con la Miche-Silver Cross. Nei dieci anni da \"pro\" ha colto 20 successi, tutti in corse di medio livello; gli manca la vittoria di tappa in un grande Giro, non essendo andato oltre un terzo posto di tappa a Strasburgo al Giro d'Italia 2002."}
{"id": "1254809", "revid": "1035751", "url": "https://it.wikipedia.org/wiki?curid=1254809", "title": "Pieve di Santa Maria a Loppia", "text": "La pieve di Santa Maria Assunta \u00e8 un antico luogo di culto cattolico situato a Loppia, frazione di Barga, in provincia di Lucca e arcidiocesi di Pisa.\nStoria e descrizione.\nLa chiesa, documentata gi\u00e0 nel 764 e poi nell'anno 845, fu poi inserita sotto la giurisdizione dei Rolandinghi che presso la chiesa ebbero la loro sede. Nel 1058 la contessa Beatrice di Canossa provvide a ricostruirla nelle forme romaniche e nelle dimensioni attuali, se si eccettua la ristrutturazione effettuata nel XVI secolo, dopo un periodo di abbandono.\nEsterno.\nGi\u00e0 all'esterno l'edificio denuncia la sua struttura a tre navate con transetto molto sporgente e abside semicircolare in parte non originale, ascrivibile al XII secolo. La facciata \u00e8 ritmata nella parte bassa da una serie di arcate cieche che vengono riproposte anche nella testata absidale, motivo tipico del romanico pisano-lucchese. Sul lato sinistro dell'edificio sorge il campanile quattrocentesco, a tre piani sovrapposti di bifore. Oltre all'altare dorato e scolpito risalente al XVII secolo, la chiesa conserva alcune tele di epoca seicentesca.\nInterno.\nL'interno si presenta in tre navate divise da pilastri che sostengono arcate, entrambe dipinte con un intonaco che allude alla dicromia bianco-nera diffusa in Lucchesia. Alla fine delle navate tre cappelle semicircolari contengono altrettanti altari. A quello di destra \u00e8 la \"Madonna col Rosario e Santi\" di Baccio Ciarpi.\nNel transetto di sinistra, a pavimento a ridosso della parete di fondo, si trova l'organo a canne, costruito da Domenico Pucci nel 1843-1845 e restaurato dai Fratelli Marin nella seconda met\u00e0 del XX secolo; a trasmissione meccanica, dispone di 18 registri su unico manuale e pedale."}
{"id": "1254812", "revid": "228587", "url": "https://it.wikipedia.org/wiki?curid=1254812", "title": "Pieve di Santa Maria", "text": ""}
{"id": "1254818", "revid": "809148", "url": "https://it.wikipedia.org/wiki?curid=1254818", "title": "Termodinamica del non equilibrio", "text": "La termodinamica del non equilibrio \u00e8 una branca della termodinamica che consiste nello studio di sistemi termodinamici dipendenti dal tempo, trasformazioni irreversibili e sistemi aperti; questa branca della termodinamica, in confronto con la termodinamica classica, ha pi\u00f9 successo nello studio dello stato stazionario dove sono presenti flussi, forze e produzioni di entropia, in assenza di variazioni di tempo; uno dei primi sistemi non all'equilibrio ad essere scoperto fu l'oscillatore chimico Belousov-Zhabotinsky.\nConcetti base.\nEsistono molti esempi di sistemi stazionari non all'equilibrio, alcuni molto semplici, come un sistema confinato tra due termostati a differenti temperature o il classico flusso di Couette o ancora come un fluido compreso tra due pareti piane che si muovono in direzioni opposte e definiscono stati di non equilibrio alle pareti. Anche l'azione del laser \u00e8 un processo termodinamico non all'equilibrio. Qui un'alta differenza di temperatura \u00e8 mantenuta tra due gradi di libert\u00e0 molecolare (con un laser molecolare, si valutano i moti vibrazionali e rotazionali). \nI meccanismi dei sistemi macroscopici dipendono dai valori delle quantit\u00e0 estensive. Tutti i sistemi se non isolati interagiscono tra loro in modo permanente tramite i loro contorni, quindi si verificano inevitabili variazioni di quantit\u00e0 estensive. Le condizioni di equilibrio dei sistemi termodinamici sono collegate con la massima produzione di entropia Se l'unica quantit\u00e0 che pu\u00f2 variare \u00e8 l'energia interna, tutte le altre sono rigorosamente mantenute costanti; la temperatura \u00e8 misurabile. Le propriet\u00e0 di un sistema sono convenzionalmente descritte utilizzando il potenziale termodinamico energia libera di Helmholtz (\"A\" = \"U\" - \"TS\"), una trasformata di Legendre dell'energia. Se, dopo la variazione di energia, le dimensioni macroscopiche (volume) del sistema sono variate, si usa l'energia libera di Gibbs (\"G\" = \"U\" + \"PV\" - \"TS\"), dove le propriet\u00e0 del sistema sono determinate dalla temperatura e dalla pressione.\nI sistemi non all'equilibrio sono molto pi\u00f9 complessi e possono subire variazioni di pi\u00f9 quantit\u00e0 estensive. Le condizioni al contorno impongono loro particolari variabili intensive, come il gradiente di temperatura o movimenti distorti (vortici, etc), spesso chiamate forze termodinamiche. Se l'utilizzo dell'energia libera \u00e8 molto utile nella termodinamica all'equilibrio, in condizioni di non equilibrio deve invece essere accantonata perch\u00e9 in queste condizioni non c'\u00e8 una legge generale che definisca le propriet\u00e0 dell'energia come la seconda legge della termodinamica per l'entropia nella termodinamica classica.\nEcco perch\u00e9 in questi casi dovrebbe essere considerata la trasformazione generalizzata di Legendre. Questa \u00e8 l'estensione del potenziale di Massieu.\nPer definizione l'entropia (\"S\") \u00e8 una funzione di un insieme di quantit\u00e0 estensive formula_1. Ogni quantit\u00e0 estensiva ha una variabile intensiva coniugata formula_2, quindi:\nPossiamo poi definire la funzione estesa di Massieu come segue:\ndove formula_5 \u00e8 la costante di Boltzmann, da cui\nLe variabili indipendenti sono le intensit\u00e0. \nLe intensit\u00e0 sono valori, validi per l'intero sistema. Quando i contorni impongono al sistema condizioni locali differenti (come differenze di temperatura), ci sono delle variabili intensive che ne rappresentano il valore medio e altre che ne rappresentano il gradiente o il valore massimo. Queste sono le forze termodinamiche che provocano flussi di variabili estensive attraverso il sistema.\nFlussi e forze.\nLa fondamentale relazione della termodinamica\nesprime la variazione di entropia formula_8 di un sistema in funzione delle quantit\u00e0 intensive temperatura formula_9, pressione formula_10 e formula_11 potenziale chimico formula_12 e dei differenziali delle quantit\u00e0 estensive energia formula_13, volume formula_14 and formula_11 numero di particelle formula_16.\nUtilizzando formula_13, formula_14 e formula_16 come basi delle quantit\u00e0 estensive, si pu\u00f2 notare che le corrispondenti forze termodinamiche sono rispettivamente i gradienti di formula_20, formula_21 e formula_22.\nIn condizioni di stazionariet\u00e0, le quantit\u00e0 estensive sono costanti per definizione. \nPossiamo quindi affermare che l'entropia del sistema \u00e8 ugualmente costante. Tuttavia, secondo Ilya Prigogine ed altri, quando un sistema aperto pu\u00f2 raggiungere uno stato stazionario, esso si organizza in modo da minimizzare la produzione totale di entropia. Infatti, la produzione di entropia non si verifica all'interno del sistema ma \u00e8 situata ai contorni dove il sistema scambia le quantit\u00e0 estensive con l'esterno.\nLe variabili intensive sono le forze termodinamiche e provocano flussi delle associate quantit\u00e0 estensive; la formalizzazione delle relazioni tra flussi di quantit\u00e0 estensive e le variabili intensive rappresentate dai gradienti \u00e8 un problema della meccanica statistica. I flussi (formula_23) possono essere accoppiati e ci\u00f2 \u00e8 espresso dalle equazioni di Onsager.\nLe relazioni di Onsager.\nIn condizioni di regime dove ogni flusso \u00e8 ridotto e dove le forze termodinamiche variano lentamente, ci sar\u00e0 una relazione lineare tra loro, parametrizzata da una matrice di coefficienti convenzionalmente denominati formula_24:\nLa seconda legge della termodinamica richiede che la matrice formula_26 sia definita positiva (vedi definizione: Matrice definita positiva). Considerazioni di meccanica statistica riguardanti la reversibilit\u00e0 a livello microscopico implicano che la matrice formula_26 sia simmetrica (vedi definizione: Matrice simmetrica). Per cui, in conclusione, la reversibilit\u00e0 dei processi a livello microscopico implica che la matrice formula_26 sia simmetrica (relazioni reciproche di Onsager), ed appunto questa simmetria consiste nelle relazioni reciproche di Onsager."}
{"id": "1254820", "revid": "104852", "url": "https://it.wikipedia.org/wiki?curid=1254820", "title": "Grasso di cocco", "text": ""}
{"id": "1254821", "revid": "104852", "url": "https://it.wikipedia.org/wiki?curid=1254821", "title": "Grasso di palma", "text": ""}
{"id": "1254822", "revid": "287204", "url": "https://it.wikipedia.org/wiki?curid=1254822", "title": "Aeroporto Rafael Hernandez", "text": ""}
{"id": "1254823", "revid": "287204", "url": "https://it.wikipedia.org/wiki?curid=1254823", "title": "Olio di cocco", "text": "L'olio di cocco \u00e8 un grasso vegetale ottenuto a partire dal seme, in particolare dall'endosperma della palma da noce. Viene comunemente chiamato noce di cocco sia il frutto sia il seme della pianta. \u00c8 il seme di grandi dimensioni della noce di cocco, rivestito da un endocarpo legnoso, che contiene grandi quantit\u00e0 di lipidi e carboidrati. L'olio pu\u00f2 essere estratto dalla polpa (l'endosperma bianco all'interno del guscio chiamato anche \"albume\"), dalla farina, dal latte o dalla copra, la polpa essiccata. Con una temperatura di fusione dell'ordine dei 25 \u00b0C, a temperature inferiori pu\u00f2 presentarsi come un burro, semisolido, bianco.\nL'olio di cocco fu introdotto in Gran Bretagna nel 1820 come burro vegetale. Solo successivamente venne sfruttato per la produzione di saponi.\nL'olio di cocco \u00e8 una delle principali fonti di acido laurico, per la cui produzione compete con l'olio di palmisto. L'olio di cocco e i suoi derivati sono ampiamente utilizzati, oltre che come alimenti, nell'industria oleochimica, per la produzione di tensioattivi, farmaci e cosmetici. \nSono di interesse commerciale tre tipi di olio di cocco:\nStandard.\nLe linee guida del \"Codex Alimentarius\" dell'Organizzazione Mondiale della Sanit\u00e0 su cibo, produzione alimentare e sicurezza alimentare, pubblicate dall'Organizzazione per l'alimentazione e l'agricoltura, includono standard per i partner commerciali che producono olio di cocco per il consumo umano. \nLa \"International Coconut Community\" (ICC), i cui venti membri producono circa il 90% della noce di cocco venduta commercialmente, ha pubblicato i suoi standard per distinguere l'olio di cocco vergine (VCO) da quello derivato da copra.\nCome nel CODEX, che prevede l'aggettivazione e classificazione \"vergine\" solo per l'olio di oliva, definendone dettagliatamente le specifiche di produzione e qualitative, lo standard ICC definisce il VCO. Per lo standard ICC, l'olio di cocco vergine si ottiene dal nocciolo fresco e maturo (docici mesi dall'impollinazione) del cocco (Cocos nucifera L.) con mezzi meccanici o naturali, con o senza l'applicazione di calore, che non porti ad alterare la natura dell'olio. Il VCO non ha subito raffinazione chimica, sbiancamento o deodorazione. Pu\u00f2 essere consumato allo stato naturale senza necessit\u00e0 di ulteriori lavorazioni. L'olio di cocco vergine \u00e8 costituito principalmente da trigliceridi a catena media, che sono resistenti alla perossidazione. Gli acidi grassi nell'olio di cocco vergine sono distinti dai grassi animali che contengono principalmente acidi grassi saturi a catena lunga. L'olio di cocco vergine \u00e8 incolore, privo di sedimenti con profumo di cocco fresco naturale. \u00c8 privo di odore o sapore rancido.\nProduzione.\nLa palma da cocco, \"Cocos nucifera\", cresce bene nelle regioni umide a pochi gradi di latitudine su entrambi i lati dell'equatore. La diffusa variet\u00e0 alta raggiunge un'altezza di oltre 20 m. La produzione mondiale di noci di cocco (frutti) nel 2019 ha superato i 60 milioni di tonnellate. Il seme fresco rappresenta in peso il 44-66% del frutto fresco. In genere, il seme decorticato di cocco fresco contiene in peso: umidit\u00e0 (50%), olio (34%), ceneri (2,2%), fibre, (3%), proteine (3,5%) e carboidrati (7,3%).\nEssiccando il seme decorticato si ottiene la copra che diviene la materia prima oleaginosa con il pi\u00f9 alto contenuto di olio (65-68%) di tutte le colture oleaginose. La procedura di stoccaggio, di essiccazione e il tenore di umidit\u00e0 finale influenzano significativamente la qualit\u00e0 dell'olio derivato dalla copra. La corretta raccolta della noce di cocco (l'et\u00e0 di una noce di cocco pu\u00f2 essere da due a venti mesi quando viene raccolta) fa una differenza significativa nell'efficacia del processo di produzione dell'olio. La copra a base di noci immature \u00e8 pi\u00f9 difficile da lavorare e produce un prodotto inferiore con rese inferiori.\nI processi di produzione dell'olio di cocco differiscono sostanzialmente nell'estrazione da materia prima secca o umida. La meno efficiente ed economica estrazione in umido, con la crema di cocco (il latte di cocco ad alto tenore di lipidi) come intermedio di produzione, oggi viene impiegata quasi unicamente per la produzione del pi\u00f9 remunerativo olio di cocco vergine.\nProcesso secco.\nLa pi\u00f9 comune lavorazione a secco richiede che la polpa bianca venga estratta dal guscio ed essiccata usando il fuoco, la luce solare o le fornaci per creare la copra. Nel processo di essiccazione e durante la conservazione parte della copra pu\u00f2 essere deteriorata o contaminata, ad esempio da micotossine. L'estrazione dell'olio dalla copra avviene generalmente combinando l'estrazione meccanica con pressione al tipico processo Soxhlet, tipicamente con esano come solvente. Recuperando il solvente se ne ricava un olio grezzo e un residuo chiamato torta o mosto ricco di fibre e proteine. La torta viene destinata all'alimentazione animale.\nL'olio grezzo viene avviato all'industria oleochimica per la produzione di acido laurico e suoi derivati o per la tipica raffinazione chimica con cui vengono rimossi gli acidi grassi liberi, componenti volatili e pigmenti.\nProcesso umido.\nIl processo umido estrae l'olio dall'emulsione prodotta macinando finemente la polpa bianca in acqua anzich\u00e9 dalla copra essiccata. Le proteine presenti nell'endosperma del cocco agiscono come emulsionanti e permettono la formazione di una emulsione di olio in acqua, relativamente stabile. Il passaggio pi\u00f9 problematico \u00e8 rompere l'emulsione per separare l'olio. Questo veniva fatto in passato mediante riscaldamento prolungato sopra gli 80 \u00b0C, temperatura a cui le proteine del cocco coagulano, producendo per\u00f2 un olio colorato, torbido e non economico. Le moderne tecniche utilizzano centrifughe e pretrattamenti inclusi freddo, calore, acidi, sali, enzimi, elettrolisi, onde d'urto, distillazione a vapore, o una combinazione di questi. Nonostante le numerose varianti e tecnologie, la lavorazione a umido \u00e8 meno efficiente della lavorazione a secco con una resa inferiore del 10-15%. \u00c8 comunque vantaggiosa quando dal processo escono prodotti a pi\u00f9 alto valore aggiunto, come ad esempio latte di cocco e olio vergine. \nCaratteristiche chimico fisiche.\nTra gli oli vegetali l'olio di cocco \u00e8 tra quelli che hanno la minore quantit\u00e0 di acidi grassi insaturi. Questo gli conferisce una notevole stabilit\u00e0 all'ossidazione e irrancidimento. Per l'alta concentrazione di acidi grassi saturi a catena corta (specialmente se viene sottoposto a frazionamento) C6-C12, ha un punto di fusione inferiore di quello dei grassi animali ricchi di acidi grassi saturi a catena lunga, C16-C18.\nLe caratteristiche chimico fisiche degli oli vegetali possono variare in funzione del processo di raffinazione. I valori standard dell'olio di cocco non raffinato sono:\nComposizione.\nIn tutti gli oli vegetali la composizione pu\u00f2 variare in funzione della cultivar, delle condizioni ambientali, della raccolta e della lavorazione. L'olio di cocco \u00e8 composto prevalentemente da trigliceridi con la seguente distribuzione tipica di acidi grassi, come indicato nel Codex Alimentarius e nei disciplinari della International Coconut Community.\nEffetti sulla salute.\nL'olio di cocco contiene una grande proporzione di acido laurico, un grasso saturo che, nel caso di un diffuso utilizzo in campo alimentare, eleverebbe i livelli di colesterolo nel sangue, aumentando la quantit\u00e0 di lipoproteine ad alta densit\u00e0 (HDL o \"colesterolo buono\") e lipoproteine a bassa densit\u00e0 (LDL), con maggior aumento in HDL ma l'impatto del suo consumo sul rischio cardiovascolare \u00e8 oggetto di controversia.\nMolte organizzazioni sanitarie sconsigliano l'assunzione nella dieta di grandi quantitativi di olio di cocco a causa dell'alto contenuto di grassi saturi; tra queste la FDA statunitense l'Organizzazione Mondiale della Sanit\u00e0, International College of Nutrition, Il Department of Health and Human Services statunitense, American Dietetic Association, American Heart Association, British National Health Service, e Dietitians of Canada.\nUso.\nNei Paesi di produzione asiatici, l'olio di cocco \u00e8 comunemente usato per cucinare, principalmente nelle fritture. Il punto di fumo, al solito, dipende dalla concentrazione di acidi grassi liberi (FFA) ed \u00e8, pertanto, fortemente dipendente dalla bont\u00e0 del processo di raffinazione a cui viene sottoposto, come mostrato nella sottostante tabella. \nPur tuttavia, proprio grazie all'elevata percentuale di catene acide grasse sature (meglio se corte, se sottoposto a frazionamento), particolarmente stabili sia termicamente sia per esposizione all'aria, viene ampiamente usato per \"uso esterno\" (cosmesi), specialmente nei processi di saponificazione, per il quale \u00e8 una delle migliori basi acide grasse (spesso insieme al tradizionale olio d'oliva), molto apprezzato grazie alle sue propriet\u00e0 emollienti, schiumogene. Gli acidi grassi a catena corta e media hanno una attivit\u00e0 antimicrobica che consentirebbe la riduzione/eliminazione di conservanti. \nViene usato inoltre per rimpiazzare i grassi solidi a temperatura ambiente prodotti attraverso procedimenti chimici o chimico-fisici (interesterificazione e intraesterificazione dei grassi, frazionamento, idrogenazione) nei prodotti da forno e pasticceria.\nLe stearine dell'olio di cocco hanno un punto di fusione di mentre l'olio di cocco idrogenato ha punto di fusione di . \nIn Australia l'olio di cocco idrogenato \u00e8 un comune ingrediente delle merendine e va sotto il nome commerciale di Copha.\nLa frazione fluida dell'olio di cocco \u00e8 stata testata come un possibile biodiesel."}
{"id": "1254824", "revid": "588403", "url": "https://it.wikipedia.org/wiki?curid=1254824", "title": "Je\u00f1is Fwtbol Klwb\u0131", "text": "Il Je\u00f1is Fwtbol Klwb\u0131 (in kazako: \u0416\u0435\u04a3\u0456\u0441 \u0424\u0443\u0442\u0431\u043e\u043b \u041a\u043b\u0443\u0431\u044b) \u00e8 una societ\u00e0 calcistica kazaka con sede nella capitale Nur-Sultan. Membro fondatore della prima divisione kazaka, \u00e8 retrocesso in seconda divisione per la prima volta nel 2009, dopo una serie di problemi finanziari. Ha disputato la sua ultima stagione calcistica nel 2014, prima di essere rifondato nel 2020."}
{"id": "1254830", "revid": "392652", "url": "https://it.wikipedia.org/wiki?curid=1254830", "title": "Gordian", "text": " \u00e8 una serie televisiva anime tratta dall'omonimo manga di Y\u016b Yamamoto e prodotta dalla Tatsunoko fra il 1978 e il 1979.\nProduzione e distribuzione.\nSi compone di 73 episodi ed \u00e8 stata trasmessa per la prima volta in Italia nel 1981 su alcune reti locali.\nCaratterizzazione del personaggio.\nGordian \u00e8 la composizione di tre robot i quali non si configurano come singole parti di un pi\u00f9 grande mecha ma adottano una conformazione a matrioska in modo tale che ognuno inglobi completamente il precedente di scala pi\u00f9 piccola, come fossero delle armature indossate una sull'altra. Perci\u00f2 ciascun robot \u00e8 effettivamente un singolo mecha di per s\u00e9, sebbene possa all'occorrenza anche agire in maniera indipendente dal controllo umano diretto.\nTrama.\nProtagonista \u00e8 Daigo, un ragazzo molto estroverso figlio del dottor Otaki, geniale scienziato che dopo essere fisicamente morto prosegue la sua esistenza all'interno di un computer. La storia \u00e8 ambientata a Victor City, una citt\u00e0 futuristica il cui passato nasconde per\u00f2 un grande segreto; questa citt\u00e0 viene improvvisamente attaccata dalla spietata razza aliena dei Madokter. Nonostante Victor City venga strenuamente difesa dalle sue forze militari, i Madokter sono numericamente soverchianti e soprattutto tecnologicamente superiori rispetto ai militari della citt\u00e0.Proprio quando le forze nemiche stanno per prevalere, il dottor Otaki rivela l'esistenza di una segretissima generazione di robot totalmente innovativa composta da Protesser, Delinger e Garbin. Questi tre robot insieme formano Gordian, un potentissimo mecha progettato in modo da essere guidato da Daigo, il quale \u00e8 dotato della capacit\u00e0 di comandare i tre robot anche telepaticamente.\nCos\u00ec Daigo Otaki si ritrova suo malgrado a essere catapultato in guerra e a interagire con Protesser, robot dalle dimensioni poco pi\u00f9 grandi di Daigo che egli richiama nei momenti di pericolo e che pu\u00f2 fungergli anche da armatura robotica aprendosi e permettendogli in questo modo di entrarci dentro.\nQuando anche Protesser non si riveli sufficiente a respingere il nemico ecco che Daigo pu\u00f2 chiamare in soccorso un robot pi\u00f9 grande, Dellinger, capace di relazionarsi con Protesser allo stesso modo in cui quest'ultimo interagisce con Daigo e in caso di ulteriore pericolo anche Delinger pu\u00f2 aprirsi e diventare perci\u00f2 un involucro per Protesser.\nNell'eventualit\u00e0 di un pericolo gravissimo pu\u00f2 intervenire un terzo robot, il pi\u00f9 grande dei tre, ovverosia Garbin, che in caso di pericolo estremo pu\u00f2 eventualmente anch'esso aprirsi e diventare pertanto il super contenitore di Delinger. Pertanto Garbin e Gordian sono di identico aspetto, ma \u00e8 il contenuto a cambiare: Garbin \u00e8 solo il robot pi\u00f9 grande funzionante autonomamente mentre Gordian \u00e8 l'insieme dei tre robot pi\u00f9 l'uomo con cui essi sono telepaticamente in sintonia cio\u00e8 Daigo.\nIn ogni puntata Daigo, insieme con i suoi robot, si trova ad affrontare i Madokter capeggiati dal perfido Gran Maestro Dokuma cui si vedono solo i due occhi fluttuanti e minacciosi. In seguito apparir\u00e0 anche la sorella di Daigo, Saori, la quale nel prosieguo della guerra verr\u00e0 ferita in battaglia cercando di guidare Gordian. Inseparabile dal protagonista la sua pantera nera, Clint, anch'essa di natura robotica.\nDoppiaggio.\nIl doppiaggio italiano \u00e8 stato effettuato presso lo studio Edizioni Miguel sotto la direzione di Antonia Forlani.\nEpisodi.\nGli episodi di Gordian non sono autoconclusivi e quindi sono spesso collegati tra loro. La serie \u00e8 formata complessivamente da un'unica stagione di 73 episodi."}
{"id": "1254834", "revid": "486946", "url": "https://it.wikipedia.org/wiki?curid=1254834", "title": "FC Zhenis", "text": ""}
{"id": "1254837", "revid": "189838", "url": "https://it.wikipedia.org/wiki?curid=1254837", "title": "Gran Premio motociclistico di San Marino", "text": ""}
{"id": "1254845", "revid": "287204", "url": "https://it.wikipedia.org/wiki?curid=1254845", "title": "Alexander Beyer", "text": ""}
{"id": "1254847", "revid": "287204", "url": "https://it.wikipedia.org/wiki?curid=1254847", "title": "NGC 7662", "text": "NGC 7662, (nota anche come C 22), \u00e8 una nebulosa planetaria situata nella costellazione di Andromeda.\n\u00c8 una nebulosa molto concentrata e debolmente allungata; si pu\u00f2 individuare circa 2,5 gradi a WSW della stella ed \u00e8 conosciuta pure col nome proprio di Nebulosa Palla di neve. Occorrono strumenti di almeno 200 mm di apertura per apprezzare in pieno quest'oggetto, che si mostra pi\u00f9 scuro nelle regioni centrali e con un anello luminoso a met\u00e0 via tra il centro stesso e le regioni pi\u00f9 estreme; la stella centrale che ha dato origine alla nebulosa, oscilla tra le magnitudini 12 e 16."}
{"id": "1254850", "revid": "1494169", "url": "https://it.wikipedia.org/wiki?curid=1254850", "title": "Wilhelmsdorf", "text": ""}
{"id": "1254854", "revid": "78273", "url": "https://it.wikipedia.org/wiki?curid=1254854", "title": "Plagiarismo", "text": ""}
{"id": "1254856", "revid": "7", "url": "https://it.wikipedia.org/wiki?curid=1254856", "title": "Come ti vorrei / La nostra spiaggia", "text": ""}
{"id": "1254858", "revid": "682118", "url": "https://it.wikipedia.org/wiki?curid=1254858", "title": "Ciconia", "text": ""}
{"id": "1254859", "revid": "66387", "url": "https://it.wikipedia.org/wiki?curid=1254859", "title": "Valor Civile", "text": ""}
{"id": "1254861", "revid": "125878665", "url": "https://it.wikipedia.org/wiki?curid=1254861", "title": "Che fantastica storia \u00e8 la vita", "text": "Che fantastica storia \u00e8 la vita \u00e8 il quindicesimo album del 2003 del cantautore romano Antonello Venditti, che segna il suo ritorno sulle scene con un lavoro inedito dopo quattro anni. I singoli estratti sono stati: \"Che fantastica storia \u00e8 la vita\" e \"Lacrime di pioggia\".\nIl disco.\nL'album incontra un buon successo raggiungendo anche la vetta delle classifiche di vendita in Italia (200.000 copie).Inoltre \u00e8 presente un duetto con Francesco de Gregori."}
{"id": "1254862", "revid": "1632387", "url": "https://it.wikipedia.org/wiki?curid=1254862", "title": "Resurrection Through Carnage", "text": "Resurrection Through Carnage \u00e8 il primo album del gruppo death metal svedese Bloodbath pubblicato nel 2002 dalla Century Media.\n\u00c8 il primo album con Mikael \u00c5kerfeldt nelle vesti di cantante e l'ultimo con Dan Swan\u00f6 batterista, che, nel secondo album, passer\u00e0 alla chitarra."}
{"id": "1254863", "revid": "834", "url": "https://it.wikipedia.org/wiki?curid=1254863", "title": "Sur la Mer", "text": ""}
{"id": "1254866", "revid": "1543377", "url": "https://it.wikipedia.org/wiki?curid=1254866", "title": "Teatri storici di Livorno", "text": "I teatri storici di Livorno hanno caratterizzato fortemente l'immagine della citt\u00e0 nel corso dell'Ottocento, fino allo scoppio della seconda guerra mondiale.\nInfatti, prima delle distruzioni belliche del 1943, Livorno ha ospitato una decina di teatri ed arene, nonch\u00e9 una serie di spazi teatrali minori.\nI teatri dal Seicento all'Ottocento.\nIl Teatro delle Commedie.\nIl pi\u00f9 antico teatro cittadino \u00e8 stato quello delle Commedie, risalente al XVII secolo e trasformato in abitazioni alla fine del Settecento. Ubicato nei pressi della chiesa di San Sebastiano e detto anche \"Stanzone delle commedie\", l'antico teatro San Sebastiano fu aperto nel 1658, inaugurando una ricca stagione teatrale e melodrammatica che rese famosa al tempo la citt\u00e0.\nEra costruito ad ellisse con la scena su lato meridionale. Originariamente aveva 41 palchetti distribuiti su tre ordini con i tre centrali del secondo ordine riservati alla famiglia sovrana. Fu poi ampliato con l'aggiunta di ulteriori 24 palchi e la sopraelevazione di un quarto ordine di legno, fino a raggiungere il numero complessivo di 87 palchetti.\nDal 1662 fu sede dell'Accademia dei Dubbiosi; fu frequentato anche da Carlo Goldoni, che qui nel 1747 assistette ad alcune commedie della compagnia di Girolamo Medebac. Innamoratosi del teatro, Goldoni lasci\u00f2 definitivamente l'avvocatura per intraprendere l'attivit\u00e0 di commediografo.\nIl Teatro degli Avvalorati.\nNel 1782, con l'opera \"Adriano in Siria\" di Luigi Cherubini (libretto di Pietro Metastasio), fu inaugurato invece il Teatro degli Armeni poi acquistato nel 1790 dall'Accademia degli Avvalorati da cui prese il nome. L'esterno assunse l'aspetto definitivo nel 1867, quando fu costruita la nuova facciata rivolta verso il Palazzo Comunale: era costituita da tre piani e tre ingressi con finestre alternate da grandi colonne ioniche. Originariamente disponeva di 126 palchetti su cinque ordini, con una platea larga 15 metri e lunga 18 metri.\nFu restaurato pi\u00f9 volte nel corso degli anni anche ad opera di artisti quali Antonio Niccolini e Giuseppe Maria Terreni; nel 1919 Torello Macchia demol\u00ec il quarto e quinto ordine di palchi per realizzarvi una galleria e ampli\u00f2 il palcoscenico. In seguito, e fino allo scoppio della seconda guerra mondiale, divenne una sala cinematografica dove si proiettavano film in prima visione. Distrutto durante i bombardamenti aerei, fu definitivamente demolito per far posto ad un viale alberato che congiunge il suddetto Palazzo Comunale a piazza della Repubblica.\nIl Teatro San Marco.\nPochi anni dopo l'inaugurazione del Teatro degli Avvalorati, nel 1806 inizi\u00f2 la sua attivit\u00e0 il San Marco, il pi\u00f9 sontuoso teatro cittadino; aveva 136 palchetti disposti su cinque ordini, con raffinate decorazioni interne di Luigi Ademollo che lo rendevano tra i pi\u00f9 eleganti ed vasti teatri d'Italia, ed una ampia platea, misurando 19 metri di lunghezza per 18 di larghezza. Inaugurato con il nome di \"Regio Teatro Carlo Ludovico\", in onore dell'allora re dell'Etruria, fu progettato da Salvatore Piccioli e Gaspero Pampaloni.\nDopo un primo periodo di intensa fortuna, nei primi anni del XX secolo l'attivit\u00e0 del teatro sub\u00ec una notevole flessione e l'edificio and\u00f2 incontro ad un rapido decadimento: infatti, nel 1921, quando qui si tenne la fondazione del Partito Comunista d'Italia, i partecipanti al congresso dovettero utilizzare gli ombrelli anche all'interno a causa delle cospicue infiltrazioni d'acqua piovana. Colpito dai bombardamenti aerei dell'ultima guerra mondiale e mai pi\u00f9 ricostruito, oggi restano soltanto i pochi ruderi della facciata e dei muri perimetrali.\nIl Teatro Rossini.\nPi\u00f9 piccolo, ma riccamente decorato fu anche il Teatro Rossini, aperto il 25 ottobre 1842 su progetto del Gragnani nella zona compresa tra il Mercato delle vettovaglie e piazza Cavour. All'interno, dove in origine potevano essere contenuti circa mille spettatori, erano ospitate opere del celebre Giovanni Dupr\u00e8; presentava 130 palchetti su cinque ordini, con una platea larga 14 metri e lunga 15 metri. Inaugurato con il \"Mos\u00e8 in Egitto\" di Gioachino Rossini, condivise lo stesso triste destino del San Marco, con un lento declino e la distruzione avvenuta a seguito della seconda guerra mondiale.\nIl Teatro Goldoni.\nSuperiore al San Marco per dimensioni, ma non per apparato decorativo, fu invece il Teatro Goldoni, opera di Giuseppe Cappellini e aperto al pubblico il 24 luglio 1847 dopo quattro anni di lavori, con uno spettacolo diurno (\"I falsi monetari\") ed uno serale (\"Roberto e il diavolo\") di Mayerbeer.\nFu dapprima di propriet\u00e0 di Francesco e Alessandro Caporali, da cui prese il nome, poi fu denominato \"Regio Teatro Leopoldo\" e dal 1859 \"Regio Teatro Goldoni\".\n\u00c8 l'unico dei grandi teatri cittadini ad essere sopravvissuto agli eventi bellici e alle speculazioni del dopoguerra. Le dimensioni della platea (lunga e larga circa 20,30 x 20,75 metri) sono paragonabili a quelle del Teatro alla Scala di Milano e lo fanno uno dei teatri pi\u00f9 vasti d'Italia; il Goldoni presenta 115 palchetti su 4 ordini, disposti attorno al grande \"Palco Reale\" e chiusi alla sommit\u00e0 da un loggione delimitato da una balaustra con un'altezza di circa 26,30 metri. Al fine di rendere il teatro idoneo alle rappresentazioni diurne, la sala \u00e8 coperta da una straordinaria superficie di cristallo, importante applicazione ottocentesca dei temi dell'architettura del ferro e del vetro.\nUn marmo posto sopra il quarto ordine ricorda la sua costruzione: \"Il 13 marzo 1843 muovevansi le fondamenta di questo edificio. Il beneficentissimo Principe auspicata la costruzione con iterate visite si degn\u00f2 onorare i promotori, che col nome di Leopoldo il 24 luglio 1847, pubblicamente s'inaugurasse\".\nAltri spazi teatrali.\nAltri piccoli teatri popolari particolarmente frequentati furono il Teatro del Giardinetto, conosciuto anche come \"Gherardi del Testa\", edificato nel 1818 in via Strozzi, e il piccolo teatro ligneo di via Pellettier (attivo nella prima met\u00e0 del XIX secolo).\nIl 18 settembre 1870, con il dramma \"La signora di Saint-Tropez\", fu inaugurato il piccolo teatro degli Operosi; retto dall'omonima accademia, il complesso si trovava in via del Governatore, nella zona di Montenero.\nUltima grande realizzazione del XIX secolo fu il Teatro Politeama, realizzato nel 1878 di fronte alla chiesa degli Olandesi Alemanni. Caratterizzato da una struttura portante metallica, era utilizzato persino per spettacoli circensi ed in origine poteva contenere ben 3.000 persone. Scampato ai successivi bombardamenti, negli anni settanta del Novecento fu incredibilmente demolito per far posto ad un grande, quanto anonimo, palazzo polifunzionale.\nLe arene.\nA partire dal XIX secolo a Livorno sorsero numerosi teatri diurni; il primo importante spazio teatrale all'aperto fu il Teatro San Cosimo, collocato sui bastioni nell'area dell'attuale Mercato delle vettovaglie. Nel 1833 fu ricostruito ed aperto col nome di Arena Labronica. Tuttavia, la demolizione dei baluardi medicei lungo il Fosso Reale, decret\u00f2 il suo definitivo smantellamento poco dopo la met\u00e0 del medesimo secolo.\nDismessa l'Arena Labronica, tra il 1862 e il 1863 fu edificata una nuova arena, intitolata dal 1882 a Giuseppe Garibaldi, nell'area compresa tra via degli Asili e via dei Carrozzieri (vedi Stradario di Livorno). L'impresa non ebbe molta fortuna e l'arena fu chiusa verso la fine dello stesso secolo per essere trasformata in un politeama; i lavori non furono condotti subito a termine e la nuova struttura, inaugurata nel 1904, fu comunque nuovamente chiusa nel giro di pochi anni, per essere successivamente smantellata e trasformata in asilo.\nDi alcuni anni precedente era l'Arena Alfieri, ubicata nei pressi del Cisternone; inizialmente nota come Arena degli Acquedotti, fu aperta al pubblico nel 1841 e nel 1857 fu distrutta da un incendio e ricostruita. Oggi non \u00e8 pi\u00f9 esistente.\nLe sale cinematografiche.\nLivorno ha avuto una delle prime sale di proiezione in Italia: fin dall'estate 1896, presso il locale \"Eden\" (ubicato in occasione della stagione estiva nella Spianata dei Cavalleggeri, dove si trova l'attuale Terrazza Mascagni) si proiettavano regolarmente cortometraggi.\nNei primi anni del Novecento i principali teatri cittadini furono adattati per la proiezione di pellicole cinematografiche. Altri cinematografi, generalmente di dimensioni ridotte, furono costruiti nel centro cittadino.\nPeraltro, secondo alcuni recenti studi, nello scomparso \"Cinematografo Artistico\" di Livorno, il 16 settembre 1905 si sarebbe tenuta la prima proiezione de \"La presa di Roma\", pellicola con la quale ha inizio la storia del cinema italiano.\nTra le sale pi\u00f9 importanti si ricordano il Cinema Teatro Centrale, posto nei pressi del suddetto Teatro Rossini e scomparso dopo la guerra, il Teatro Lazzeri, i cui locali, dopo la chiusura e un periodo d'abbandono hanno ospitato una libreria dal dicembre 2008 al gennaio 2015, il Salone Margherita (1913, poi noto come Cinema Jolly) e il Cinema Moderno, ubicato in via Grande, che fu ripristinato nel dopoguerra e demolito nel corso del 2012 per la costruzione di un parcheggio multipiano. Invece, agli anni trenta risale il piccolo Teatro Mascagni, edificato nel parco di Villa Corridi (all'epoca ridotta a sanatorio).\nLe grandi sale cinematografiche sorsero solo nel dopoguerra. Le principali furono il Cinema Teatro Grande (inaugurato il 25 marzo 1952), l'Odeon (all'epoca il pi\u00f9 grande cinema d'Italia, attivo dal 30 aprile 1952), La Gran Guardia (1954) e il Cinema teatro 4 Mori (1957).\nSuccessivamente il Cinema Teatro Grande fu riconvertito in una multisala (chiusa nell'estate 2013), mentre Odeon e Gran Guardia hanno cessato la loro attivit\u00e0 nel 2005. Dal 2006 l'Odeon \u00e8 coinvolto in contestato un progetto per la sua trasformazione in un parcheggio multipiano. Il teatro La Gran Guardia, malgrado entro il 2009 ne fosse stata prevista la riapertura, \u00e8 stato in gran parte abbattuto nel corso del 2012 e trasformato in un negozio di abbigliamento; solo una piccola parte della struttura \u00e8 stata riconvertita ad uso pubblico e, dalla fine del 2013, ospita due piccole sale cinematografiche, con capienza complessiva di 300 posti.\nAl 2012 si registra anche la chiusura dello storico cinema Jolly, che negli ultimi anni era stato adibito a proiezioni a luci rosse."}
{"id": "1254871", "revid": "599013", "url": "https://it.wikipedia.org/wiki?curid=1254871", "title": "Winterbach", "text": ""}
{"id": "1254873", "revid": "767487", "url": "https://it.wikipedia.org/wiki?curid=1254873", "title": "Blood, Sweat &amp; Beers!", "text": "Blood, Sweat &amp; Beers! \u00e8 il DVD esclusivo per membri fanclub degli Zebrahead. Contiene l'esibizione del gruppo live l'8 agosto 2004 a Tokyo."}
{"id": "1254875", "revid": "78273", "url": "https://it.wikipedia.org/wiki?curid=1254875", "title": "Tratta dei neri", "text": ""}
{"id": "1254877", "revid": "287204", "url": "https://it.wikipedia.org/wiki?curid=1254877", "title": "NGC 404", "text": "NGC 404 \u00e8 una galassia nana lenticolare nella costellazione di Andromeda.\nLa sua osservazione \u00e8 fortemente complicata dalla presenza della brillante stella ad appena 7' di distanza, che la attenua notevolmente a causa del forte bagliore. Per tale vicinanza e aspetto diafano, le viene dato il soprannome di \"Fantasma di Mirach.\" Le dimensioni apparenti di questa galassia, seppur vicina, sono molto esigue e pari a circa 3,5'. Si tratta di una galassia di dimensioni medio-piccole, appena pi\u00f9 grande della Piccola Nube di Magellano. Si trova appena fuori dal Gruppo Locale e non appare legata gravitazionalmente al nostro gruppo di galassie. Pur essendo immersa nel bagliore della stella Mirach, la si scorge agevolmente con un medio telescopio amatoriale sotto un cielo abbastanza scuro. NGC 404 dista dalla Via Lattea circa 11 milioni di anni-luce.\nNGC 404 mostra evidenze di un recente fenomeno di formazione stellare lungo un anello nella regione periferica, ritenuto conseguenza di un episodio di fusione, e rientra anche nella classe di galassie con nucleo attivo (AGN). \nSi \u00e8 pensato a lungo che NGC 404 fosse una galassia nana isolata, sino alla scoperta annunciata nel 2018 della galassia nana sferoidale \"Donatiello I\", stimata alla medesima distanza, distante in cielo circa 1\u00b0 ed equivalente a circa 65.000 anni-luce reali. Si ritiene che le due galassie formino una coppia fisica."}
{"id": "1254881", "revid": "119737476", "url": "https://it.wikipedia.org/wiki?curid=1254881", "title": "Campionato italiano di calcio da tavolo 1979", "text": "Il quinto campionato italiano di Subbuteo agonistico (calcio da tavolo) venne organizzano dalla F.I.C.M.S. a Milano nel 1979. Per la prima volta la gara \u00e8 suddivisa nella categoria \"Seniores\" e nella categoria \"Juniores\". Quest'ultima \u00e8 riservata ad i giocatori \"Under16\".\nRisultati.\nCategoria Seniores.\nFinali.\nFinale 7\u00ba/8\u00ba posto\nUgo Murgia - Stefano Conzi 2-0\nFinale 5\u00ba/6\u00ba posto\nMarino Ziz - Giuseppe Trovato\nFinale 3\u00ba/4\u00ba posto\nAlessandro Scaletti - Paolo Casali\nFinale 1\u00ba/2\u00ba posto\nNicola Di Lernia - Stefano De Francesco 2-1\nCategoria Juniores.\nSemifinale \nAndrea Antiga - Renzo Frignani 3-2\nDal Pozzo - Giorno Salmon 0-2\nFinali.\nFinale 7\u00ba/8\u00ba posto\nCavaggi - Savino\nFinale 5\u00ba/6\u00ba posto\nFrancesco Quattrini - Fabrizio Sonnino\nFinale 3\u00ba/4\u00ba posto\nRenzo Frignani - Dal Pozzo\nFinale 1\u00ba/2\u00ba posto\nAndrea Antiga - Giorgio Salmon 1-2* d.c.p."}
{"id": "1254882", "revid": "1573940", "url": "https://it.wikipedia.org/wiki?curid=1254882", "title": "Berghia creutzbergi", "text": "Berghia creutzbergi \u00e8 un mollusco nudibranchio della famiglia Aeolidiidae."}
{"id": "1254885", "revid": "1573940", "url": "https://it.wikipedia.org/wiki?curid=1254885", "title": "Limenandra", "text": "Limenandra \u00e8 un genere di molluschi nudibranchi della famiglia Aeolidiidae.\nTassonomia.\nComprende le seguenti specie:"}
{"id": "1254892", "revid": "1573940", "url": "https://it.wikipedia.org/wiki?curid=1254892", "title": "Spurilla neapolitana", "text": "Spurilla neapolitana () \u00e8 un mollusco nudibranchio della famiglia Aeolidiidae."}
{"id": "1254899", "revid": "486946", "url": "https://it.wikipedia.org/wiki?curid=1254899", "title": "Ethalion", "text": ""}
{"id": "1254901", "revid": "62004", "url": "https://it.wikipedia.org/wiki?curid=1254901", "title": "Robert Hunter (ciclista)", "text": " Velocista, professionista dal 1999 al 2013, vinse una tappa al Tour de France e due alla Vuelta a Espa\u00f1a.\nCarriera.\nProfessionista dal 1999 con la Lampre-Daikin (dopo alcuni mesi da stagista nel 1998 con la Mapei-Bricobi), nel 2000 si laurea campione nazionale su strada nella prova a cronometro a Port Elizabeth. Ai Campionati africani del 2006 alle Mauritius conquista invece la medaglia d'oro nella prova a cronometro e il bronzo nella prova in linea.\nAl Tour de France del 2007 vince la tappa di Montpellier, diventando il primo sudafricano della storia a trionfare in una frazione della \"Grande Boucle\". Nella stessa edizione della \"Grande Boucle\" giunge secondo nella classifica a punti, preceduto solo da Tom Boonen. Ha vinto inoltre due tappe alla Vuelta a Espa\u00f1a con un secondo posto nella classifica a punti nel 1999.\nNel settembre 2009 annuncia il passaggio alla Garmin per l'anno successivo a causa del ritiro dalle competizioni del Team Barloworld, con il quale correva dal 2007; nel 2011 si accasa quindi al Team RadioShack di Johan Bruyneel, prima di tornare alla Garmin all'inizio del 2012. Si ritira dall'attivit\u00e0 al termine della stagione 2013, dopo 15 anni nel professionismo.\nNel marzo 2014 assume il ruolo di direttore sportivo nell'ultima squadra in cui aveva gareggiato, il team Garmin di Jonathan Vaughters, rimanendo in carica fino a fine 2015."}
{"id": "1254902", "revid": "21880", "url": "https://it.wikipedia.org/wiki?curid=1254902", "title": "Aeolidiopsis", "text": ""}
{"id": "1254904", "revid": "1573940", "url": "https://it.wikipedia.org/wiki?curid=1254904", "title": "Anteaeolidiella indica", "text": "Anteaeolidiella indica () \u00e8 un mollusco nudibranchio della famiglia Aeolidiidae."}
{"id": "1254906", "revid": "1573940", "url": "https://it.wikipedia.org/wiki?curid=1254906", "title": "Anteaeolidiella", "text": "Anteaeolidiella \u00e8 un genere di molluschi nudibranchi della famiglia Aeolidiidae.\nTassonomia.\nComprende le seguenti specie:"}
{"id": "1254907", "revid": "1573940", "url": "https://it.wikipedia.org/wiki?curid=1254907", "title": "Burnaia helicochorda", "text": "Burnaia helicochorda () \u00e8 un mollusco nudibranchio della famiglia Facelinidae. \u00c8 l'unica specie nota del genere Burnaia."}
{"id": "1254908", "revid": "29244", "url": "https://it.wikipedia.org/wiki?curid=1254908", "title": "Burnaia", "text": ""}
{"id": "1254910", "revid": "21880", "url": "https://it.wikipedia.org/wiki?curid=1254910", "title": "Eolida", "text": ""}
{"id": "1254918", "revid": "125634004", "url": "https://it.wikipedia.org/wiki?curid=1254918", "title": "Roma violenta", "text": "Roma violenta \u00e8 un film poliziottesco italiano del 1975 diretto da Marino Girolami (che si firm\u00f2 con lo pseudonimo Franco Martinelli).\n\u00c8 il primo film della cosiddetta \"Trilogia del commissario\", che vede protagonista il commissario Betti, interpretato da Maurizio Merli, il quale diverr\u00e0 in seguito icona del genere poliziottesco.\nTrama.\nIl commissario Betti, poliziotto della questura di Roma, ha perso un fratello diciottenne, colpito da un delinquente nel corso di una rapina. Un episodio simile si ripete su un autobus, dove due delinquenti, dopo aver derubato i passeggeri, uccidono un ragazzo di diciassette anni. Betti riesce ad individuare uno dei due e lo pesta a sangue: l'uomo rivela che colui che ha sparato \u00e8 \"il Cinese\", a sua volta prelevato e arrestato. Betti li consegna entrambi alla giustizia, nella quale per\u00f2 non nutre alcuna fiducia.\nQualche giorno dopo viene commessa una rapina in un supermercato. La polizia arriva sul posto, Betti compreso, ma, impotenti, lasciano scappare i rapinatori con una donna in ostaggio, che viene poi gettata dall'auto in corsa. Biondi scopre che la rapina \u00e8 opera della banda di Franco Spadoni detto \"il Chiodo\". Betti e Biondi iniziano a pedinarlo. Nel corso del pedinamento, Chiodo, raggiunto dai suoi complici, compie una rapina in una banca. Betti e Biondi irrompono in banca, sparando ed avendo la meglio sui due complici di Spadoni, il quale per\u00f2 riesce a ferire Biondi e a fuggire: il commissario Betti parte all'inseguimento. Durante la fuga in auto, Chiodo spara e uccide tre bambini per strada allo scopo di far desistere, vanamente, il commissario Betti dall'inseguirli. L'auto con a bordo il Chiodo va poi a sbattere contro un cantiere stradale, e l'uomo viene raggiunto da Betti che, anzich\u00e9 arrestarlo, lo uccide. Formalmente incriminato per l'accaduto dall'autorit\u00e0 giudiziaria, si dimette dalla polizia.\nL'indomani Betti riceve una telefonata dall'avvocato Sartori che lo invita ad unirsi ad una \"associazione\" creata allo scopo di difendersi dagli assalti della malavita. Dopo un attimo di esitazione, Betti accetta: non perch\u00e9 favorevole a questo tipo di giustizia, ma solo per poter combattere la criminalit\u00e0 organizzata con i propri metodi. La sera stessa parte la prima ronda, e la squadra coglie in flagrante due malviventi mentre svaligiano una fabbrica di tappeti e li pestano a sangue.\nLa sera dopo, per\u00f2, due altri malviventi si presentano a casa Sartori e ne stuprano la figlia, costringendo il padre ad assistere. Il giorno dopo Betti va a trovare Biondi, ricoverato in un centro di riabilitazione motoria. Biondi ipotizza una vendetta dovuta all'episodio della fabbrica dei tappeti: uno dei banditi ha infatti due fratellastri a cui \u00e8 molto legato, e Betti ne deduce che siano costoro gli autori dello stupro. La sera stessa i vigilantes rapiscono i due e li rinchiudono in un magazzino. Arriva anche Sartori, che riconosce nei due gli stupratori della figlia. A colui che teneva immobilizzato Sartori vengono spezzate le braccia mentre lo stupratore viene preso a calci nei testicoli.\nIl giorno dopo viene commessa una rapina in un ristorante, un uomo viene ucciso davanti agli occhi dei figli. Betti, a fronte di alcune perplessit\u00e0 iniziali, convince gli altri ad indagare, rastrellando le case di alcuni ricettatori, ma senza ricavare nulla di concreto ai fini delle indagini. Nel frattempo Biondi viene raggiunto nella clinica da due ricettatori, che lo picchiano selvaggiamente. Viene salvato da Betti, sopraggiunto in quel momento, che mette in fuga i criminali e spara ad entrambi, uccidendoli.\nParlando il giorno dopo con Biondi, Betti gli spiega come stavolta il giudice abbia ritenuto di non procedere contro di lui, riconoscendo la legittima difesa. Ma Betti stesso si rende conto che avrebbe potuto benissimo sparare alle gambe, evitando di ammazzarli. Biondi fa per\u00f2 notare all'ex commissario che la giustizia fatta col metodo \"vigilantes\" non \u00e8 che un'altra forma di delinquenza, anche se, confessa, forse in certe situazioni avrebbe agito come lui. Betti, incerto e dubbioso sul suo futuro saluta Biondi e raggiunge la propria auto. Nel frattempo il giovane agente si immagina la morte del commissario.\nLavorazione.\nIl progetto per realizzare questo film nacque sulla scia del successo di un altro poliziottesco, \"La polizia incrimina, la legge assolve\" (1973). Infatti doveva essere una sorta di sequel e per questo la regia venne offerta a Enzo G. Castellari, regista di quest'ultima pellicola, che per\u00f2 rifiut\u00f2 per problemi legati al compenso. Infine la regia venne affidata a Marino Girolami, padre di Castellari, che per l'occasione utilizz\u00f2 lo pseudonimo Franco Martinelli, ritenendo che il suo vero nome non fosse adatto a questo tipo di pellicole, in quanto rimandava troppo ai suoi precedenti film del filone della commedia erotica all'italiana (espediente utilizzato anche da Steno, che per i suoi film drammatici si firmava con il suo vero nome, Stefano Vanzina).\nInizialmente i produttori scelsero per la parte del protagonista Richard Harrison, ma il regista insistette per far avere la parte a Maurizio Merli.\nLa scena della rapina in banca \u00e8 stata girata in piazza Roma ad Aprilia, esattamente la stessa location della rapina del film \"Roma a mano armata\", mentre la rapina al supermercato \u00e8 stata girata in via Casilina nel quartiere di Torpignattara. L'inseguimento che segue \u00e8 stato girato nelle zone: EUR, Porta Collina, Fiera di Roma, Mura aureliane, Basilica di San Giovanni in Laterano e per un breve tratto presso la Tangenziale Est, ancora chiusa al traffico all'epoca delle riprese; tale scena \u00e8 stata girata con Maurizio Merli a bordo di una Alfa Romeo Giulia Super 1600 Bollo Oro e John Steiner a bordo di una BMW 1800 (E118 Neue Klasse).\nDistribuzione.\nIl film venne distribuito nelle sale cinematografiche italiane il 13 agosto del 1975, con la censura che impose il divieto alla visione ai minori di 14 anni.\nCritica.\nA proposito del film, Aurora Santuari scrisse sul quotidiano comunista Paese Sera: \"\u00abL'ideologia di pura marca fascista che circola per tutto il film non \u00e8 nemmeno mascherata, come altre volte nel filone \u201cpoliziotto\u201d, da alibi legalitari\u00bb.\", mentre il Morandini ne sottoline\u00f2 la regia \"stenta e stinta che scopiazza male i modelli hollywoodiani\".\nIn anni pi\u00f9 recenti il film \u00e8 stato rivalutato dalla critica; Marco Giusti nel suo dizionario \"Stracult\" ad esempio lo qualifica come \"cultissimo poliziesco\".\nAccoglienza.\nA fronte delle critiche negative della critica cinematografica coeva, il film ottenne un'ottima risposta da parte del pubblico: introit\u00f2 infatti 2.495.950.443 lire dell'epoca, che ne fecero il film di maggior successo commerciale del filone poliziottesco, risultando il 25\u00b0 miglior incasso al botteghino italiano della stagione cinematografica 1975-76.\nColonna sonora.\nLa colonna sonora \u00e8 composta da Guido e Maurizio De Angelis noti per aver composto le musiche di svariati film polizieschi italiani degli anni settanta ed \u00e8 edita dalla Beat Records. Nella scena dell'inseguimento automobilistico all'EUR di Roma \u00e8 ripreso il tema \"Gangster Story\" gi\u00e0 utilizzato per la prima volta nelle scene di inseguimento automobilistico nel film \"La polizia incrimina, la legge assolve\" di Enzo G. Castellari e successivamente ripreso nel film \"Napoli spara!\" diretto da Mario Caiano. Anche Quentin Tarantino nel suo film \"Grindhouse - A prova di morte\" ha ripreso il tema di \"Italia a mano armata\" di Franco Micalizzi, pur non essendo quest'ultimo incluso nella colonna sonora ufficiale del film. I brani della colonna sonora dell'edizione CD della Beat Records del 2006 sono:\nOpere correlate.\nDel film furono girati due seguiti, il primo intitolato \"Napoli violenta\", e qui ambientato, questa volta diretto da Umberto Lenzi, il secondo intitolato \"Italia a mano armata\", diretto di nuovo da Marino Girolami (sempre con lo pseudonimo Franco Martinelli), ambientato tra Torino, Milano e Genova.\nEsistono altri cinque titoli del filone poliziottesco che farebbero pensare ad un collegamento con questi film ovvero \"Milano violenta\" di Mario Caiano, \"Torino violenta\" di Carlo Ausino, \"Provincia violenta\" di Mario Bianchi, \"Genova a mano armata\" di Mario Lanfranchi e \"Roma a mano armata\" di Umberto Lenzi (quest'ultimo ha sempre Merli come protagonista, ma fa parte, assieme a \"Il cinico, l'infame, il violento\", anch'esso diretto da Lenzi, della serie dedicata al commissario Leonardo Tanzi), ma, con l'esclusione dei titoli, non vi \u00e8 alcuna relazione di trama tra le pellicole."}
{"id": "1254920", "revid": "21880", "url": "https://it.wikipedia.org/wiki?curid=1254920", "title": "Eolidia", "text": ""}
{"id": "1254921", "revid": "124738281", "url": "https://it.wikipedia.org/wiki?curid=1254921", "title": "Chiesa di San Pietro (Borgo a Mozzano)", "text": "La chiesa di San Pietro \u00e8 un edificio sacro situato ad Anchiano, nel comune di Borgo a Mozzano, nella provincia di Lucca, in Toscana.\nStoria e descrizione.\nNiente resta della chiesa originaria, gi\u00e0 documentata nel X secolo, mentre \u00e8 di epoca medievale la torre che la affianca, secondo la tradizione appartenuta alla famiglia dei Suffredinghi. Si ha notizia di un suo rifacimento verso la fine del XV secolo, voluto con tutta probabilit\u00e0 da Nicolao II Sandonnini, vescovo di Lucca, perch\u00e9 il suo stemma si ritrova all'esterno e all'interno, nel fonte battesimale. \nAll'interno, a crociera, si conservano anche un ciborio di bottega di Andrea della Robbia (1495-1500 circa), e, in due nicchie dell'abside una \"Madonna col Bambino\" e i \"Santi Giusto (?) e Pietro\" firmata dal pistoiese Bartolomeo di Andrea Bocchi (1460 circa); il terzo pannello a destra \u00e8 di recente esecuzione."}
{"id": "1254922", "revid": "29244", "url": "https://it.wikipedia.org/wiki?curid=1254922", "title": "Eolis", "text": ""}
{"id": "1254924", "revid": "767487", "url": "https://it.wikipedia.org/wiki?curid=1254924", "title": "Ripatico", "text": "Il ripatico era un antico tributo feudale, di entit\u00e0 prestabilita, corrisposto per poter disporre della riva di un lago o di un corso d'acqua per attraversarlo, approdarvi o sostarvi.\nLa tassa di approdo lungo le sponde cremonesi del Po veniva riscossa fin dal 1032 dalla famiglia Ripari su infeudazione dell'allora Vescovo Ubaldo, giusto messaggio Monumenta Ecclesiae Cremonensis.\nSuccessivamente il Vescovo di Cremona Sicardo invest\u00ec Pietro Ripari, figlio di Anastasio, del feudo Ripatico del Po a rogito del notaio Lanfranco, il 1\u00ba agosto 1197, concedendo alla nobile famiglia la riscossione del relativo tributo.\nEtimologia.\nIl termine deriva dal latino tardo \"ripaticum\", dalla parola \"rip(am)\" e dal suffisso feudale \"-\u00e0ticum\"."}
{"id": "1254925", "revid": "287204", "url": "https://it.wikipedia.org/wiki?curid=1254925", "title": "W\u00f6rth", "text": ""}
{"id": "1254926", "revid": "643494", "url": "https://it.wikipedia.org/wiki?curid=1254926", "title": "L\u00e1szl\u00f3 Kov\u00e1cs (fotografo)", "text": "\u00c8 noto soprattutto per il suo lavoro in capolavori della \"New Hollywood\" come \"Easy Rider\" e \"Cinque pezzi facili\". Nella sua carriera ha ricevuto diversi premi, di cui tre alla carriera.\nBiografia.\nNato a Cece, in Ungheria, Kov\u00e1cs studi\u00f2 cinema alla Accademia Statale di Drammaturgia e Cinema di Budapest, cominciando gli studi nel 1952.\nKov\u00e1cs concluse il corso nel 1956, anno della Rivoluzione Ungherese. Durante gli scontri, Kov\u00e1cs girava per la citt\u00e0 con l'amico e compagno di corso Vilmos Zsigmond, filmando gli avvenimenti grazie ad una cinepresa Arriflex con pellicola da 35 mm, di propriet\u00e0 della scuola.\nNel novembre 1956 Kov\u00e1cs e Zsigmond riuscirono a far arrivare in Austria oltre 10.000 metri di pellicola. Dopo averla sviluppata, cercarono di venderla negli Stati Uniti, nazione in cui giunsero nel 1957. Tuttavia, ad un anno dagli eventi il materiale girato non era pi\u00f9 ritenuto interessante, e la coppia riusc\u00ec a pubblicarlo solo nel 1961, quando fu trasmesso dalla CBS in un documentario di Walter Cronkite.\nKov\u00e1cs si stabil\u00ec negli USA, divenendo cittadino statunitense nel 1963: in quegli anni fece diversi lavori, tra cui il produttore di sciroppo e lo stampatore di microfilm. Intanto, insieme a Zsigmond, produsse alcuni film a basso costo.\nQueste pellicole lo fecero notare da alcuni produttori, che lo reclutarono per la produzione di film di serie B, principalmente legati al mondo dei motociclisti (come \"Hells Angels on Wheels\"). Nel 1969 venne chiamato da Dennis Hopper a lavorare su \"Easy Rider\", che Kov\u00e1cs inizialmente scambi\u00f2 per un altro B-movie motociclistico.\nHopper convinse Kov\u00e1cs e lo assunse come direttore della fotografia: in seguito alla pubblicazione del film, Kov\u00e1cs venne insignito del secondo posto nel premio Laurel del 1970, e fu di nuovo assunto da Hopper per altre pellicole, come \"Fuga da Hollywood\". Sempre nel 1970, si classific\u00f2 terzo per \"Cinque pezzi facili\".\nKov\u00e1cs ha lavorato ad oltre 70 film, di cui sei diretti da Peter Bogdanovich.\nTra i pi\u00f9 celebri, vi sono \"New York, New York\", \"Ghostbusters\", \"Non per soldi... ma per amore\", \"Il matrimonio del mio migliore amico\". Ha anche collaborato a Incontri ravvicinati del terzo tipo e L'ultimo valzer.\nNel 2006 ha partecipato a \"Torn from the Flag\", un documentario sulla rivoluzione ungherese comprendente filmati realizzati da Kov\u00e1cs al tempo degli scontri.\nKov\u00e1cs ha ricevuto premi alla carriera da Camerimage (1998), WorldFest (1999), e dalla American Society of Cinematographers (2002).\nHa vinto un premio \"Eccellenza nella cinematografia\" nel 1999 conferito dalla Hawaii International Film Festival seguito nel 2001 da un premio dell'Hollywood Film Festival.\n\u00c8 morto a 74 anni, nel 2007, a Beverly Hills, California, vittima di una malattia sconosciuta.\nA partire dal 2008 i premi studenteschi della American Society of Cinematographers verranno intitolati a Laszlo Kov\u00e1cs."}
{"id": "1254929", "revid": "287204", "url": "https://it.wikipedia.org/wiki?curid=1254929", "title": "Vuelta a Espa\u00f1a 2005", "text": "La Vuelta a Espa\u00f1a 2005, sessantesima edizione della corsa, si svolse in ventuno tappe dal 27 agosto al 18 settembre 2005, per un percorso totale di 3 356\u00a0km. Fu vinta dal russo Denis Men'\u0161ov, a seguito della squalifica del primo classificato, lo spagnolo Roberto Heras, risultato positivo all'Epo al controllo antidoping della ventesima tappa. Fu la prima tra le pi\u00f9 importanti corse a tappe in cui la vittoria \u00e8 stata revocata per doping. Tuttavia il tribunale spagnolo riassegn\u00f2 nel 2013 la vittoria ad Heras.\nFu l'ultima edizione in cui il leader della classifica degli scalatori vest\u00ec la maglia verde.\nSquadre e corridori partecipanti.\nPresero parte alla prova le venti squadre con licenza UCI ProTeam. Ammesse tramite l'assegnazione di \"wild-card\" furono Relax-Fuenlabrada e Comunidad Valenciana-Elche."}
{"id": "1254930", "revid": "767487", "url": "https://it.wikipedia.org/wiki?curid=1254930", "title": "Alogi", "text": "Gli Alogi (dal greco alfa privativo e \"logos\" parola: coloro che negano la parola, ovvero il \"Verbo\") furono un movimento religioso sorto in Asia Minore verso la fine del II secolo, e considerato eretico da alcuni scrittori cristiani.\nIndividuazione della setta.\nIreneo di Lione (\"Adversus Haereses\", III, II 9) fece un breve accenno a gruppi di persone che negavano la manifestazione del Paraclito e rifiutavano, di conseguenza, il \"Vangelo secondo Giovanni\" nei punti in cui la annunciava. Non dava, per\u00f2, alcun nome alla setta.\nIppolito di Roma contrast\u00f2 tale dottrina sia nel \"Syntagma\" che in un'opera intitolata \"In Difesa del Vangelo di Giovanni e dell'Apocalisse\". Queste opere, ormai perse, probabilmente sono state preservate, almeno nei contenuti, nell'opera di Epifanio di Salamina. Questi (\"Haereses\", LI) forniva un lungo resoconto delle dottrine che sorsero dopo i Quartodecimani ed altri, e che non accettavano n\u00e9 il \"Vangelo secondo Giovanni\" n\u00e9 la sua Apocalisse, in quanto attribuivano entrambi a Cerinto. Li chiam\u00f2 Alogi (\"negatori della Parola\") perch\u00e9, rifiutando il \"Vangelo secondo Giovanni\", rifiutavano il \"Logos\" che veniva rivelato in quel vangelo. Sfruttando l'ambiguit\u00e0 del termine Alogi, che in un'altra accezione significa \"senza ragione\", affermava che era il giusto nome per loro. Epifanio, inoltre, li considerava precursori del Monarchianismo, tanto che defin\u00ec un seguace di quest'ultimo gruppo, Teodoto di Bisanzio, \"brandello degli Alogi\".\nDottrina degli Alogi.\nEssi, indubbiamente, furono gli artefici di una radicale protesta contro l'abuso che i Montanisti facevano del Paraclito promesso nelle loro visioni e profezie. Questo spiegherebbe perch\u00e9 negavano il Vangelo di Giovanni che prediceva l'arrivo dello Spirito Santo e perch\u00e9 rifiutavano di dar credito all'Apocalisse che, con la sua descrizione della Gerusalemme Paradisiaca e del regno dei mille anni, alimentavano l'immaginazione degli entusiastici frigi. Gli Alogi attribuivano questi due libri a Cerinto. Allo stesso tempo non \u00e8 chiaro se, oltre ai due testi, negassero la divinit\u00e0 del Figlio e la Sua generazione eterna.Epifanio, in ogni caso, pur affermando che rifiutavano il \"Logos\" predicato da Giovanni, era perplesso dalla loro attribuzione a Cerinto di un vangelo che fu scritto contro di lui e contro le sue idee: Cerinto insegnava che Cristo era un semplice uomo, mentre Giovanni ne predicava la divinit\u00e0. In ogni caso, la contraddizione continuava nelle parole di Epifanio: \"essi stessi sembrano credere come noi\". Potrebbe, perci\u00f2, tranquillamente essere che gli Alogi non rifiutavano la dottrina in se stessa ma solamente il \"Logos\", forma nella quale la dottrina era presentata da questo vangelo.\nCritica biblica.\nL'interesse degli studiosi moderni non \u00e8 mai stato diretto alla loro cristologia, ma alla critica biblica che svilupparono. Era, indubbiamente, una preposizione dottrinale che li obbligava a rifiutare il Vangelo di Giovanni e l'Apocalisse. Ma essi cercavano di rafforzare le loro argomentazioni con tesi dedotte dall'esame dei libri stessi. Affermavano che il Vangelo di Giovanni era in disaccordo con gli altri vangeli, mescolava l'ordine sinottico degli eventi e predicava una dottrina docetica. La loro repulsione per l'Apocalisse era ancora pi\u00f9 forte: postulavano che era spesso inintelligibile, puerile e falsa. Leggendo Apocalisse , affermavano che, a quei tempi, a Tiatira, non esisteva alcuna Chiesa cristiana.\nL'interesse moderno per questo movimento \u00e8 nato, da quando la questione giovannea esplose nel XVIII secolo, con lo scopo di gettare ulteriore luce sulla posizione e sull'autorit\u00e0 del quarto vangelo nella chiesa primitiva."}
{"id": "1254932", "revid": "287204", "url": "https://it.wikipedia.org/wiki?curid=1254932", "title": "NGC 891", "text": "NGC 891, (nota anche come C 23), \u00e8 una brillante galassia nella costellazione di Andromeda.\nSi individua con facilit\u00e0 3,5 gradi ad est della stella ; appare vista perfettamente di taglio, cos\u00ec ad un telescopio rifrattore si presenta come un lungo fuso chiaro, privo di dettagli. Ad ingrandimenti maggiori si nota bene la presenza di un bulbo centrale molto luminoso, mentre in grandi telescopi si evidenzia la banda oscura di polveri e gas interstellari che la rendono molto simile alla nostra Via Lattea. Fa parte di un gruppo di galassie distanti dalla nostra circa 40 milioni di anni luce.\nNel 1986 vi fu scoperta, via radio, una supernova, \"1986J\"."}
{"id": "1254933", "revid": "339392", "url": "https://it.wikipedia.org/wiki?curid=1254933", "title": "Servizio ferroviario suburbano di Bologna", "text": ""}
{"id": "1254936", "revid": "767487", "url": "https://it.wikipedia.org/wiki?curid=1254936", "title": "Quentin Harris", "text": "Biografia.\nQuentin Harris nasce l'8 settembre 1970 a Detroit capitale del Michigan e della musica techno, cresce in una famiglia che gli infonde la passione per il funk in particolare per le produzioni targate motown. Impara gi\u00e0 all'et\u00e0 di 5 anni a suonare il piano, dopodich\u00e9 si dedica allo studio della tromba, della batteria e delle percussioni. All'inizio degli anni '90 entra a far parte della scena hip-hop di Detroit come \"producer\" con alle spalle gi\u00e0 alcune performance in studio per molti artisti tra cui Aretha Franklin ed esibizioni live con la band della zia.\nSar\u00e0 l'incontro col DJ e proprietario di un negozio di dischi Mike Huckaby a portarlo verso le consolle diventando cos\u00ec anche DJ nei contest di rap che vedono impegnati future stelle della musica internazionale come Eminem e i suoi D12. \nInizia anche a collaborare con Michael J. Powell che produce un album per Anita Baker insignito con un Grammy. Si trasferisce a New York pr collaborare col gruppo Master Minds ed \u00e8 nell'ambiente newyorkese che inizia un'attivit\u00e0 di remixer che lo porta a sfiorare gli ambienti house fino alla conoscenza di Timmy Regisford, dj, ex A&amp;R Motown che lo porta ad intensificare le commissioni di remix. Quentin cos\u00ec diventa un artista solista e con i lavori in collaborazione con Blaze, Leela James, Patti LaBelle e tanti altri mostra tutto il suo talento portandolo vero i massimi livelli di prestigio del mondo house e produzioni proprie su etichette come Defected e NRK, con una consacrazione raggiunta nell'anno 2006 col singolo \"let's be young\" considerato uno dei migliori dell'anno per la musica house, successo seguito anche dal Julien Jabre remix"}
{"id": "1254937", "revid": "7336", "url": "https://it.wikipedia.org/wiki?curid=1254937", "title": "Stazione centrale di Bologna", "text": ""}
{"id": "1254938", "revid": "324090", "url": "https://it.wikipedia.org/wiki?curid=1254938", "title": "Melius re perpensa", "text": "Melius re perpensa (talvolta \"re melius perpensa\", peraltro non corretto), \u00e8 un brocardo latino che significa \"meglio valutata la situazione\" ovvero \"dopo aver ripensato con pi\u00f9 attenzione sulla questione\". L'espressione \u00e8 utilizzata per sottolineare un mutamento di opinione - frutto di una pi\u00f9 adeguata riflessione - rispetto a un giudizio precedentemente espresso.\nA volte si trova la forma \u00ab\"res melius perpensa\"\u00bb ovvero \u00ab\"melius res perpensa\"\u00bb , ma si tratta di un evidente errore: infatti, il sostantivo \"res\", declinato all'ablativo, diviene \"re\"."}
{"id": "1254939", "revid": "18323", "url": "https://it.wikipedia.org/wiki?curid=1254939", "title": "Gruppo Editoriale Jackson", "text": "Il Gruppo Editoriale Jackson (oggi VNU business publications Italia s.r.l.) \u00e8 stata una casa editrice italiana specializzata in pubblicazioni di libri e riviste sull'elettronica e l'informatica.\nFondata nel 1975 a Milano, venne acquisita nel 1992 da VNU, mutando la propria ragione sociale in VNU Business Publications Italia s.r.l. nell'ottobre 1999.\nStoria.\nVenne fondata da Paolo Reina e Giampietro Zanga, gi\u00e0 dipendenti della casa editrice JCE.\nIl nome della casa editrice e il suo logo che ritrae il settimo presidente statunitense Andrew Jackson derivano da una banconota da 20 dollari nel portafoglio di uno dei fondatori. Fu scelta come simbolo beneaugurante per una nuova azienda che guardava con interesse alle opportunit\u00e0 di divulgazione delle tecnologie d'Oltreoceano. Il nome di sapore americano avrebbe riscosso pi\u00f9 credibilit\u00e0 tra gli italiani appassionati di tecnologia.\nNel 1992 le attivit\u00e0 editoriali del Gruppo Editoriale Jackson furono acquisite da VNU all'interno di un consolidamento dello stesso gruppo francese e di una risoluzione del dissesto finanziario nel 1994. La Jackson era allora leader nell'editoria tecnica italiana, con 15 testate nei settori dell'informatica, elettronica, automazione e \"consumer\"; nello stesso anno si accord\u00f2 per acquisire la propriet\u00e0 di altri nove periodici dalla Etas, societ\u00e0 del gruppo RCS che si stava spostando pi\u00f9 verso il mercato professionale.\nSempre nel 1994 le attivit\u00e0 relative ai libri confluirono nella societ\u00e0 Jackson Libri, che continu\u00f2 a pubblicare testi di informatica. Nel 1996 la Jackson Libri e la Futura Publishing costituirono il Gruppo Editoriale Futura, fondato da Paolo Reina; Futura estese l'attivit\u00e0 anche ai periodici, di tecnologia come \"PC Pratico\" ma anche di costume come \"Maxim\", e alla raccolta pubblicitaria.\nIl gruppo VNU si occupa anche di organizzazione di fiere specialistiche. Nel 2001 la VNU Business Publications acquis\u00ec il Gruppo Pubblicit\u00e0 Italia, occupandosi con esso anche di ricerche e attivit\u00e0 di marketing.\nEntro il 1995 aveva acquisito fra l'altro \"Market Espresso\" e nel 1999 assegnava i \"network news information technology awards\".\nNel 2006 venne fondata Jackson Libri come S.p.A., attiva soprattutto nel settore ICT e nei corsi di lingue straniere. Dalla societ\u00e0 dipendono i marchi Jackson Libri per l'informatica, JGroup per le lingue e Reina Editore per il settore giovanile.\nInformatica.\nLa societ\u00e0 editrice ha avuto la massima espansione negli anni ottanta, a partire dal successo dell\"'Enciclopedia di Elettronica e Informatica EI\", pubblicazione di divulgazione tecnologica a fascicoli in edicola. EI \u00e8 stata oggetto anche di una martellante campagna di pubblicit\u00e0 televisiva che ha dato grande notoriet\u00e0 al marchio Jackson.\nIl Gruppo Editoriale Jackson ha pubblicato i primi corsi di autoistruzione sui microprocessori Bugbook e la storica rivista d'informatica \"Bit\". Successivamente sono nate le riviste \"PC Magazine\", \"Fare Elettronica\", \"Elettronica Oggi\", \"Informatica Oggi\", \"Automazione Oggi\", \"Strumenti Musicali\" e altre. Con l'editore americano IDG Communications, ha avviato lo \"startup\" in Italia del settimanale d'informatica \"Computerworld\", in seguito pubblicato dalla filiale italiana della casamadre. I soci del Gruppo Editoriale Jackson hanno anche fondato una tra le prime societ\u00e0 italiane editrici di software: J-soft."}
{"id": "1254942", "revid": "1573940", "url": "https://it.wikipedia.org/wiki?curid=1254942", "title": "Chiesa del Santissimo Crocifisso (Borgo a Mozzano)", "text": "La chiesa del Santissimo Crocifisso \u00e8 un edificio sacro che si trova a Borgo a Mozzano.\nStoria e descrizione.\nNel 1514 i frati Osservanti sostituirono i Serviti che occupavano fin dall'origine l'edificio, descritto in una cronaca del XVI secolo \"di figura rettangolare con piccol cornicione di legno e travatura a cavalli\" e dotato di cinque altari, sul maggiore dei quali, come anche adesso, era venerato un \"Crocifisso\" rinascimentale, ritenuto miracoloso. Si conservano ancora, seppure non pi\u00f9 nella collocazione originaria, due sculture in terracotta raffiguranti \"Sant'Antonio Abate\" e \"San Giacomo\" d'ambito toscano. La facciata, ornata da due coppie di lesene e con timpano triangolare, e l'interno, rispecchiano a pieno la ristrutturazione della seconda met\u00e0 dell'Ottocento, voluta e condotta a spese dell'architetto Luigi Pellegrini."}
{"id": "1254948", "revid": "7969", "url": "https://it.wikipedia.org/wiki?curid=1254948", "title": "Museo Civico Archeologico di Senorb\u00ec", "text": ""}
{"id": "1254951", "revid": "256896", "url": "https://it.wikipedia.org/wiki?curid=1254951", "title": "Zhuchengosaurus maximus", "text": "Lo zhuchengosauro era un dinosauro dal becco d'anatra che visse in Cina durante il Cretaceo, 100-70 milioni di anni fa. Dopo accurati studi dei suoi resti fossili, trovati a Shandong, si \u00e8 scoperto che era uno dei pi\u00f9 grandi membri della sua famiglia, con una misura stimata di 16,6 metri. La sola specie finora conosciuta, \"Z. maximus\", \u00e8 stata scoperta recentemente. \u00c8 da alcuni ritenuto in realt\u00e0 appartenente al genere \"Shantungosaurus\"."}
{"id": "1254953", "revid": "174925", "url": "https://it.wikipedia.org/wiki?curid=1254953", "title": "Guglielmo Caccia detto il Moncalvo", "text": ""}
{"id": "1254954", "revid": "1573940", "url": "https://it.wikipedia.org/wiki?curid=1254954", "title": "Cerberilla moebii", "text": "Cerberilla moebii () \u00e8 un mollusco nudibranchio della famiglia Aeolidiidae."}
{"id": "1254955", "revid": "287204", "url": "https://it.wikipedia.org/wiki?curid=1254955", "title": "I\u00f1aki Saez", "text": ""}
{"id": "1254956", "revid": "113958", "url": "https://it.wikipedia.org/wiki?curid=1254956", "title": "Zhuchengosaurus", "text": ""}
{"id": "1254957", "revid": "1711941", "url": "https://it.wikipedia.org/wiki?curid=1254957", "title": "Scettro di Ann\u00faminas", "text": ""}
{"id": "1254958", "revid": "486946", "url": "https://it.wikipedia.org/wiki?curid=1254958", "title": "Fenrisia", "text": ""}
{"id": "1254963", "revid": "11497", "url": "https://it.wikipedia.org/wiki?curid=1254963", "title": "Collaborazione", "text": ""}
{"id": "1254964", "revid": "1573940", "url": "https://it.wikipedia.org/wiki?curid=1254964", "title": "Chiesa di San Jacopo (Borgo a Mozzano)", "text": "La chiesa di San Jacopo \u00e8 un edificio sacro che si trova a Borgo a Mozzano.\nStoria.\nLa chiesa sorse tra l'XI e il XII secolo, ma deve il suo aspetto attuale a un rimaneggiamento cinque-seicentesco.\nDavanti alla chiesa, fondato probabilmente con essa, sorgeva un cimitero, che il 15 ottobre 1559 fu demolito poich\u00e9 per i ripetuti interramenti si era considerevolmente alzato sul livello della strada.\nDescrizione.\nLa simmetria della facciata, in origine a bozze di pietra e attualmente ricoperta dall'intonaco, \u00e8 interrotta dalla possente torre campanaria, detta \"delle Caminate\", nell'angolo nord-ovest. Essa \u00e8 di mole sproporzionata rispetto alla piccola antica chiesa e si pensa che sia stata fatta costruire dalla contessa Matilde di Canossa. Oggi, delle due campane antiche originarie, risalenti al 1429, non se ne conserva alcuna.\nL'interno \u00e8 a tre navate, con colonne doriche, ed ha pregevoli arredi in legno intagliato del XVII-XVIII secolo. In antico aveva non meno di dieci altari di cui oggi si conservano quello dei santi Rocco e Sebastiano, di san Guglielmo e del Sacramento. Entrando dalla porta principale si trova alla destra il fonte battesimale e sopra in un palchetto l'organo. Poco pi\u00f9 avanti, in una nicchia incavata nel muro, si trova la statua in legno di \"San Bernardino da Siena\" considerata un'opera d'ambito civitalesco.\nL'altare maggiore \u00e8 di marmi bianchi e colorati ed i candelabri laterali ad esso sono in legno dorato. Dietro questo altare nella tribuna si trova una grande tela raffigurante \"San Iacopo\", opera del romano Sigismondo Rosa del 1708. La tribuna poi fu ingrandita nel 1835 dall'ingegnere Michele Cervelli e dipinta da Antonio Marsili.\nProcedendo nella navata di levante si trova l'altare della Vergine addolorata e dopo di esso, nel muro, sono collocate le statue in tutto rilievo dell'Angelo Annunziante e della Vergine Annunziata, in terracotta invetriata di Benedetto Buglioni (1505 circa).\nContinuando troviamo l'altare della Madonna del Rosario, l'ultimo della chiesa, tutto in oro zecchino e intagliato, situato verso l'angolo del campanile.\nNella chiesa \u00e8 presente anche il simulacro della \"Maddalena in terra\" di Andrea della Robbia (1510 circa) che precedentemente si trovava in un piccolo tempio al Ponte della Maddalena, detto del Diavolo.\nIl nome del ponte deriva dal culto del simulacro di detta santa. Essa \u00e8 unicamente ricoperta dai suoi capelli che fungono da vestito. Il simulacro della santa ha una somiglianza sorprendente con quella in legno di Donatello, gi\u00e0 in San Giovanni a Firenze."}
{"id": "1254966", "revid": "73843", "url": "https://it.wikipedia.org/wiki?curid=1254966", "title": "Pallacanestro ai Giochi della XIV Olimpiade", "text": "Il torneo di pallacanestro ai Giochi della XIV Olimpiade si disput\u00f2 a Londra dal 30 luglio al 14 agosto 1948, e vide la vittoria degli .\nSedi delle partite.\nGli incontri vennero disputati presso la Harringay Arena di Harringay, North London. Si gioc\u00f2 al coperto, per evitare che si ripetessero i disagi dovuti alle condizioni meteorologiche avverse che erano state affrontate nel corso delle finali del precedente torneo.\nSquadre partecipanti.\nAl torneo parteciparono 23 squadre: oltre al , paese ospitante, altre 22 nazionali si iscrissero secondo un sistema di libera registrazione.\nFormula.\nLe 23 squadre sono state divise in 4 gruppi, con la formula del girone all'italiana; accedono alla fase dei quarti di finale a eliminazione diretta le prime due classificate (in caso di parit\u00e0 prevale la media canestri). Le altre squadre disputano le fasi a eliminazione diretta per stabilire la classifica dal 9\u00ba al 23\u00ba posto.\nRisultati.\nSeconda fase.\nTorneo 17\u00ba-23\u00ba posto.\n21\u00ba-23\u00ba posto.\nSemifinali\nFinale\n17\u00ba-20\u00ba posto.\nSemifinali\nFinali\nTorneo 9\u00ba-16\u00ba posto.\n13\u00ba-16\u00ba posto.\nSemifinali\nFinali\n9\u00ba-12\u00ba posto.\nSemifinali\nFinali\nFase ad eliminazione diretta.\nFinali.\n3\u00ba e 4\u00ba posto\n1\u00ba e 2\u00ba posto"}
{"id": "1254974", "revid": "465169", "url": "https://it.wikipedia.org/wiki?curid=1254974", "title": "Passera", "text": ""}
{"id": "1254976", "revid": "47767", "url": "https://it.wikipedia.org/wiki?curid=1254976", "title": "Melinda (nome)", "text": "Origine e diffusione.\n\u00c8 un nome creato nel XVIII secolo, combinando Mel (diminutivo di nomi quali Melania e Melissa) con il suffisso popolare \"inda\"; potrebbe inoltre essere stato ispirato dal nome Belinda, di suono simile. Inoltre, pu\u00f2 anche risultare da un'abbreviazione di Ermelinda.\nLa terminazione in \"-linda\" lo accosta all'italiano e spagnolo \"pulita\", \"bella\". In Italia il nome ha una certa notoriet\u00e0 grazie alle mele di marca Melinda, il cui nome \u00e8 per\u00f2 creato combinando \"mela\" e \"linda\".\nOnomastico.\nIl nome \u00e8 adespota, non essendoci sante che lo portano, e l'onomastico ricadrebbe il 1\u00ba novembre per la festa di Ognissanti. Si pu\u00f2 per\u00f2 festeggiare anche lo stesso giorno dei nomi di cui pu\u00f2 costituire un derivato, come Melania ed Ermelinda."}
{"id": "1254977", "revid": "1522738", "url": "https://it.wikipedia.org/wiki?curid=1254977", "title": "Isola cannella", "text": ""}
{"id": "1254978", "revid": "1494169", "url": "https://it.wikipedia.org/wiki?curid=1254978", "title": "Oggetti non stellari nella costellazione dell'Aquila", "text": "Principali oggetti non stellari presenti nella costellazione dell'Aquila."}
{"id": "1254982", "revid": "78273", "url": "https://it.wikipedia.org/wiki?curid=1254982", "title": "Blancocerosaurus", "text": ""}
{"id": "1254990", "revid": "110157", "url": "https://it.wikipedia.org/wiki?curid=1254990", "title": "Chiesa di San Francesco (Borgo a Mozzano)", "text": "La chiesa di San Francesco con l'annesso convento \u00e8 un edificio sacro che si trova a Borgo a Mozzano.\nStoria e descrizione.\nIniziato a costruire nel 1526 e destinato ai padri dell'Osservanza, pass\u00f2 poi ai Riformati. Un portico con doppio loggiato, con pilastri in laterizio e colonne in pietra, consente l'accesso alla cappella di Sant'Elisabetta e alla chiesa, a una navata, coperta a volta reale ma prima a capriate lignee. L'altare maggiore, sostituito al precedente nel 1726, recava al centro la statua di \"San Francesco\", in marmo, dello scultore Pompeo Franchi, ora posta all'esterno. Fra le opere, \"Cristo che appare a Santa Caterina\" di Pietro Ricchi, e \"Scene della vita di San Francesco\", affrescate da Domenico Manfredi (1635-37) nelle lunette del chiostro con porticato con pilastri in laterizio e capitelli in arenaria."}
{"id": "1254991", "revid": "729019", "url": "https://it.wikipedia.org/wiki?curid=1254991", "title": "F\u00e5r\u00f6", "text": "F\u00e5r\u00f6 \u00e8 una piccola isola del Mar Baltico, appartenente alla Svezia.\nGeografia.\nSi trova a nordest della pi\u00f9 grande Gotland, dalla quale \u00e8 separata da uno strettissimo braccio di mare. Appartiene alla contea di Gotland e si estende per .\nStoria.\n\u00c8 stata per anni residenza di Ingmar Bergman, che vi gir\u00f2 il film \"Come in uno specchio\", e che vi mor\u00ec il 30 luglio 2007."}
{"id": "1254995", "revid": "413187", "url": "https://it.wikipedia.org/wiki?curid=1254995", "title": "Rubbiatron", "text": "Nel campo della fisica nucleare, il rubbiatron \u00e8 la prima proposta per un reattore nucleare ad amplificazione di energia affiancato da una sorgente esterna di protoni (sistema noto in inglese come Accelerator-Driven System o ADS), necessaria ad alimentare la reazione nucleare nel nucleo del reattore in s\u00e9. Questo, infatti, ha la caratteristica di essere un \"reattore subcritico\", incapace di sostenere autonomamente una reazione a catena e, dunque, di dar luogo a una reazione incontrollata.\nPer innescare la reazione a catena, esso ha bisogno di essere irraggiato da un potente fascio di particelle proveniente da un acceleratore di particelle (sincrotrone): una volta acceso, il nucleo del reattore rilascia sufficiente energia termica da poter essere trasformata in energia elettrica che servir\u00e0 ad alimentare l'acceleratore di particelle e a fornire un surplus di energia elettrica destinato all'immissione nella rete elettrica.\nStoria.\nL'idea viene attribuita al nobel Carlo Rubbia, fisico nucleare italiano gi\u00e0 direttore del laboratorio internazionale di fisica nucleare europeo CERN. Rubbia ha pubblicato un articolo contenente un progetto base per un reattore nucleare di potenza sostenuto energeticamente da un acceleratore di protoni (sincrotrone) con energia minima del fascio da 800 MeV a 1 GeV, da puntare su un reattore nucleare subcritico, con barre di torio come materiale fissile e piombo liquido come refrigerante.\nPrincipio e fattibilit\u00e0.\nL'amplificatore d'energia si serve di un acceleratore a sincrotrone per produrre un fascio di protoni. Questi colpiscono un bersaglio in metallo pesante (come piombo, torio o uranio) e danno luogo a un flusso di neutroni attraverso il processo della spallazione. Inoltre si prospetta la possibilit\u00e0 di aumentare il flusso neutronico attraverso l'uso di un amplificatore di neutroni (un film sottile di materiale fissile che circonda la sorgente di spallazione). Una pi\u00f9 ampia trattazione dell'amplificazione di neutroni nei reattori CANDU si trova nel sito, anche se il CANDU \u00e8 un modello di reattore critico, molti dei suoi concetti possono essere applicati a un sistema sub-critico. I nuclei di torio assorbono neutroni dando luogo alla trasmutazione degli elementi e si genera il materiale fissile uranio-233, un isotopo dell'uranio che non si trova in natura. La cascata di neutroni moderati produce la fissione dello U-233, che rilascia energia.\nQuesto disegno di reattore \u00e8 interamente plausibile con la tecnologia disponibile attualmente, dal momento che si dispone del sincrotrone della potenza necessaria e della tecnologia metallurgica e ingegneristica per gli amplificatori di neutroni e il reattore a barre di torio, ma richiede ulteriori studi prima che esso possa essere dichiarato sia pratico sia economicamente conveniente.\nVantaggi.\nQuesto progetto presenta una serie di potenziali vantaggi rispetto ai reattori nucleari a fissione convenzionali:\nSvantaggi.\nEsiste un insieme di difficolt\u00e0 tecniche generali."}
{"id": "1254997", "revid": "339392", "url": "https://it.wikipedia.org/wiki?curid=1254997", "title": "Cappella di Sant'Elisabetta", "text": ""}
{"id": "1255001", "revid": "1573940", "url": "https://it.wikipedia.org/wiki?curid=1255001", "title": "Nembrotha kubaryana", "text": "Nembrotha kubaryana \u00e8 un mollusco nudibranchio della famiglia Polyceridae.\nDescrizione.\nCorpo di colore nero, con protuberanze o linee, comunque verdi, parte marginale del piede rossa. Rinofori verdi e rossi, in proporzioni variabili, talvolta interamente rossi, parte terminale sempre rossa. Ciuffo branchiale rosso e verde, in proporzioni variabili. Fino a 6 centimetri.\nBiologia.\nSi nutre di ascidie e di briozoi.\nDistribuzione e habitat.\nLa specie ha un areale Indo-Pacifico."}
{"id": "1255002", "revid": "599013", "url": "https://it.wikipedia.org/wiki?curid=1255002", "title": "Santuario della Madonna dell'Olio (Blufi)", "text": "Il santuario della Madonna dell'Olio \u00e8 un santuario che sorge nel territorio del Comune di Blufi a 660\u00a0m s.l.m.; dista 1\u00a0km dal paese e 100\u00a0km da Palermo.\nStoria.\nL'esistenza di una chiesetta nel luogo dell'odierno santuario \u00e8 testimoniata sin dall'epoca medievale. Le pietre che stanno all'orlo della predella dell'altare sarebbero del sec. XII, mentre la piccola campana reca incisa la data del 1135.\nIn un manoscritto del 1832 cos\u00ec si legge del santuario: \"\"\u00e8 fuor di dubbio che quel Santuario \u00e8 soggetto al Rev.mo Arciprete di Petralia Soprana, che la Chiesa nell'ottavo secolo fu costruita dai fedeli sparsi nell'economie di quelle vicine campagne, e riedificata dalla piet\u00e0 del clerico D. Francesco Ferrara di detta Petralia nel 1762\".\"\nLa denominazione \"Madonna dell'Olio\" potrebbe derivare dalla vicina sorgente di olio minerale, utilizzato come rimedio per alcune malattie cutanee, ma non si esclude che possa alludere alla presenza di oliveti nella zona in tempi antichi, che avrebbero dato il nome anche al torrente Oliva che lambisce il colle del santuario confluendo poi nel fiume Imera Meridionale in una localit\u00e0 chiamata \"Oliva\" o \"Giardini d'Oliva\".\nL'olio della Madonna.\nA poche centinaia di metri dal santuario \u00e8 situata una sorgente di olio minerale scavata nella roccia. .\nUna leggenda racconta della presenza nei pressi del santuario di una sorgente di olio commestibile che poi sarebbe stato mutato nell'olio attuale perch\u00e9 ne veniva attinto pi\u00f9 del necessario. Un cambiamento di ubicazione della sorgente sarebbe avvenuto nel secolo XIX, a causa dell'esaurimento della prima sorgente, pi\u00f9 vicina alla chiesa.\nL'olio di questa sorgente, chiamato comunemente \"Olio della Madonna\" \u00e8 usato come rimedio per alcune malattie della pelle e come vermifugo.\nLa chiesa.\nLa chiesa attuale \u00e8 d'impianto settecentesco. L'elegante facciata \u00e8 stata stravolta dalla demolizione in tempi recenti del campanile a vela che la sovrastava e dalla costruzione di un anacronistico campanile in cemento armato.\nL'interno \u00e8 a navata unica; la volta e le colonne che sorreggono l'arco principale sono decorate con stucchi che riproducono motivi ornamentali e floreali. \nL'altare maggiore custodisce la statua della Madonna, in legno dipinto, opera dello scultore gangitano Filippo Quattrocchi (1734-1818), recentemente (2006) riportata ai colori originali dal restauratore Cataldo Zaffora.\nIl primo altare di sinistra custodisce la statua di san Giuseppe, in legno dipinto, eseguita da autore anonimo nel 1838."}
{"id": "1255004", "revid": "712828", "url": "https://it.wikipedia.org/wiki?curid=1255004", "title": "Fossile (Pok\u00e9mon)", "text": ""}
{"id": "1255016", "revid": "104458", "url": "https://it.wikipedia.org/wiki?curid=1255016", "title": "F\u00e5r\u00f6 (Gotland)", "text": ""}
{"id": "1255017", "revid": "767487", "url": "https://it.wikipedia.org/wiki?curid=1255017", "title": "Pulley", "text": "Pulley \u00e8 una band punk rock californiana formatasi nel 1996. La band \u00e8 conosciuta per il suo stile musicale che spazia dall'hardcore melodico al pop punk.\nStoria.\nI Pulley si sono formati dopo l'uscita del cantante Scott Radinsky dai Ten Foot Pole, determinatasi a causa del fatto che la sua precedente band voleva un frontman impegnato esclusivamente nel campo musicale (Radinsky \u00e8 giocatore di baseball professionista ed ha giocato da lanciatore, tra l'altro, per i Los Angeles Dodgers). La formazione iniziale della band prevedeva il batterista Jordan Burns, i chitarristi Jim Cherry e Mike Harder, ed il bassista Matt Riddle; quest'ultimo ha condiviso l'impegno per i Pulley con quello per i No Use for a Name, salvo poi dedicarsi dopo poco tempo esclusivamente a quest'ultima band."}
{"id": "1255020", "revid": "767487", "url": "https://it.wikipedia.org/wiki?curid=1255020", "title": "Patty Brard", "text": "Biografia.\nAlla fine degli anni '70 riscuote un discreto successo con il trio pop femminile \"Luv\"', con singoli che si piazzano nelle classifiche di vari paesi europei come \"You're the Greatest Lover\", \"Trojan Horse\", \"Casanova\" e \"Ooh, Yes I Do\".\nDal 1982 intraprende una carriera come conduttrice televisiva in Olanda e ha un'esperienza anche in Italia conducendo il Festival di Sanremo 1985 come valletta di Pippo Baudo. Negli anni ottanta incide dei dischi dance, tra cui nel 1981 \"Hold On To Love\" e nel 1985 \"Woman In Love\".\nAttualmente \u00e8 redattrice delle prime pagine di giornali di cronaca rosa nel suo paese."}
{"id": "1255021", "revid": "212348", "url": "https://it.wikipedia.org/wiki?curid=1255021", "title": "The Pulley", "text": ""}
{"id": "1255025", "revid": "119840580", "url": "https://it.wikipedia.org/wiki?curid=1255025", "title": "Peppe Celentano", "text": "Autore di molte opere, impegnato anche nel sociale, fra i suoi testi teatrali vi \u00e8 \"Ladridisogni\", scritto con Vincenzo De Falco, spettacolo dedicato al giornalista de \"Il Mattino\" Giancarlo Siani, ucciso dalla camorra nel settembre del 1985 e a tutte le vittima innocenti della criminalit\u00e0 organizzata napoletana. Il testo, del 2006 e di numerosi altri riconoscimenti, si prefigge l'obbiettivo di far conoscere e riconoscere quegli errori che sono parte della storia recente e remota della citt\u00e0 di Napoli.\nUn altro testo teatrale scritto e diretto dallo stesso Celentano, \"Ritrovarsi\", \u00e8 invece ispirato al romanzo di Fred Uhlmann \"L'amico ritrovato\", rivisitato in chiave partenopea.\nRappresentati entrambi al Teatro Diana di Napoli, nelle ultime stagioni 2005-2006 e 2006-2007, i due testi \"Ladri di sogni\" e \"Ritrovarsi\", si sono imposti ad un vasto pubblico di giovani spettatori, risultando secondo la classifica Agis, primi in Italia tra quelli per l'infanzia.\nAttore teatrale di grande esperienza, Celentano ha lavorato fra gli altri, con Nello Mascia, Carlo Cerciello, Fortunato Calvino. Dal 1999 al 2001 \u00e8 stato direttore artistico del teatro \"Il pozzo e il pendolo\" di Napoli e fondatore della prima \"Stabile del Giallo\" del capoluogo campano.\nTra i lavori allestiti, tutti adattati interattivamente, i grandi classici di Agatha Christie: \"Trappola per topi\", \"L'ospite inatteso\", \"Assassinio sull'Orient Express\" ed altri ancora.\nDirige poi uno spettacolo tratto dal testo di Oscar Wilde \"Il fantasma di Canterville\" al museo Filangieri di Napoli.\nNella stagione 2003-2004 ha allestito a Palazzo Doria d'Angri la rassegna \"Il teatro d'epoca\", realizzando le messe in scena, rivisitate in chiave interattiva, de \"La locandiera\" di Carlo Goldoni, \"Il Tartufo\" di Moli\u00e8re ed altri spettacoli in costume.\nHa recitato anche in televisione con \"La squadra\", \"Carabinieri\", \"Un posto al sole estate\" (nel ruolo dell'ispettore Vittorio Colizzi) e in altre serie tv.\nNella stagione 2007-2008 un musical scritto da lui ed ispirato alla vita del calciatore Fabio Cannavaro, lo vede impegnato oltre che come autore ancora una volta come attore e regista.\nNella stagione 2008-2009 scrive con la collaborazione di Gianpiero Mirra e mette in scena firmandone anche la regia, un nuovo testo teatrale intitolato \"Al di l\u00e0 del muro\", nel quale tratta ancora una volta un tema sociale come quello dell'integrazione razziale. Nella stessa stagione firma regia e adattamento teatrale del libro scritto da Pasquale Ferri \"L'odore dei miei ricordi\", sul delicato tema della pedofilia.\nNell'aprile 2009, Celentano mette in scena un altro dei suoi testi, di cui cura anche la regia: \"Miracolo a Pontida\", nel quale narra le vicende di una famiglia di napoletani trapiantati al nord.\nNella stagione 2009-2010 realizza \"La strada dentro di me\" prodotto dal teatro Diana. Lo spettacolo sottolinea la crescente difficolt\u00e0 del mondo giovanile verso le regole e il vivere comune.\nNel 2010-2011 in occasione dei 110 anni dalla nascita di Eduardo De Filippo gli viene affidata la regia di Napoli milionaria. .\nDal 2006 Peppe Celentano dirige l'accademia teatrale del \"Teatro delle Palme\" di Napoli."}
{"id": "1255030", "revid": "1782831", "url": "https://it.wikipedia.org/wiki?curid=1255030", "title": "Olimpia Carlisi", "text": "Biografia.\nCampigiana di nascita, precisamente di Capalle, da padre di origine siciliana, ha vissuto l'infanzia e la giovinezza a Firenze. Interprete del teatro off e d'avanguardia degli anni settanta e ottanta ha recitato, tra gli altri, ne \"Il Casanova\" di Federico Fellini, \"La tragedia di un uomo ridicolo\" di Bernardo Bertolucci, \"Tu mi turbi\" di Roberto Benigni, \"Dalla nube alla Resistenza\" di Straub e Huillet (tratto, in parte, dal romanzo di Cesare Pavese \"La luna e i fal\u00f2\") e \"La finestra di fronte\" di Ferzan \u00d6zpetek.\nHa condotto il Festival di Sanremo 1980 assieme a Claudio Cecchetto, Roberto Benigni e Daniele Piombi. Con Benigni visse un momento che fece scandalo, scambiandosi sul palco un bacio lungo ben 30 secondi. Nel 2011 \u00e8 la voce di Federico Fellini nel documentario \"Fellini's Circus\", diretto da Adriano Apr\u00e0. Dopo una lunga assenza, torna al cinema diretta da Asia Argento nel film \"Incompresa\" (2014)."}
{"id": "1255033", "revid": "547992", "url": "https://it.wikipedia.org/wiki?curid=1255033", "title": "Eleonora Vallone", "text": "Biografia.\nFiglia di Raf Vallone e di Elena Varzi, \u00e8 la sorella maggiore di due gemelli: l'attore Saverio Vallone e la cantante Arabella. Ha un figlio, Luca Gualdi, medico di professione. \u00c8 dedita a numerose attivit\u00e0. Ha esordito come pittrice, definita \"cubo-futurista\", e poi come attrice di cinema, di teatro e di televisione. Autrice di testi musicali, intrattenimento, teatro, televisione. Giornalista, collaboratrice di giornali quotidiani e settimanali di attualit\u00e0, cinema, sport, nautica, rubriche televisive e radiofoniche.\nPioniera ed insegnante della ginnastica in acqua, ha fondato la prima scuola in Italia per istruttori di acqua-gym, brevettando anche il metodo GymNuoto e GymSwim. \u00c8 inoltre l'ideatrice della moda salutistica in neoprene con marchio EV. Ha condotto il Festival di Sanremo 1981 assieme a Claudio Cecchetto e Nilla Pizzi (in cui si distinse per la sua bellezza e per le famose gaffes). Oggi dopo aver ideato il primo festival Cinematografico dedicato all'Acqua denominato AquaFilmFestival, ne \u00e8 la Direttrice artistica, e divulga il concorso in Italia e all'estero con successo.\nOpere.\nHa pubblicato i libri:"}
{"id": "1255034", "revid": "7336", "url": "https://it.wikipedia.org/wiki?curid=1255034", "title": "Bologna fiera", "text": ""}
{"id": "1255037", "revid": "1543377", "url": "https://it.wikipedia.org/wiki?curid=1255037", "title": "Cinema Odeon (Livorno)", "text": "Il Cinema Odeon era una sala cinematografica di Livorno.\n\u00c8 stato per circa cinquant'anni il pi\u00f9 grande cinema della citt\u00e0 e uno dei maggiori d'Italia.\nEra ubicato in largo dei Valdesi, a breve distanza dalla chiesa omonima e dal Cimitero degli inglesi con l'annessa chiesa di San Giorgio. Attivo dal secondo dopoguerra sino ai primi anni del nuovo millennio, nonostante l'impegnativo restauro del 1998, fu chiuso agli inizi del Duemila per far posto ad un parcheggio multipiano.\nTale parcheggio, gi\u00e0 parzialmente attivo nell'agosto 2011 con la consegna dei primi garage, si inserisce, con le sue grandi rampe elicoidali caratterizzate da un'accesa cromia blu, in un contesto di grande rilevanza storica e ambientale per la presenza delle suddette architetture monumentali.\nStoria.\nAttorno alla met\u00e0 degli anni quaranta la famiglia Gragnani, gestrice della maggior parte delle sale di spettacolo livornesi, decise di realizzare un cinema-teatro di notevole capienza.\nVirgilio Marchi venne incaricato del progetto e della direzione dei lavori, avviati nel marzo 1948 e conclusi il giugno 1952.\nData l'esiguit\u00e0 dei mezzi economici a disposizione, decade la destinazione teatrale: unica traccia della primitiva funzione fu il mantenimento dell'ampio boccascena con esiguo proscenio.\nAl momento dell'inaugurazione il Cinema Odeon risultava, con i suoi 2.500 posti, la pi\u00f9 grande sala cinematografica italiana (dopo l'ultimo restauro, nel 1998, saranno ridotti a poco pi\u00f9 di 800).\nNel 1958 l'edificio venne venduto a Fortunato Marinari e successivamente pass\u00f2 nelle mani della famiglia Lippi, fino alla chiusura dell'immobile avvenuta nel 2005 e alla quale, secondo alcuni, avrebbe contribuito anche l'apertura, in quegli anni, di una multisala nel comparto commerciale di Porta a Terra.\nIn breve l'edificio fu venduto alla societ\u00e0 SPIL per 6 milioni di Euro; nel 2006 fu quindi presentato al pubblico il progetto per la trasformazione del fabbricato in un parcheggio ad alta capacit\u00e0 progettato da Antonino Valenti, Riccardo Del Corso e (per l'avancorpo) Roberto Id\u00e0. Il parcheggio, iniziato nel 2007 e aperto -seppure parzialmente - nell'agosto 2011, \u00e8 costituito da ben 6 piani fuori terra, per un totale di circa 600 posti auto.\nNel 2018, la zona dell'atrio, rimasta sostanzialmente in disuso per anni e dove si prevedeva l'inserimento di attivit\u00e0 commerciali, \u00e8 stata trasformata in un centro fitness.\nDescrizione e architettura.\nIl cinema era situato nel centro storico di Livorno in un'area attigua alla baricentrica piazza Cavour. Il tessuto circostante \u00e8 costituito da un'edilizia eterogenea in cui architetture ottocentesche di gusto revivalistico o classicista si alternano a edifici pi\u00f9 recenti.\nCon la sua mole l'edificio dominava completamente il Largo Valdesi, corte irregolare insinuata fra i retro dei palazzi e delle case e separata, tramite un alto muro, dal Cimitero degli inglesi.\nIl fronte convesso, unico elemento (d'impronta futurista) mantenuto nel progetto di trasformazione in parcheggio, \u00e8 inquadrato da un asse viario longitudinale che si prolunga sino al Fosso Reale, i cui edifici ne costituiscono le naturali quinte di inquadramento prospettico.\nL'edificio presentava una planimetria e una volumetria compatte sviluppate su due piani fuori terra, fortemente connotate, all'esterno come all'interno, dal volume cilindrico di quello che un tempo era il foyer. Tale corpo \u00e8 preceduto da una gradinata in marmo curvilinea, da nove aperture architravate e, al livello superiore, da altrettante ampie finestre, rettangolari e scandite da paraste binate, ed \u00e8 concluso da una cornice composta da pannelli in stucco raffiguranti mascheroni teatrali.\nIl volume della sala, completamente abbattuto per far posto ai garage e alle rampe d'accesso al parcheggio, era invece a prevalenza cieco con scarse luci e aperture in corrispondenza dei servizi e delle uscite di sicurezza.\nDalle porte principali si accedeva pertanto allo spazioso foyer dalla pianta ellittica ai lati del quale erano situati, specularmente rispetto all'asse di simmetria, le due biglietterie, le due scale di accesso alla galleria e, rispettivamente a destra ed a sinistra, il bar e l'ufficio.\nTre ampi portali, disposti attorno all'asse centrale del foyer, immettevano in un corridoio a ferro di cavallo dal quale si accedeva alla sala cinematografica: questa era costituita da un ampio spazio a pianta trapezoidale concluso, in corrispondenza dello schermo, da una muratura ad esedra scandita da paraste e caratterizzato dal dinamico aggetto del solaio della galleria, dal profilo sinuoso, e dall'articolata sezione parabolica della superficie fonoassorbente del solaio, che presentava interessanti disegni e geometrie.\nDel cinema teatro progettato da Marchi si poteva apprezzare sia l'estrema funzionalit\u00e0 dell'impianto e l'ottimo assetto acustico sia la raffinatezza delle soluzioni spaziali (il \"foyer\" ellittico) e dei particolari."}
{"id": "1255040", "revid": "81757", "url": "https://it.wikipedia.org/wiki?curid=1255040", "title": "Isabel Russinova", "text": "Durante una breve esperienza come cantante, ha utilizzato lo pseudonimo Isabella Russinova.\nBiografia.\nDi padre istriano e madre bulgara, \u00e8 cresciuta a Trieste dove vivevano i nonni paterni - Maria e Valentino Cociani - e dove ha frequentato il liceo Petrarca sino al ginnasio, diplomandosi poi al liceo di Cortina. Ha iniziato la carriera come modella, a Milano, per l'agenzia Caremoli e nelle redazioni delle riviste \"Vogue Italia\", \"Lei\", \"Harper's Bazaar\". A Milano, grazie a un provino per il programma televisivo di Enzo Tortora \"Cipria\", fu scelta per partecipare alla trasmissione con un contributo canoro alla colonna sonora. Nel 1978 fu la valletta nella serata dedicata al sorteggio della composizione dei gironi dei mondiali di Argentina 1978, nella parte della trasmissione andata in onda dagli studi in Italia. \nHa condotto il Festival di Sanremo 1983 assieme a Andrea Giordana, Emanuela Falcetti, Anna Pettinelli e Daniele Piombi, un'edizione di \"Discoring\" (1983-1984) nuovamente con Emanuela Falcetti e Anna Pettinelli, un'edizione di \"Discoestate\" nel 1986 con Fabio Fazio nonch\u00e9 un'edizione di \"Mattino 2\" (su Rai 2, 1988) insieme ad Alberto Castagna. Nel 1987 conduce invece la trasmissione \"Linea verde\" assieme a Federico Fazzuoli e Vincenzo Buonassisi. Ha recitato nei film \"Delitto in Formula Uno\" (1984), \"Tex e il signore degli abissi\" (1985), \"Rimini Rimini - Un anno dopo\" (1988), \"Il commissario Lo Gatto\" (1986) e \"Noi uomini duri\" (1987). In tv ha recitato anche nell'episodio \"Boomerang\" della serie \"Big Man\" nella parte di Chiara.\nAgli anni ottanta risale la sua unica esperienza come cantante, quando ha inciso il 45 giri \"Storia di seduzione/Gabbiani di seta\" per l'etichetta alessandrina Videoradio, utilizzando il nome Isabella Russinova.\nDopo l'esperienza come modella e dopo aver raggiunto la popolarit\u00e0 negli anni ottanta in campo televisivo e cinematografico \u00e8 oggi un'operatrice culturale, drammaturga, scrittrice e produttrice di cinema e teatro. La sua attenzione alle tematiche volte al sociale, al femminile, alle pari opportunit\u00e0, alla difesa dei diritti umani, l'hanno portata ad essere oggi testimonial ufficiale di Amnesty International. \n\u00c8 Accademica Tiberina, corrispondente onoraria culturale del \"Mediterranean Academy of Culture, Tourism and Trade\", corrispondente onoraria della cultura slava, insignita dal Ministero della Cultura della Repubblica Popolare di Bulgaria. Dal 2011 al 2013 ha diretto, prima come responsabile della prosa, poi come direttore artistico, il teatro di tradizione Alfonso Rendano di Cosenza. Dal 2016 \u00e8 Accademica Mauriziana per merito. \u00c8 fondatrice, insieme a Rodolfo Martinelli Carraresi, e direttore artistico della societ\u00e0 di produzione Ars Millennia Production."}
{"id": "1255041", "revid": "31360", "url": "https://it.wikipedia.org/wiki?curid=1255041", "title": "Reattore ad amplificazione di energia", "text": ""}
{"id": "1255053", "revid": "729019", "url": "https://it.wikipedia.org/wiki?curid=1255053", "title": "Nevitta", "text": "Nevitta, come molti altri ufficiali dell'esercito romano del tardo impero, era di origine barbarica (germanica o franca) e di religione pagana. Ammiano Marcellino lo descrive come un uomo coraggioso e leale, ma ineducato, noioso e crudele.\nBiografia.\nCombatt\u00e9 sotto il cesare Giuliano in Gallia, dove ottenne dei successi contro gli Alamanni. Nel 358 era \"equestris praepositus turmae\" (comandante di un corpo di cavalleria) in Rezia sotto il comando di Barbazione, quando questi sconfisse gli Iutungi.\nGiuliano divenne poi augusto (361), e Nevitta venne elevato al rango di \"magister armorum\", cio\u00e8 \"magister equitum per Gallias\", come premio per la sua collaborazione con l'imperatore. Quando Giuliano si mosse contro il cugino e imperatore Costanzo II, una dei tre contingenti in cui venne diviso l'esercito venne comandato da Nevitta: muovendosi lungo la Rezia e il Norico, giunse ad inizio ottobre 361 a Bononia, il porto pi\u00f9 vicino alla importante citt\u00e0 di Sirmio.\nFu uno dei membri del tribunale di Calcedonia che mise sotto processo alcuni membri della corte di Costanzo II, comminando anche alcune condanne a morte. Nel 362 venne onorato con il consolato.\nNel 363 partecip\u00f2 alla campagna sasanide di Giuliano: al comando della fanteria leggera proteggeva il lato destro della formazione di marcia dell'esercito romano; le sue truppe avevano il compito di connettere il grosso dell'esercito, comandato da Giuliano, alla flotta, che discendeva lungo il fiume; assieme a Dagalaifo si occup\u00f2 di assediare la citt\u00e0 di Maizomalcha, prendendola dopo aver scavato un cunicolo sotto le mura.\nDurante la ritirata romana, l'imperatore mor\u00ec lasciando l'esercito all'interno del territorio nemico; il consiglio dei generali romani dovette decidere un successore: Nevitta, che faceva parte del partito dei fedeli di Giuliano (assieme a Dagalaifo, in opposizione ad Arinteo e a Vittore) vot\u00f2 per nominare imperatore un militare.\nDopo questo concilio, Nevitta non \u00e8 pi\u00f9 nominato dalle fonti; siccome all'elevazione al trono del cristiano Gioviano vennero deposti tutti i comandanti nominati da Giuliano che non fossero cristiani, \u00e8 probabile che Nevitta abbia abbandonato la vita militare."}
{"id": "1255057", "revid": "14214", "url": "https://it.wikipedia.org/wiki?curid=1255057", "title": "Played-a-Live (The Bongo Song)", "text": ""}
{"id": "1255067", "revid": "189072", "url": "https://it.wikipedia.org/wiki?curid=1255067", "title": "Italia nordoccidentale", "text": ""}
{"id": "1255069", "revid": "486946", "url": "https://it.wikipedia.org/wiki?curid=1255069", "title": "Ooo", "text": ""}
{"id": "1255070", "revid": "547992", "url": "https://it.wikipedia.org/wiki?curid=1255070", "title": "Ti lascer\u00f2", "text": "Ti lascer\u00f2 \u00e8 un brano musicale scritto da Franco Fasano, Fausto Leali, Franco Ciani, Fabrizio Berlincioni e Sergio Bardotti, cantato dallo stesso Leali ed Anna Oxa.\nIl brano vinse il Festival di Sanremo 1989, risultando il terzo singolo pi\u00f9 venduto fra quelli presentati in quell'edizione del Festival, dopo \"Esatto\" di Francesco Salvi e \"Vasco\" di Jovanotti.\nI due artisti incisero insieme anche la canzone \"Avrei voluto\", presentata pochi mesi dopo all'Eurovision Song Contest 1989, dove si classific\u00f2 al nono posto."}
{"id": "1255072", "revid": "1305772", "url": "https://it.wikipedia.org/wiki?curid=1255072", "title": "Validazione (industria farmaceutica)", "text": "Nell'industria farmaceutica la validazione o convalida o validation \u00e8 una serie di attivit\u00e0 che l'officina produttiva deve eseguire allo scopo di dimostrare la ripetibilit\u00e0 di un qualsiasi processo utilizzato nella produzione di farmaci ad uso umano o veterinario. La ripetibilit\u00e0 \u00e8 altres\u00ec correlata alla capacit\u00e0 del processo di rendere un prodotto che sia \"conforme alle specifiche di riferimento\" i cui limiti sono stati dichiarati ai Ministeri della Salute dei paesi a cui \u00e8 destinato il farmaco. Lo scopo del Validation \u00e8 quindi di dimostrare che un determinato processo o sottoprocesso sia ripetibile fornendo un prodotto le cui caratteristiche soddisfano le specifiche definite.&lt;br&gt;\nLa Convalida \u00e8 una delle attivit\u00e0 inserite nelle norme di buona fabbricazione (NBF) o \"Good Manufacturing Practice\" (GMP) a cui il settore produttivo farmaceutico deve riferirsi per approntare un sistema di qualit\u00e0 efficace.&lt;br&gt;\nDa notare che la buona riuscita delle attivit\u00e0 correlate alla convalida (e la corretta documentazione delle stesse) \u00e8 \"\"vincolante\" per l'approvazione del farmaco presso i Ministeri della Salute, e quindi per il rilascio sul mercato dei lotti di prodotto.\nDefinizione Accettata.\nLe norme internazionali del settore farmaceutico, sembrano convergere sulla seguente definizione di \"Validation\":&lt;br&gt;\n\"Fornire un'evidenza documentata garantendo, con un alto grado di sicurezza, che uno specifico processo (o sottoprocesso) sia in grado di rendere in maniera ripetibile un prodotto conforme alle specifiche registrate ed agli standard di qualit\u00e0 predeterminati a priori\"\nTipologie di Validation.\nPartendo dal presupposto che qualsiasi attivit\u00e0 effettuata all'interno dell'officina farmaceutica che abbia impatto sulle specifiche registrate del prodotto (titolo del principio attivo o degli eccipienti, livello delle impurezze, caratteristiche chimico-fisiche ecc.) debba risultare oltre che ripetibile anche priva da \"errori sistematici legati al processo\"\", la validazione dovr\u00e0 essere eseguita su ciascun processo o sottoprocesso legato alla produzione ed al successivo rilascio di un farmaco sul mercato. Si parla quindi di:"}
{"id": "1255073", "revid": "2042662", "url": "https://it.wikipedia.org/wiki?curid=1255073", "title": "Thomas Biagi", "text": "L'anno del debutto nel karting \u00e8 il 1987, nella categoria \"60 minikart\" e in cinque anni centra numerosi successi, tra cui il Torneo delle industrie di Parma e il titolo di Campione Italiano nella Categoria 100 Italia nel 1991.\nNel 1993 approda al Campionato Italiano Formula Europa Boxer dove si classica sesto assoluto e si mette in mostra come miglior debuttante.\nCarriera.\nMonoposto.\nNel 1994 arriva in Formula 3 e riceve il Trofeo Gariboldi alla serata dei \"Caschi d'Oro\" organizzata dalla rivista Autosprint.\nNel 1995 sempre in Formula 3 con il Team RC Motorsport registra tre pole position e due vittorie (Mugello e Imola). Al Motor Show di Bologna vince il \"trofeo Indoor\" di Formula 3 e a Fiorano, nello stesso anno, effettua un test con la Minardi Formula 1 \"M195\".\nIl triennio 1996 \u2013 1997 \u2013 1998 \u00e8 il periodo dell'esperienza nella Formula 3000 con la partecipazione al Campionato Internazionale FIA F.3000, mentre nel 1999 Thomas partecipa al campionato F.3000 Italia dove, con solo tre gare all'attivo, si classifica al quarto posto grazie ad una pole position, due secondi e un terzo posto. Al Motor Show di Bologna si aggiudica il Trofeo Indoor F. 3000.\nNel 2000 Thomas approda alla Euro 3000 Series con il Team GP Racing: alla fine della stagione sar\u00e0 4\u00ba assoluto con una pole position e una vittoria al Gran Premio Internazionale di Assen (Paesi Bassi). Partecipa inoltre al Ferrari day al Mugello, guidando una Ferrari F300 di Formula 1.\nNel 2001 si laurea vicecampione europeo con 32 punti (1 vittoria e 2 pole position). Si aggiudica di nuovo il Trofeo Indoor F. 3000 del Motor Show di Bologna e partecipa al \"Ferrari day\" di Monza a bordo di una Ferrari F300 F.1. Alla serata dei \"Caschi d'oro\" riceve la prestigiosa medaglia d'oro. \nIl 2002 \u00e8 l'ultima stagione in monoposto. Con il team Ghinzani, Thomas Biagi conquista tre podi: 3\u00ba a Vallelunga, 3\u00ba a Brno e 3\u00ba a Monza con pole position e record della pista nel GP Lotteria di Monza.\nVetture sport.\nIl 2003 \u00e8 la stagione d'oro per Thomas, anno in cui partecipa al FIA GT Chiampionship e si laurea Campione del Mondo con il teamBMS Scuderia Italia a bordo di una Ferrari 550 Maranello. L'annata inizia nel migliore dei modi con un record: vittoria nella prima gara (Barcellona), che sar\u00e0 seguita da una serie di cinque successi consecutivi (che restano un record nella storia del Campionato Mondiale GT). Al termine della stagione riceve il \"Casco d'Oro di AutoSprint\", il Trofeo FIA (consegnato ai piloti iridati durante la tradizionale cerimonia che si svolge allo \"Sporting Club\" di Montecarlo) e la \"Medaglia d'Argento\" al valore atletico del Comitato Olimpico Internazionale.\nIl 2004 segna un'altra svolta per Thomas, che raccoglie la sfida lanciata da Barron Connor che gli consegna una Ferrari 575 GTC per disputare il Campionato ALMS, laureandosi vicecampione, conquistando il 2\u00ba posto alla 12 Ore di Sebring e partecipando alla 24 Ore di Le Mans.\nNel 2005 Thomas ritorna nel campionato FIA GT con la Maserati MC12 del Team Vitaphone. I suoi risultati sono: due vittorie (Silverstone e Oschersleben), un secondo posto (Istanbul) e 3\u00ba a Monza, Magny Cours e Imola. Al termine del 2005 vince il \"Titolo Mondiale costruttori e squadre\". \nNella stessa stagione guida la Jordan EJ15 al Motor Show di Bologna e la Midland M16 a Jerez de la Frontera, compiendo 92 tornate con tempi di tutto rilievo.\nNel 2006 sempre con la Maserati MC12 vince ancora il \"Titolo Mondiale a squadre\". Durante la stagione ottiene le vittorie a Digione e ad Adria, un secondo posto (Oschersleben) e per tre volte sale sul terzo gradino del podio (Paul Ricard, Mugello e Dubai).\nNel 2007, per il terzo anno di seguito rimane in seno al Team Vitaphone. Thomas ricambia la fiducia centrando il titolo mondiale piloti, il secondo della carriera nel FIA GT. La laurea arriva all'ultima gara, con il terzo posto conquistato a Zolder, in una battaglia in cui il pilota bolognese riesce ad avere la meglio nei confronti di nove pretendenti. Una stagione difficile, con due vittorie (Silverstone e Oschersleben), ma che ha visto Thomas al comando della classifica fin dalla seconda gara. \nNel 2008 riceve la chiamata di Amato Ferrari, che gli offre la guida della Ferrari F430 per la scuderia AF Corse, correndo nella categoria GT2.\nNel 2010 entra nel Team BMW Italia che gareggia nel Campionato Superstars, laureandosi Campione Italiano e Campione Internazionale; nella stagione 2011 prosegue la sua partecipazione alle gare del Campionato Superstars.\nAlla sua attivit\u00e0 agonistica Biagi affianca quella di telecronista per eventi sportivi motoristici sulla rete satellitare SKY Sport.\nDistinzioni.\nCaschi d'Oro della rivista Autosprint : Trofeo Garibaldi nel 1994, medaglia d'oro nel 2001, casco d'oro nel 2003.\nMedaglia d'argento del valore atletico del Comitato Olimpico Internazionale."}
{"id": "1255079", "revid": "1573940", "url": "https://it.wikipedia.org/wiki?curid=1255079", "title": "Columba di Terryglass", "text": "Biografia.\nFu uno dei \"Dodici apostoli d'Irlanda\" che studiarono alla scuola di san Finnian di Clonard, al quale amministr\u00f2 il sacramento dell'unzione, in punto di morte. Nel 548 fond\u00f2 il famoso monastero di Terryglass, nella contea di Tipperary, che produsse il \u201cBook of Leinster\u201d, un'importante collezione di storie, racconti e poemi in irlandese antico, conservato al Trinity College di Dublino. Tra i suoi discepoli si contano San Caemban, San Fintan, e San Mocumin. Si dice che da una visita a Tours avesse portato con s\u00e9 alcune reliquie di San Martino. Colomba mor\u00ec di peste il 13 dicembre 552, e fu sepolto nel suo stesso monastero. La Chiesa cattolica lo festeggia il 12 dicembre."}
