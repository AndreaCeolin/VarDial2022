{"id": "1382284", "revid": "125687200", "url": "https://it.wikipedia.org/wiki?curid=1382284", "title": "Mastro-don Gesualdo", "text": "Mastro-don Gesualdo \u00e8 un romanzo di Giovanni Verga, pubblicato nel 1889. Narra la vicenda dell'omonimo protagonista ed \u00e8 ambientato a Vizzini, in Sicilia, nella prima met\u00e0 dell'Ottocento in periodo risorgimentale.\nSecondo romanzo del \"ciclo dei vinti\", \u00e8 il frutto di un lungo lavoro di stesura durato otto anni. I primi abbozzi risalgono al 1881-1882, subito dopo la pubblicazione de \"I Malavoglia\".\n\"Mastro-don Gesualdo\" usc\u00ec a puntate sulla \"Nuova Antologia\" dal 1\u00ba luglio al 16 dicembre 1888 e poi in volume presso l'editore Treves, nel 1889, ma datato 1890. A differenza de \"I Malavoglia\", \"Mastro-don Gesualdo\" fu accolto in modo positivo.\nL'operazione linguistica condotta dallo scrittore risulta in questo romanzo particolarmente complessa a causa dell'eterogeneit\u00e0 delle classi sociali rappresentate, ognuna portatrice di un lessico proprio.\nL'elaborazione dell'opera \u00e8 stata ricostruita filologicamente da Carla Riccardi, curatrice anche dell'Edizione Nazionale delle Opere di Giovanni Verga. La filologa ha accolto come definitivo il testo cos\u00ec come appare nel manoscritto inviato in tipografia e lo ha corredato di un ricco apparato genetico nel quale sono per\u00f2 anche presenti alcune varianti evolutive.\nComposizione.\nIl romanzo \u00e8 diviso in 4 parti, ognuna delle quali \u00e8 suddivisa a sua volta in capitoli.\nTrama.\nParte prima.\nCap I. Un incendio scoppia nel palazzo di propriet\u00e0 dei \"Trao\", una famiglia nobile decaduta, composta da tre fratelli: don Diego (malato di tisi), don Ferdinando e donna Bianca. La gente che accorre la critica per le condizioni in cui si \u00e8 ridotta; i suoi componenti infatti non hanno voluto cambiare stile di vita e iniziare a lavorare, attivit\u00e0 estranea alla loro classe sociale. \nI fratelli preferiscono vivere dell'elemosina dei parenti, che peraltro forniscono i viveri e gli abiti per Bianca. Quando scoppia l'incendio, Bianca si trova nella sua camera da letto con \"Nin\u00ec Rubiera\", suo cugino e amante. I due vengono scoperti da don Diego.\nCap II. Don Diego, il giorno seguente, si reca al palazzo della cugina Rubiera per raccontarle ci\u00f2 che ha scoperto, con l'intenzione di combinare un matrimonio. La baronessa Rubiera per\u00f2 non vuole proprio saperne di ammogliare l'abbiente figlio con Bianca, poich\u00e9 priva di dote, e promette che si impegner\u00e0 a trovarle un marito alla sua altezza che vedremo pi\u00f9 avanti essere Gesualdo Motta. Don Ferdinando \u00e8 considerato pi\u00f9 stupido di don Diego; quest'ultimo \u00e8 ossessionato dalle carte della lite, ossia la documentazione di una contesa giudiziaria secolare che oppone i nobili Trao alla corona di Spagna. Quando quella lite sar\u00e0 vinta, frutter\u00e0 un'immensa ricchezza alla loro famiglia. Intanto il protagonista, \"Don Gesualdo Motta\", si \u00e8 messo in testa di concorrere all'asta per la gabella delle terre comunali, fatto che fa infuriare il \"barone Zacco\", perch\u00e9 tali terre da generazioni sono assegnate alla sua famiglia.\nCap. III. Ha luogo la festa di San Gregorio Magno; la cugina di nome \"Marianna Sganci\" ha organizzato un ricevimento a casa sua, al quale \u00e8 accorso il fior fiore della nobilt\u00e0. Alla festa va anche mastro-don Gesualdo, che viene fatto accomodare sul balcone del vicoletto, riservato agli invitati meno prestigiosi e ai parenti poveri, dove appunto erano seduti anche don Ferdinando e donna Bianca. Alla festa,gli invitati parlottano del matrimonio di Bianca e Gesualdo nonostante fossero cornuti e criticano la cosa per l'inferiore condizione sociale di lui, indignandosi per non essere stati informati di nulla, pur essendo parenti di Bianca. Oltre al matrimonio di Bianca si sta programmando anche quello di Nin\u00ec Rubiera con Fif\u00ec Margarone.\nGesualdo e la baronessa Rubiera sono diventati soci in affari per potersi accaparrare le terre del comune: lui mette a disposizione il capitale, lei il nome prestigioso. A un certo punto Bianca e Nin\u00ec si incontrano e riescono a discutere da soli sul balcone. Bianca gli chiede chiarezza sulle prospettive future, ma lui non intende opporsi alla madre, che non acconsente al loro matrimonio. Chiarisce allora quali matrimoni avverranno, invece: lui sposer\u00e0 Fif\u00ec Margarone, lei mastro-don Gesualdo (ma il secondo non \u00e8 ancora stato combinato ufficialmente). Bianca si dispera; lui accetta il volere della madre e si rassegna a sposare una donna che non ama, nonostante che le ritorsioni che essa potrebbe adottare contro di lui non sarebbero molte (\u00e8 figlio unico e l'eredit\u00e0 gli spetterebbe integralmente): teme solo che possa negargli il denaro, fintanto che \u00e8 in vita. La zia Sganci chiede a Gesualdo di accompagnare a casa i Trao cos\u00ec che lui abbia la prima occasione per conoscere sua nipote Bianca. Il marchese Limoli, zio della ragazza, cerca di convincerla che \u00e8 un buon partito perch\u00e9 ha molto denaro; il canonico Lupi fa lo stesso con Gesualdo, dicendo che il matrimonio con la donna lo introdurr\u00e0 nella buona societ\u00e0 e conseguir\u00e0 cos\u00ec il titolo nobiliare.\nCap. IV\nViene descritta la solerzia di Gesualdo nello svolgere il proprio lavoro e nel controllare quello altrui. Gesualdo non si ferma di fronte a nessuna difficolt\u00e0 e lavora strenuamente in ogni condizione climatica. Tutti i pasticci dei parenti ricadono sulle sue spalle, \u00e8 lui l'unico che fatica e mantiene tutti quanti. Gesualdo controlla costantemente le sue propriet\u00e0 e che i braccianti lavorino la terra, ma spesso e volentieri li trova oziosi, sdraiati al riposo dal sole. Gesualdo abita con l'umile servetta Diodata, compiacente e servizievole, segretamente innamorata dell'uomo. Si racconta come Gesualdo sia partito dal nulla e con alacrit\u00e0 sia riuscito a crearsi la sua fortuna e ad accumulare la sua \u201croba\u201d; egli infatti \u00e8 un uomo che si \u00e8 fatto da s\u00e9 (\"Homo faber fortunae suae\"). Si narrano poi i primi dissidi con il padre, quando per voler aiutare economicamente la famiglia va a lavorare come manovale. Tutte le sue fatiche e i sacrifici vengono ricompensati perch\u00e9 Gesualdo ha il cervello per gli affari e riesce perci\u00f2 a diventare padrone lui stesso di molteplici terreni. Un giorno Gesualdo comunica a Diodata che presto prender\u00e0 moglie; ella \u00e8 sconvolta dalla notizia anche perch\u00e9 teme per la sorte che avranno i figli avuti da lui e abbandonati all'orfanotrofio.\nCap. V.\nLa sorella Speranza e il cognato Burgio speculano sugli affari; Burgio si occupa sempre di investimenti che non fruttano niente. Il fratello Santo vive sulle spalle di Gesualdo e il padre, non volendo essere defraudato del suo ruolo di capofamiglia, combina solo guai con gli affari del figlio, ai quali quest'ultimo \u00e8 sempre costretto a rimediare. Il padre si sente depauperato della sua posizione all'interno della famiglia e quindi fa di testa sua, rovina gli affari del figlio, facendogli perdere soldi. A causa di una malversazione del padre un ponte \u00e8 crollato e Gesualdo ha perso un affare. Sotto la spinta di questa disgrazia si decide al matrimonio con Bianca propostogli dal canonico Lupi.\nCap. VI.\nBianca si reca in chiesa per confessarsi e l\u00ec il sagrestano Luca e il canonico Lupi esercitano su di lei pressione psicologica circa il matrimonio con Gesualdo. Nei giorni precedenti lui aveva presentato la proposta ufficiale ai suoi fratelli, che per\u00f2 non avevano acconsentito e per questo va in collera. Don Luca esorta donna Bianca a riproporre la questione del matrimonio ai suoi fratelli perch\u00e9 sarebbe un affarone per tutta la sua famiglia, un'occasione da non perdere. Donna Marianna a sua volta cerca di convincere Ferdinando e Diego che pure sono restii a dare in moglie la loro sorella a uno come Gesualdo. La loro nobilt\u00e0 deriva dal sangue, per questo ripudiano l'idea di fare entrare nella loro famiglia il mastro. Alla fine tuttavia, rassegnati, dicono a Bianca di fare ci\u00f2 che vuole. Ella decide di sposarsi non per il guaio combinato con il cugino, ma per uscire dalle ristrettezze economiche in cui versa la famiglia.\nCap. VII.\nAl loro matrimonio non viene nessun parente, n\u00e9 di lei perch\u00e9 non approvano, n\u00e9 di lui perch\u00e9 si vergognano della loro condizione di miserabili. I pochi invitati presenti alla successiva festa sembrano interessati solo ad arraffare cibo e a sparlare dell'atteggiamento dei fratelli di lei. Diodata \u00e8 innamorata di Gesualdo ma lui le ha combinato un matrimonio riparatore con Nanni l'Orbo. Gesualdo si illude di poter trovare un possibile terreno d'intesa con la moglie (\u201ci segni umili di privazione che l'avvicinavano a lei\u201d). Viene consumata la prima notte di nozze. Lui \u00e8 impacciato, ha quasi paura di toccarla anche perch\u00e9 lei rimane rigida. Tale atteggiamento preannuncia la loro futura incomunicabilit\u00e0, il principio di un'unione triste.\nParte seconda.\nCap. I.\nNella sede del comune si svolge la gabella per l'affitto delle terre comunali; c'\u00e8 un parapiglia generale: tutti si infervorano e si accapigliano, tranne Gesualdo, che resta impassibile perch\u00e9 sa di avere il coltello dalla parte del manico e di essere il pi\u00f9 furbo di tutti. Per quanto lui faccia offerte alte, cercano di farlo desistere dall'impresa prima proponendogli la concessione del denaro perso nella cauzione del ponte crollato a patto che lui rinunci ad accaparrarsi le terre comunali; viene proposto poi che le terre siano divise tra lui, la baronessa Rubiera e il barone Zacco, che ne ha il possesso da generazioni. Ma Gesualdo non accetta neanche questa proposta; non vuole scendere a compromessi perch\u00e9 vuole il monopolio sulle terre. Tiene cos\u00ec tanto ad aggiudicarsele anche per una rivalsa personale nei confronti dei nuovi parenti per l'affronto subito (matrimonio a sua insaputa riparatore). Il suo pi\u00f9 acerrimo competitore \u00e8 il baronello Rubiera, che \u00e8 sia avido sia geloso nei confronti del marito di Bianca. Il matrimonio con la donna \u00e8 stato un fallimento perch\u00e9 lui \u00e8 tuttora solo contro tutti, non ha ottenuto l'appoggio dei nobili sposandola. Venendo a sapere dal canonico dei moti rivoluzionari carbonari di Palermo, Gesualdo decide di aderire lui stesso alla Carboneria e anzi di provare ad assumerne la guida per farla pagare a tutti i pezzi grossi. Il moto popolare nelle campagne sfocia nella rivendicazione delle terre da parte dei \u201cvillani\u201d.\nCap. II.\nSi prospetta il tema della rivolta contadina; da una parte i \u201cvillani\u201d, incapaci di organizzarsi e di darsi dei capi, dall'altra i \u201cgalantuomini\u201d, impauriti dalla collera popolare. Ma il fermento popolare prodotto dalle notizie dei rivolgimenti politici palermitani non sfocia nella temuta jacquerie, anzi rinsalda la solidariet\u00e0 tra i possidenti che dimenticano la loro rivalit\u00e0 di \u201ccani e gatti\u201d per fare fronte comune contro il nemico di classe. I rivoltosi infatti si riuniscono durante una notte ma al primo segnale di pericolo si disperdono e scappano. Secondo Gesualdo, il fervore politico dei \u201cgalantuomini\u201d \u00e8 solo un ennesimo tentativo di tagliarsi l'uno all'altro l'erba sotto i piedi e deriva dalla necessit\u00e0 di trovarsi dalla parte giusta, qualora la rivoluzione avesse successo. In Gesualdo e negli altri possidenti dunque prevale l'interesse a tutelare i propri profitti.\nCap. III.\nSi chiude con il parto prematuro di Bianca che d\u00e0 alla luce Isabella, dovuta al colpo per la perdita del fratello Diego. La povera ragazza era stata tenuta all'oscuro del degenerare della sua malattia. Durante la notte don Diego morente \u00e8 rimasto affidato soltanto alla carit\u00e0 del sagrestano poich\u00e9 a causa dei tafferugli in paese, nessuno aveva avuto il coraggio di uscire di casa. Diego muore tra l'indifferenza dei parenti, nessuno dei quali vorrebbe accollarsi le spese del funerale.\nCap. IV.\nTradito dal barbiere mastro Titta, Nin\u00ec Rubiera vede consegnata la lettera d'amore indirizzata ad Aglae, prima donna di una compagnia teatrale, alla fidanzata Fif\u00ec. Aglae, che recita dentro e fuori del teatro, \u00e8 una donna scaltra che cerca di ricavare i maggiori vantaggi possibili dal fascino che esercita sui provinciali vizzinesi, apparentemente ignara dei guasti patrimoniali che la passione pu\u00f2 arrecare. Le\nmalignit\u00e0 mormorate a teatro da parenti e conoscenti sulla paternit\u00e0 di Isabella non hanno alcun fondamento reale e sono l'ennesimo gratuito atto di ostilit\u00e0 nei confronti del mastro. Dopo i familiari e Bianca, neanche Isabella infatti potr\u00e0 colmare il vuoto di affetti nel quale si muove il protagonista.\nIl baronello Rubiera per conquistare Aglae, le manda leccornie di ogni tipo, che insieme al suo collega consuma nella taverna. I due sono dei ruffiani. Alla fine Nin\u00ec riesce a raggiungere il suo scopo, indebitandosi fino al collo; la baronessa essendo venuta a conoscenza di ci\u00f2, gli ha tagliato i viveri. Il canonico Lupi intercede per lui presso Gesualdo, cercando di persuaderlo a fargli un prestito per sanare i debiti. Una volta morta la madre, lui otterr\u00e0 l'eredit\u00e0 e da galantuomo qual \u00e8, estinguer\u00e0 il debito contratto con Gesualdo.\nCap. V.\nLa baronessa Rubiera viene a sapere della nuova amante di suo figlio e di tutti i soldi che per lei sperpera, che per certo non sono suoi, perch\u00e9 la baronessa gli aveva proibito di disporre della sua eredit\u00e0. Una mattina un conoscente detto il Ciolla viene a farle visita, mettendole la pulce nell'orecchio riguardo al coinvolgimento di Gesualdo nell'affare come prestatore di denaro. La baronessa insospettita decide di andare al battesimo di Isabella Trao, per saperne di pi\u00f9, ma quando chiede spiegazioni a Bianca prima e a Gesualdo poi, le vengono negate. Alla cerimonia i parenti di Gesualdo non si presentano perch\u00e9 si sentono indegni della nobilt\u00e0. La donna \u00e8 ossessionata dal pensiero che la sua \u201croba\u201d \u00e8 in imminente pericolo. L'aver concesso il denaro a Nin\u00ec \u00e8 per Gesualdo un modo per vendicarsi di lei. A causa di tutti gli affanni la donna viene colpita da un ictus cerebrale che la rende paralitica e incapace di parlare. Nin\u00ec allora abbandona l'amante, si ravvede e\ninizia a prendersi cura della madre senza sosta come per espiare la sua colpa. Ora \u00e8 lui ad avere in mano l'amministrazione della casa e per la madre inerte e muta \u00e8 un dolore ogni volta che il figlio prende le chiavi dei magazzini, contenenti i suoi averi.\nPer l'improvviso malore non ha fatto in tempo a diseredare il figlio come invece sarebbe stato nelle sue intenzioni. L'unica ragione per cui Nin\u00ec lascia Aglae \u00e8 perch\u00e9 ha saputo che la madre aveva intenzione di chiamare il notaio e quindi per paura di perdere l'eredit\u00e0. Col prendersi cura della madre il ragazzo deperisce e non si cura pi\u00f9.\nParte terza.\nCap. I.\nSi parla della figlia di Gesualdo. Isabella prima dei cinque anni viene mandata in collegio. Bianca, dopo il parto, aveva iniziato a deperire di giorno in giorno, perch\u00e9 malata di tubercolosi come i fratelli, e non vorrebbe separarsi dalla figlia. Essendo Isabella l'unica figlia, Gesualdo desidera il meglio per lei: la migliore educazione, che possegga tutto ci\u00f2 che a lui \u00e8 mancato, che conduca una vita pari a quella di una figlia di un nobile.\nLe compagne di collegio vedono di malocchio la bambina, in quanto figlia di un arricchito, condizionate in questo dall'opinione dei parenti. Le lanciano continue frecciatine sulla sua condizione di inferiorit\u00e0. Quando il padre va a trovarla, ella ha nei suoi confronti lo stesso atteggiamento della madre: restio al contatto fisico e quasi di repulsione nei suoi confronti. La ragazzina si sente solo Trao, rinnegando il cognome Motta. \nFif\u00ec Margarone, dopo il tradimento di Nin\u00ec, non intende pi\u00f9 sposarlo, perci\u00f2 lui per ragioni di interesse e di tutela del suo casato opta per sposare Giuseppina Alosi; ella infatti garantisce il debito del marito ipotecando le proprie terre a favore di mastro don Gesualdo, non avendo Nin\u00ec la disponibilit\u00e0 di denaro che gli occorre. Quando Isabella \u00e8 pi\u00f9 grande passa al primo educatorio di Palermo.\nQuando si trova di fronte a lei Gesualdo prova soggezione, tanto \u00e8 la nobilt\u00e0 della sua persona. N\u00e9 il fratello di Bianca n\u00e9 i parenti di Gesualdo sentono legami con la ragazza, con la quale infatti mantengono una distanza.\nAnche quando imperversa l'epidemia di colera tutti i parenti rifiutano per orgoglio l'aiuto di Gesualdo, che offrirebbe volentieri la propria dimora in campagna, lontano dal paese appestato. Non vogliono mischiarsi a persone tanto diverse.\nCap. II.\nIn campagna a Mangalavite d\u00e0 ricovero a mezzo paese a causa dell'incalzare del colera. Isabella, uscita dal collegio per il diffondersi dell'epidemia, vive in campagna un'esistenza infelice poich\u00e9 si sente sola, in un ambiente privo di stimoli, eccezion fatta per il rapporto che si viene a creare con il cugino Corrado, di cui Gesualdo diffida in quanto letterato e quindi in grado di incantare la sua figliola con le sue belle parole.\nCap. III.\nGesualdo si reca alla Salonia dopo aver appreso che anche il padre si \u00e8 ammalato di colera; l'uomo arriva giusto in tempo per vederlo morire nella notte. La sorella Speranza, fintamente addolorata, si preoccupa unicamente della ripartizione dell'eredit\u00e0 e rifiuta ancora una volta l'aiuto di Gesualdo, che si offre di condurre con s\u00e9 tutta la famiglia a Mangalavite. Amareggiato per l'ingratitudine della sorella se ne ritorna a casa, dove Nanni l'Orbo lo mette in guardia sulla tresca tra Isabella e Corrado. Gesualdo allora va su tutte le furie e impone a lui e alla zia Cirmena di andarsene. Gesualdo \u00e8 cosciente del fatto che Cirmena vorrebbe far sposare al nipote la ragazza per migliorare la loro situazione economica ma lui a \u201crovinare il sangue\u201d non ci sta, mettendo in secondo piano per\u00f2 la felicit\u00e0\ndella figlia.\nCap. IV.\nGesualdo tenta in tutti i modi di scoraggiare la passione di Isabella per Corrado ma alla fine \u00e8 costretto a ricondurla in convento. La madre difende a spada tratta la figlia; \u00e8 uno strazio per lei doversene separare e questa rimarr\u00e0 una ferita insanabile nel suo cuore. Vorrebbe tenerla con s\u00e9 per quel poco che le resta da vivere ma il marito \u00e8 irremovibile. Tuttavia amici e parenti gli remano contro e lo pugnalano alle spalle, facendo scappare la ragazza dal convento cosicch\u00e9 i due amanti hanno la possibilit\u00e0 di riunirsi. Ma la giovane ormai \u00e8 compromessa e Cirmena auspica le nozze tra il figlio e Isabella. Tuttavia quando Gesualdo viene a conoscenza della situazione, fa intervenire la polizia e Corrado \u00e8 mandato in esilio. Si paventa intanto la possibilit\u00e0 di un matrimonio riparatore, con un uomo maggiormente all'altezza di Isabella; costui sar\u00e0 il duca di Leyra, nobile di Palermo, oberato di debiti, perch\u00e9 per niente avvezzo agli affari. Isabella andava a piangere dai parenti e a supplicarli di non sacrificarla. Gesualdo, conosciuta la reputazione dell'uomo, non \u00e8 pi\u00f9 convinto di concedergli in sposa la figlia, ma messo alle strette da tutti, in particolare dal marchese Limoli che vuol fargli capire che la ragazza \u00e8 rimasta incinta di Corrado, alla fine acconsente. Il matrimonio viene celebrato in fretta, senza troppe cerimonie e i due coniugi partono per Palermo.\nParte quarta.\nCap. I.\nSei mesi pi\u00f9 tardi nasce il figlio di Isabella e Corrado, della cui illegittimit\u00e0 Gesualdo tiene all'oscuro Bianca. A causa del parto di Isabella, Gesualdo \u00e8 costretto a donare altre propriet\u00e0 (oltre a quelle della dote) al genero per placare la sua ira. Il padre \u00e8 addoloratissimo per il fatto che i terreni assegnati in dote vengono mal gestiti e coltivati dopo tutte le fatiche che aveva fatto a metterli insieme. Il genero continuava a contrarre debiti e lui era costretto a provvederci cosicch\u00e9 tutti i suoi risparmi cominciavano a essere dissipati.\nBianca intanto continua a peggiorare con l'unico desiderio di poter rivedere la figlia un'ultima volta, evento che non si verificher\u00e0. La donna accusa Gesualdo di averle strappato la figlia contro la sua volont\u00e0. Bianca \u00e8 in fin di vita e per l'occasione si presentano al suo capezzale i parenti pi\u00f9 stretti: prima il barone Zacco e la sua famiglia; il barone pi\u00f9 che mostrare dolore per la sua imminente fine parla imperturbabilmente d'affari, sparlando del canonico Lupi e di Nin\u00ec Rubiera, con la scusa di voler distrarre la povera Bianca. Si presentano poi Nin\u00ec e la consorte, con il pretesto di voler visitare la cugina malata, ma con il vero intento di chiedere l'ennesimo aiuto economico a Gesualdo.\nLa visita a Bianca per entrambe le famiglie di parenti diviene una copertura per poter sancire un accordo economico con Gesualdo. Le sorelle Zacco pensano gi\u00e0 a quale potrebbe essere una nuova moglie per l'uomo e per questo Bianca lo implora di non farle pi\u00f9 venire. Vi \u00e8 cos\u00ec da parte sua, per la prima volta, quasi la dimostrazione di un sentimento nei confronti del marito.\nCap. II.\nTutte le serve abbandonano la casa dei coniugi Motta per paura di essere contagiati dalla tisi. Come ultima speranza Gesualdo manda a chiamare Diodata, il cui marito acconsente a farla lavorare solo su compenso economico. Tuttavia Bianca per gelosia la rifiuta e non vuole avere niente a che fare con lei. Gesualdo decide di far chiamare tutti i parenti di Bianca perch\u00e9 la poveretta sta per morire. La donna muore senza che la figlia sia potuta accorrere al suo capezzale, ignara della degenerazione della malattia materna, che il duca aveva voluto tenerle nascosta.\nCap. III.\nDopo la morte di Bianca anche Gesualdo si ammala di un tumore allo stomaco a causa di tutti i dispiaceri e gli affanni.\nSi paventa infatti una rivoluzione da parte dei villani che vogliono che le terre comunali siano egualmente ripartite fra loro. La sua roba \u00e8 minacciata e come se non bastasse tutti gli hanno voltato le spalle.\nCap. IV.\nLe pretese della povera gente sui possedimenti dei pi\u00f9 ricchi, primo fra cui spicca Gesualdo, si fanno sempre pi\u00f9 pressanti. Da tanto tempo mal visto dai poveri, \u00e8 ora non solo diffamato da coloro che hanno debiti nei suoi confronti, ma anche dai signori, i quali cercano di dirottare l'ira popolare nei confronti del pi\u00f9 potente e ricco di loro. Ormai stanco di Gesualdo, il popolo in rivolta assalta i suoi magazzini. Questo capitolo \u00e8 ambientato in concomitanza durante gli inizi dei moti del 1848.\nCapit. V.\nIntanto la malattia di Gesualdo, manifestatasi in concomitanza con la morte di Bianca, degenera a tal punto che il duca di Leyra decide di portarlo a Palermo con la falsa intenzione di farlo visitare dai migliori medici della citt\u00e0 e assicurargli le cure pi\u00f9 efficaci. La figlia gli fa visita nelle sue stanze tutte le mattine, pi\u00f9 per un dovere morale, che per sua reale volont\u00e0. Il palazzone in cui vivono i duchi \u00e8 un surplus di sfarzo e sprechi, popolato da uno stuolo di servi che ostentano una finta riverenza nei confronti del padrone ma che oziano per la maggior parte del tempo. I due coniugi sembrano andare d'amore e d'accordo ma lei in realt\u00e0 conduce una vita carica di menzogne, di ipocrisia, coltivando altre relazioni. Il genero vuole impedire a Gesualdo di far testamento perch\u00e9 teme che egli possa lasciare ad altri parte della propria fortuna. Egli infatti ha degli scrupoli di coscienza nei confronti dei figli avuti con Diodata. Durante l'ultimo colloquio tra padre e figlia sembra crearsi un po' di tenerezza e complicit\u00e0 tra loro, che subito svanisce poich\u00e9 i due non riescono a comunicare: lei rimane una Trao, una d'un'altra pasta e lui un Motta, lei trincerata nel suo rancore e lui attanagliato dal dubbio circa l'essere o meno il vero padre di Isabella.\nL'ultima richiesta che rivolge alla figlia \u00e8 di concedere del denaro a Diodata e ai suoi figli (ma per opposizione del genero, questa richiesta non verr\u00e0 eseguita). La sua tragica fine avviene pochi giorni dopo, durante la notte, in solitudine, tra l'indifferenza dei servi, che ignorano e anzi risultano infastiditi dai suoi lamenti di dolore, che credono essere solamente delle lagne di un povero vecchio. Un dovere come un altro servire chi realmente \u00e8 nato meglio di loro; inaccettabile servire un arricchito ma loro pari dal punto di vista sociale. L'uomo ha le mani ancora segnate dalla calcina, primo particolare dell'aspetto fisico del mastro sottolineato dal Verga nel capitolo III, mani da cui i servi capiscono \"com'era nato\". Tutte le ricchezze accumulate da Gesualdo verranno dilapidate dal genero.\nTemi.\nMastro-don Gesualdo \u00e8 uno dei capolavori di Giovanni Verga e appartiene al ciclo, incompiuto, detto \"dei Vinti\". Il romanzo \u00e8 infatti incentrato sulla figura di Gesualdo Motta, un uomo che nel corso della sua vita sacrifica ogni affetto a ragioni strettamente economiche ritrovandosi alla fine schiacciato e sconfitto dall'aridit\u00e0 di cui si \u00e8 circondato.\nIl tema del romanzo risulta evidente sin dal titolo: il personaggio principale, Gesualdo Motta \u00e8 soprannominato dai suoi compaesani \"\"mastro-don\". Si tratta di un nomignolo dispregiativo che sottolinea la natura di parvenu di Gesualdo, una via di mezzo fra \"Mastro\" (appellativo riservato ai manovali che dirigono un gruppo di muratori) e \"Don\"\" (epiteto riservato a signori e proprietari terrieri).\nIl protagonista, infatti, da semplice muratore diventa prima imprenditore, poi proprietario terriero e infine marito di una nobildonna; da qui il suo conseguente isolamento, poich\u00e9 viene detestato sia dai paesani di basso ceto, che sono invidiosi della sua scalata sociale, sia dal ceto nobiliare, che lo considera solo un bifolco arricchito.\nIl romanzo \u00e8 costituito da ventuno capitoli suddivisi a loro volta in quattro parti, corrispondenti alle quattro pi\u00f9 importanti fasi della vita del protagonista: il matrimonio con Bianca Trao, il successo economico, l'inizio del declino di Gesualdo e infine la sua morte. Si tratta quindi di un romanzo che ricorre ad una tecnica per scorci: i fatti pi\u00f9 importanti vengono isolati grazie ad ampi salti temporali.\nIl romanzo, oltre a mostrare la decadenza dell'aristocrazia, presenta una contrapposizione tra successo economico-sociale ed affetti familiari. Il protagonista \u00e8 un arrampicatore sociale i cui tratti salienti sono l'intraprendenza borghese, l'individualismo, il materialismo e la fine degli ideali, tanto che l'affannosa aspirazione alla \"roba\" e all'ascesa sociale segnano una corsa verso l'alienazione e la solitudine senza speranza."}
{"id": "1382285", "revid": "767487", "url": "https://it.wikipedia.org/wiki?curid=1382285", "title": "Chaco Wash", "text": "Il Chaco Wash \u00e8 un \"arroyo\" (un fiumiciattolo periodico) che si fa strada attraverso il Chaco Canyon, situato nella parte nord-occidentale del Nuovo Messico sul plateau del Colorado. Un altro \"arroyo\", chiamato Escavada Wash, \u00e8 un affluente che alimenta il Chaco Wash a nord-est, verso la fine del Chaco Canyon."}
{"id": "1382290", "revid": "92719", "url": "https://it.wikipedia.org/wiki?curid=1382290", "title": "Selenarctos thibetanus", "text": ""}
{"id": "1382296", "revid": "647919", "url": "https://it.wikipedia.org/wiki?curid=1382296", "title": "Dischi del Sole", "text": ""}
{"id": "1382297", "revid": "729019", "url": "https://it.wikipedia.org/wiki?curid=1382297", "title": "Chuck Palumbo", "text": "\u00c8 noto per aver lottato nella World Wrestling Federation/Entertainment e nella World Championship Wrestling.\nCarriera.\nWorld Wrestling Federation/Entertainment.\nThe Alliance (2001).\nPalumbo e O'Haire fecero il loro debutto in WWF il 28 giugno 2001 a SmackDown come membri dell'Alliance attaccando gli Hardy Boyz. O'Haire e Palumbo iniziarono una faida con gli Acolytes Protection Agency (A.P.A.) che termin\u00f2 il 22 luglio ad Invasion con la vittoria degli APA. Successivamente, O'Haire e Palumbo sconfissero gli Hardy Boyz il 2 agosto a SmackDown. La settimana successiva a SmackDown, O'Haire e Palumbo persero i WCW Tag Team Title contro i Brothers of Destruction (The Undertaker e Kane) per poi perdere il rematch nella seguente puntata di Raw. O'Haire e Palumbo disputarono il loro ultimo match insieme il 26 agosto a Heat battendo Hardcore e Crash Holly.\nNel settembre 2001, O'Haire venne mandato nel territorio di sviluppo della WWF, Ohio Valley Wrestling (OVW) e Palumbo fu espulso dall'Alliance dall'allora co-proprietaria, Stephanie McMahon.\nBilly e Chuck (2001-2002).\nPalumbo torn\u00f2 per formare un team con Billy Gunn, chiamato Billy and Chuck. I due vinsero per due volte i WWF/E Tag Team Championship.\nThe Full Blooded Italians (2003\u20132004).\nNel febbraio 2003 Palumbo form\u00f2 i Full Blooded Italians (F.B.I.), stable gi\u00e0 attiva nell'Extreme Championship Wrestling (ECW). Dopo aver perso contro Rikishi, Nunzio minacci\u00f2 di portare la sua \"famiglia\" per vendicarsi. La settimana seguente, Palumbo e Johnny \"The Bull\" Stamboli si unirono a Nunzio formando gli F.B.I. attaccando Rikishi. Inizialmente la stable ottenne successo, in seguito ebbe delle brevi rivalit\u00e0 con i Los Guerreros, Chris Benoit, Rhyno, Brian Kendrick, Nathan Jones, APA e The Undertaker.\nPalumbo fu trasferito a \"Raw\" il 22 marzo 2004 insieme a A-Train in cambio di Rico e Miss Jackie. In seguito al suo trasferito a \"Raw\", rimase fuori dagli schermi televisivi fino a luglio quando debutt\u00f2 con un nuovo look e una nuova musica d'ingresso adottando la \"gimmick\" di un'auto meccanico greaser soprannominandosi \"Custom Chucky P.\"; lott\u00f2 principalmente a \"Sunday Night Heat\" perdendo gli incontri per poi iniziare a vincere sconfiggendo wrestler come The Hurricane, Rosey, Val Venis e Stevie Richards. Nella puntata di \"Heat\" del 31 ottobre, lott\u00f2 in un match di alto profilo perdendo contro l'allora detentore del World Heavyweight Championship Chris Benoit.\nVenne licenziato il 4 novembre 2004.\nCircuito indipendente (2005).\nPalumbo ricompone con Johnny Stamboli il tag team in una federazione italiana, la NWE.\nRitorno in WWE (2006\u20132008).\nNel marzo 2006, Palumbo firm\u00f2 un nuovo contratto con la WWE e lott\u00f2 nei \"live event\" e dark match per il resto dell'anno. Palumbo torn\u00f2 negli schermi televisivi il 25 maggio 2007 a \"Heat\" con il personaggio del motociclista sconfiggendo Charlie Haas; continu\u00f2 ad apparire a \"Heat\" continuando a sconfiggere dei \"jobber\". In un'intervista rilasciato sul sito ufficiale della WWE, Palumbo afferm\u00f2 che il suo non era un personaggio del motociclista ma che lavorava per davvero nel mondo delle moto due o tre volte a settimana. Palumbo fece il suo debutto a \"SmackDown!\" il 6 luglio sconfiggendo Kenny Dykstra.\nIn seguito, Palumbo inizi\u00f2 una relazione con Michelle McCool con la quale sconfisse Dykstra e Victoria in un mixed tag team match. Inizi\u00f2 una rivalit\u00e0 con Jamie Noble quando Noble fece delle advance a McCool. Dopo essersi affrontati varie volte, Noble sconfisse Palumbo e ottenne un appuntamento con McCool: durante il match Palumbo colp\u00ec accidentalmente McCool con una gomitata causandole una commozione cerebrale. L'alleanza si concluse quando McCool rifiut\u00f2 le scuse di Palumbo che si vendic\u00f2 su Noble sconfiggendolo.\nCarriera televisiva.\nIl 17 marzo 2014 Chuck Palumbo ha debuttato in un reality televisivo americano di Discovery Channel chiamato \"Due macchine da soldi\".\nInsieme a Rick Dore, un costruttore di auto customizzate e Hot Rod, va alla ricerca di accumulatori di auto convincendoli a cedere la loro collezione e in cambio ricostruire e rinnovare un'unica auto, la loro preferita, finanziando il progetto con la vendita di tutte le altre. Insieme a loro Joe \"The Hat\" Petralia, soprannominato anche \"The Money\". Lo show \u00e8 composto da una stagione di 6 episodi."}
{"id": "1382298", "revid": "11562977", "url": "https://it.wikipedia.org/wiki?curid=1382298", "title": "Sci orienteering", "text": ""}
{"id": "1382299", "revid": "28941", "url": "https://it.wikipedia.org/wiki?curid=1382299", "title": "Phylum (tassonomia)", "text": ""}
{"id": "1382302", "revid": "28941", "url": "https://it.wikipedia.org/wiki?curid=1382302", "title": "Specie (tassonomia)", "text": ""}
{"id": "1382304", "revid": "109000899", "url": "https://it.wikipedia.org/wiki?curid=1382304", "title": "Ys (Balletto di Bronzo)", "text": "Ys \u00e8 un concept album del Balletto di Bronzo, pubblicato nel maggio del 1972.\nL'album.\nDopo il primo album \"Sirio 2222\", il Balletto cambia formazione, ed agli originari Lino Ajello (chitarra) e Gianchi Stinga (batteria) si unisce il giovanissimo tastierista Gianni Leone (ex Citt\u00e0 Frontale).\nGrazie a lui c'\u00e8 un repentino cambio di rotta stilistico: dall'hard-rock si passa ad un sound oscuro e complesso, che assorbe progressioni strumentali di notevole spessore. Leone si erge a figura catalizzatrice nella creazione dell'album-concept, con la sua personalit\u00e0 anticonformista e la sua tecnica, ispirata a Keith Emerson, anche nel look.\nIl protagonista del concept \u00e8 un uomo, l'ultimo rimasto sulla Terra, che compie un viaggio allucinante in tre incontri, prima di scomparire tragicamente nel buio, come fu per la mitica isola di Ys, inghiottita dalle acque.\nAlla formazione si aggiunge anche il bassista romano Vito Manzari. Un coro di voci sussurrate funge da suggestiva eco in \"Introduzione\". In questo coro c'\u00e8 anche Giusy Romeo (poi nota come Giuni Russo) e il duo La Metamorfosi (le sorelle Rosanna e Flavia Baldassari).\nLeone canta \"La voce narr\u00f2 all'ultimo che sul mondo rest\u00f2 la vera realt\u00e0, e poi comand\u00f2 di andare tra i suoi a dire la verit\u00e0\". Dissonante e articolato \"Primo incontro\", che si erge fra continui stacchi ed un dualismo batteria-tastiere davvero pregevole.\nIl lato B del vinile si apre con \"Secondo incontro\", una raffinata danza che racchiude nel testo una riflessione sulla vecchiaia e la morte.\n\"Terzo incontro\" ed \"Epilogo\" si avviano ad una fosca conclusione, che si concretizza con le lapidarie parole \"E buio fu\".\nAncora oggi Gianni Leone, nei suoi concerti, esegue integralmente la suite dell'album, con applaudite performance in Giappone, Messico e Cile.\nSulla copertina dell'album (che raffigura in quattro pose diverse, tratte da una rappresentazione del balletto \"Messalina\", l'attrice teatrale dell' '800 Maria Nencioni), i testi e le musiche sono attribuiti a Nora Mazzocchi, zia dell'ex cantante Mario Cecioni, all'epoca unica ad essere iscritta alla SIAE: in realt\u00e0 le musiche sono state composte quasi interamente da Gianni Leone, mentre i testi sono di Daina Dini."}
{"id": "1382305", "revid": "125865572", "url": "https://it.wikipedia.org/wiki?curid=1382305", "title": "Oliver Hirschbiegel", "text": "Biografia.\nDiplomatosi alla Waldorf School, dove studia pittura e arti grafiche, si reca in seguito alla University of Visual Arts di Amburgo, e fonda \"Infermental\", rivista dedicata al cinema. Inizia la sua carriera come regista nel 1986 dirigendo alcuni film per la televisione tedesca, per la quale dirige anche alcuni episodi della serie \"Il commissario Rex\", da cui trarr\u00e0 poi un film TV intitolato \"Rex cucciolo - Le avventure di un piccolo commissario\". Debutta sul grande schermo nel 2001 con il thriller psicologico \"The Experiment - Cercasi cavie umane\", ma \u00e8 solo nel 2004 che si guadagna una certa popolarit\u00e0 con la regia del controverso \"La caduta\", film incentrato sugli ultimi giorni di vita di Adolf Hitler e candidato all'Oscar come miglior film straniero.\nNel 2007 dirige il suo primo film hollywoodiano, \"Invasion\" (remake de \"L'invasione degli Ultracorpi),\" ma la Warner Bros., casa produttrice della pellicola, non contenta del suo lavoro assegna al regista australiano James McTeigue l'incarico di \"correggere\" parti del film. Nel 2009 dirige il film \"L'ombra della vendetta - Five Minutes of Heaven\", con Liam Neeson e James Nesbitt, mentre nel luglio 2012 iniziano le riprese del suo successivo lavoro, \"Diana - La storia segreta di Lady D\", film biografico su Lady Diana, interpretato da Naomi Watts. Nel 2015 gira \"Elser - 13 minuti che non cambiarono la storia\", un film che narra la storia di Georg Elser, personaggio realmente esistito che nel 1939 aveva attentato a Hitler."}
{"id": "1382311", "revid": "1543377", "url": "https://it.wikipedia.org/wiki?curid=1382311", "title": "Venerd\u00ec 13 (film 2009)", "text": "Venerd\u00ec 13 (\"Friday the 13th\") \u00e8 un film horror del 2009 diretto da Marcus Nispel, reboot della saga di \"Venerd\u00ec 13\" ideata da Sean S. Cunningham (qui produttore esecutivo). Il film \u00e8 pertanto il 12\u00ba che vede Jason Voorhees protagonista dopo i 10 capitoli della serie originale e il cross-over \"Freddy vs. Jason\" del 2003.\n\u00c8 uscito contemporaneamente in Italia e negli USA il giorno venerd\u00ec 13 febbraio 2009, giorno che, oltre ad essere il titolo della saga, nei paesi anglosassoni \u00e8 da sempre considerato giorno funesto.\nCon 42.2 milioni di dollari al primo weekend di programmazione, questo film \u00e8, di tutti quelli della saga, quello che ha fatto incassare di pi\u00f9 nella prima settimana di uscita. Inoltre \u00e8 il remake o reboot di maggior successo per gli incassi nella stessa forchetta di tempo, battendo il precedente primato di \"The Grudge\". Ci\u00f2 nonostante, come per il resto dei film della serie, fu stroncato dalla critica.\nTrama.\nIl venerd\u00ec 13 giugno del 1980, l'assassina del campo di \"Crystal Lake\", Pamela Voorhees, dopo aver ucciso diversi giovani che volevano riaprirlo, accusandoli essere in combutta con gli animatori che avevano lasciato morire il suo adorato figlio Jason, viene decapitata dall'ultima sopravvissuta, Alice Hardy. Jason, sopravvissuto e avendo assistito alla scena, decide di riprendere il compito di sua madre, sotto l'ordine del suo spirito.\n28 anni dopo, cinque giovani, Whitney, Mike, Richie, Amanda e Wade sono in campeggio nei pressi di Crystal Lake. Mentre Whitney e Mike fanno una passeggiata nella zona, Amanda e Richie si appartano nella tenda e Wade va alla ricerca di una pianta di marijuana. Trovata quindi la pianta, viene ucciso da Jason, mascherato con un sacco, che lo sgozza e gli taglia un orecchio. Richie e Amanda invece sono nel pieno di un rapporto sessuale ma la ragazza sente dei rumori all'esterno e, credendo sia Wade in vena di scherzi, manda Richie a controllare, ma viene rapita da Jason. Richie trova cos\u00ec il corpo di Wade e, sentendo le urla di Amanda, torna indietro; tuttavia viene ferito e bloccato da una trappola per orsi, mentre la ragazza, rinchiusa in un sacco a pelo posto sul fuoco, muore bruciando. Nel frattempo, Whitney e Mike si avventurano nella casa di Jason, trovando diversi oggetti appartenuti a Pamela, tra cui la sua testa e un ciondolo che la raffigura da giovane, di cui Mike nota la somiglianza tra Pamela e Whitney. Subito dopo, il ragazzo viene pugnalato da Jason col machete, per poi essere inghiottito nel pavimento. Whitney riesce a scappare, ma viene inseguita dal killer che uccide Richie, piantandogli il machete in fronte. Whitney quindi scappa, ma viene raggiunta e aggredita da Jason.\nSei settimane dopo, Clay Miller, fratello di Whitney, \u00e8 alla ricerca della sorella e si reca nei luoghi vicini al campeggio di Crystal Lake, dove la ragazza si trovava quando se ne persero le tracce. Ma Jason, armato di machete, continua a seminare il terrore tra un gruppo di amici, incontrati da Clay durante le ricerche della sorella: Jenna, Trent, Bree, Chelsea, Nolan, Chewie e Lawrence. Jason li uccider\u00e0 uno dopo l'altro, iniziando per\u00f2 da un ragazzo di nome Donnie, di una vicina fattoria, sgozzandolo. \u00c8 proprio in casa di Donnie che Jason, per sostituire il suo sacco sgualcito, trova la famosa maschera da hockey. I sette ragazzi alloggiano nella casa sul lago di Trent ma Nolan e Chelsea si separano dal gruppo per una gita in barca, nonostante siano stati raccomandati da Trent di non toccarla. Clay, invece, continua a cercare la sorella e si imbatte proprio nella casa di Trent. Quest'ultimo, quindi, lo caccia ma Jenna, fidanzata di Trent, decide di accompagnarlo nelle sue ricerche. Nel frattempo Nolan e Chelsea arrivano al lago ma Nolan, nell'atto di guidare la barca, rimane ucciso da una freccia in testa scoccata da Jason e la barca, fuori controllo, prende in pieno Chelsea, che viene ferita alla testa; la ragazza, quindi, scorge Jason che la fissa e, impaurita, nuota fino al molo per cercare un riparo, ma il killer la intravede sotto le travi di legno e le pianta il machete in testa.\nClay e Jenna, invece, raggiungono la casa di Jason e, dopo essersi nascosti, lo intravedono con un cadavere in braccio. I due riescono quindi a fuggire per avvisare gli amici di Jenna passando proprio sopra ad un bunker dove Whitney, ancora viva, \u00e8 stata rinchiusa da Jason, che l'ha scambiata per sua madre, notando la foto nel ciondolo. Nel frattempo, a casa di Trent, Chewie rompe una sedia e viene mandato dallo stesso Trent alla capanna degli attrezzi per ripararla mentre lui e Bree hanno un rapporto sessuale. Raggiunta quindi la capanna, Chewie viene ucciso da Jason che gli conficca un cacciavite in gola mentre Clay e Jenna giungono nella casa avvisando i restanti amici di Jenna del pericolo rappresentato da Jason ma Lawrence, notando il ritardo di Chewie, non li ascolta e va a cercarlo. Viene quindi aggredito da Jason ma riesce a scappare; tuttavia il killer riesce a colpirlo con un'accetta dietro la schiena, ma non uccidendolo, questo perch\u00e9 vuole usarlo come esca per gli amici, ma i ragazzi, capendo il trucco, fanno la difficile scelta di lasciarlo al suo destino e Jason, quindi, pone fine alle sue sofferenze.\nUcciso quindi Lawrence, Jason entra in casa e Clay chiama la polizia. La corrente va via e Trent si dirige al piano di sopra per prendere una pistola mentre Bree, cercando di seguirlo, si reca nel bagno ma viene uccisa da Jason che la appende ad un gancio dell'attaccapanni. Sopraggiunge quindi un poliziotto che, nel tentativo di bussare alla porta, viene subito ucciso da Jason con un poker da camino nell'occhio. Trent, Jenna e Clay quindi scappano: Trent arriva sul ciglio della strada e vede qualcuno disposto a dargli un passaggio, ma credendo si tratti di Jason esita ad entrare; tuttavia, per\u00f2, Jason gli si presenta alle spalle e lo uccide trafiggendolo con il machete in pieno petto.Nella macchina c'era invece anziano innocente, che si allontana subito dopo l'assassinio, portandosi via il corpo di Trent agganciatosi dietro. Clay e Jenna riescono invece a trovare Whitney e a liberarla ma nel tentativo di fuggire Jason uccide Jenna trafiggendola con il machete.\nClay e Whitney, ormai rimasti soli, scappano in un fienile e Jason, ignorando Whitney, attacca Clay e intende gettarlo nella cippatrice, ma Whitney, mostrando il ciondolo di Pamela, si spaccia per questa e ordina a Jason di fermarsi. Jason ci casca e, tempestivamente, i due lo incatenano e lo fanno cadere nella cippatrice, apparentemente uccidendolo. Quindi, i due gettano il corpo nel lago e tirano un sospiro di sollievo. Il film, tuttavia, termina con Jason che riemerge dal molo e agguanta Whitney. Forse \u00e8 un sogno o forse Jason non \u00e8 ancora morto.\nProduzione.\nDopo il successo riscosso da \"Non aprite quella porta\" di Marcus Nispel, la New Line Cinema ha contattato Michael Bay, Brad Fuller e Andrew Form della \"Platinum Dunes\" per studiare un reboot della saga \"Venerd\u00ec 13\". Il trio della Dunes ha quindi avviato le trattative per il passaggio dei diritti cinematografici della saga di compropriet\u00e0 di Paramount Pictures e Crystal Lake Entertainment a New Line, e sono riusciti nell'intento dopo un anno dall'inizio dei negoziati.\nIl film ha avuto notevoli difficolt\u00e0 a entrare in produzione poich\u00e9 per alcuni diritti d'autore ancora detenuti dalla Paramount, New Line e Platinum Dunes non potevano mettere mano sul materiale. Assicurando quindi una partecipazione di alcuni delegati Paramount come produttori, sono stati avviati i preparativi della produzione potendo ora utilizzare titolo originale ed elementi di ogni film della serie.\nPer la regia i produttori avevano inizialmente pensato di coinvolgere Jonathan Liebesman, entrato in trattative per il posto durante febbraio 2006, ma dopo alcune divergenze avute con i produttori Fuller e Form \u00e8 stato contattato Marcus Nispel, confermato anche grazie alla sua precedenza con la Platinum Dunes per il riavvio della saga \"Non aprite quella porta\".\nSceneggiatura.\nDurante ottobre 2007 sono stati confermati alla sceneggiatura Damian Shannon e Mark Swift, gi\u00e0 autori de \"Freddy vs. Jason\" (2003) e quindi gi\u00e0 argomentati su Venerd\u00ec 13.\nDopo l'abbandono della storia su Jarvis e le origini di Voorhees, si \u00e8 pensato di inserire una \"mitologia\" a s\u00e9, riconoscendo che dei primi quattro film non v'era alcuna caratteristica importante da riproporre ma solo alcune caratteristiche riguardo alle modalit\u00e0 d'uccisione dei protagonisti e di Jason.\nPartendo da alcune regole prefissate dal duo, si decise di non dilungarsi troppo sulla giovent\u00f9 di Jason concentrandosi invece sulla sua aura di mistero.\nNelle prime bozze di copione erano previste scene estremamente crude per rendere il film pi\u00f9 realistico possibile, ma per ottemperare a un bilancio massimo stanziato dalla Platinum Dunes, l'intero copione ultimato ha dovuto essere rivisto completamente, tagliando numerose sequenze d'azione e violenza che avrebbero inciso pesantemente sul costo finale, tra cui:\nTra i maggiori problemi riscontrati nello scrivere la sceneggiatura, vi sono state le modalit\u00e0 di uccisione.\nCercando di non ripetere fino alla noia stesse morti usate nei precedenti capitoli, il duo ha studiato ogni angolazione e terreno da usare al fine.\nCast.\nIl 21 marzo 2008, l'attore Jared Padalecki \u00e8 stato assunto per interpretare l'investigatore che indagher\u00e0 sugli omicidi di Crystal Lake. A fine mese, Derek Mears \u00e8 stato scelto per il ruolo di Jason Voorhees.\nIl 2 aprile \u00e8 stata resa ufficiale la scrittura dell'attrice Amanda Righetti.\nIl casting \u00e8 proseguito poi il 16 aprile 2008, con gli ingaggi di Danielle Panabaker, Jonathan Sadowski, Travis Van Winkle, Aaron Yoo, Nana Visitor e Caleb Guss.\nDel cast avrebbe dovuto far parte anche l'attrice/modella Moran Atias, che ha per\u00f2 abbandonato il set dopo pochi giorni di riprese per divergenze con il regista Marcus Nispel ed \u00e8 stata sostituita da America Olivo.\nAll'attrice Willa Ford si diedero dieci giorni per imparare da zero come fare sci nautico.\nRiprese.\nLe principali ambientazioni sono state filmate ad Austin, Texas (USA) dal 21 aprile al 13 giugno 2008. Il film ha preso elementi dai primi tre film della saga, e con questo si spiega l'apparizione di Jason e altre discordanze con il primo Venerd\u00ec 13.\nSequel.\n\"Friday the 13th Part 2\" era il titolo di lavorazione di un seguito in sviluppo. In seguito al successo avuto dal film, i produttori Brad Fuller e Andrew Form iniziarono a delineare le prime idee per un seguito qualche tempo dopo l'uscita di \"Venerd\u00ec 13\" nelle sale cinematografiche. Il duo Shannon-Swift fu riconfermato per scrivere la sceneggiatura, al termine della quale potrebbe essere vagliata l'ipotesi di girare il film in tridimensionale, e la Warner Bros. nel frattempo premette per accelerare i tempi di realizzazione fissando il 13 agosto 2010 come data d'uscita provvisoria.\nIn seguito, il 10 dicembre 2009 la Warner Bros. emise un comunicato annunciando l'allungamento dei tempi previsti necessari, per il quale la data d'uscita fu cancellata e il film inserito in una lista di progetti TBD (Uscita da determinare).\nNell'aprile 2010, il produttore Brad Fuller parl\u00f2 dello stato del progetto dicendo che \u00ab\"[il film] \u00e8 morto, non si far\u00e0\"\u00bb, spiegando come nessuno alla New Line sembr\u00f2 interessarsi molto del film nonostante l'idea iniziale di concepirlo per l'estate 2010. In seguito lo stesso Fuller chiar\u00ec meglio il significato delle sue dichiarazioni, spiegando come arrivati a una fase avanzata della preproduzione, nella quale il set di Crystal Lake fu anche riaperto, sia la Paramount che la New Line concordarono sul fatto di lavorare alternatamente a nuovi remake, tra cui quello di Nightmare, abbandonando perci\u00f2 il lavoro fatto sul seguito di \"Venerd\u00ec 13\" per capire l'effettiva necessit\u00e0 della sua realizzazione."}
{"id": "1382316", "revid": "1718925", "url": "https://it.wikipedia.org/wiki?curid=1382316", "title": "Macaia", "text": "Macaia o macaja \u00e8 una parola della lingua ligure, di probabile origine greca (per metatesi da \"malakia\", languore, ovvero dal latino \"malacia\", bonaccia di mare), o forse inglese (\"muggy air\"). Indica una particolare condizione meteorologica che si verifica nel golfo di Genova, quando spira vento di scirocco (un vento caldo proveniente da sud-est), il cielo \u00e8 coperto e il tasso di umidit\u00e0 \u00e8 elevato.\nD'inverno questo fenomeno pu\u00f2 creare uno sbalzo termico con la Pianura padana anche di +15\u00b0, rendendo in taluni casi e a determinate condizioni eoliche e igrometriche quella di Genova la zona in quel momento pi\u00f9 mite d'Italia (ad esempio la sera del 18 gennaio 2012). Tuttavia in primavera, quando una massa di aria calda passa sopra il mar Ligure ancora freddo, pu\u00f2 causare giornate con cielo coperto, fredde e uggiose, con temperature pi\u00f9 basse di quelle che si registrano nella notoriamente pi\u00f9 fredda pianura padana.\nVista la sua specificit\u00e0, la parola \"maccaja\" \u00e8 subentrata nella terminologia nautica e meteorologica, in particolare per le zone prospicienti il golfo ligure.\nIl termine ha assunto nel tempo anche un significato metaforico, indicando un particolare stato d'animo melanconico e cupo.\n\u00c8 stato reso celebre in tutta la penisola grazie alla citazione nella canzone del cantautore Paolo Conte \"Genova per noi\", nel verso che recita: \u00abmacaia, scimmia di luce e di follia, foschia, pesci, Africa, sonno, nausea, fantasia\u00bb.\nCristiano De Andr\u00e9 nella canzone \"Notti di Genova\" tratto dall'album Sul confine del 1995 che recita: \u00abGenova apriva le sue labbra scure / al soffio caldo della macaia\u00bb.\nMax Manfredi nella canzone \"Tra virt\u00f9 e degrado\" tratta dall'album L'intagliatore di santi del 2001 recita: \u00ab[...] ansia o macaia nella zona buia di un angiporto [...]\u00bb.\nFederico Sirianni nella canzone \"Caldo da impazzire\" tratta dall'album \"Onde Clandestine\" del 2002 che recita \u00ab[...] e questo cielo denso di macaia\u00bb.\n\"Maccaia\" (1991) \u00e8 anche il titolo del primo album dei compositori genovesi Pivio e Aldo De Scalzi.\nCompare nei titoli dei libri di Bruno Morchio (pubblicato da Il Sole 24 Ore nella collana \"Noir Italia\") e di Simone Pieranni (\"Genova macaia\", Laterza) nonch\u00e9 nella commedia dialettale genovese \"Sotto a chi tocca\" di Luigi Orengo, resa celebre dall'interpretazione di Gilberto Govi. Infine, il termine ricorre anche nei componimenti in genovese, come ad esempio alcuni testi di canzoni di Fabrizio De Andr\u00e9 (\"Sid\u00f9n\")."}
{"id": "1382328", "revid": "767487", "url": "https://it.wikipedia.org/wiki?curid=1382328", "title": "Alexander James McLean", "text": "Biografia.\nPrimi passi.\nAlexander James (meglio conosciuto come AJ) \u00e8 nato a West Palm Beach in Florida da Denise Fernandez e Bob McLean. I suoi genitori divorziarono e suo padre lasci\u00f2 l'intera famiglia quando McLean aveva appena 2 anni, e fu sotto custodia della madre e dei suoi nonni materni, Ursula e Adolph Fernandez. Nel 1990, si trasfer\u00ec in Orlando con sua madre per concentrarsi sulla recitazione e sul canto. Dopo numerose audizioni per progetti Nickelodeon e Disney, ebbe un ruolo nella serie di Nickelodeon \"Welcome Freshmen\" e in una serie comica chiamata \"Hi Honey, I'm Home!\", dove interpretava il personaggio di nome Skunk. Ha anche vinto una medaglia d'argento ai \"Nickelodeon Guts\" nel 1992.\nCon i Backstreet Boys.\nLa svolta nella sua carriera artistica l'ebbe per\u00f2 nel 1993, partecipando ad un provino in cui venne scelto da Lou Pearlman per formare una nuova boyband emergente, i futuri Backstreet Boys. Assieme a lui vennero scelti anche Nick Carter e Howie Dorough,e successivamente si unirono al gruppo anche i due cugini del Kentucky Brian Littrell e Kevin Richardson. Dal 1993 \u00e8 membro della band, che ha venduto e continua a vendere milioni di dischi in tutto il mondo.\nDa solista.\nNel gennaio 2010 esce il suo primo album Have It All, il cui unico singolo estratto \u00e8 Teenage Wildlife. Le canzoni sono quasi tutte scritte da lui. Negli anni a seguire, AJ non rilascia pi\u00f9 album, ma alcuni singoli negli anni. Nel 2015 pubblica i singoli \"Live Together\" e \"You\", nel 2018 \"Back Poarch Bottle Service\" e \"Night Visions\", nel 2019 \"Boy And a Man\" e \"Give You Away\".\nNel 2020 esce Love Song Love, canzone dedicata alla comunit\u00e0 LGBTQ+, che il cantante supporta in modo attivo. Nel 2021 si esibisce con l'ex membro della band NSYNC Chris Kirkpatrick, presentando anche il loro nuovo singolo, chiamato \"Air\".\nIl problema della tossicodipendenza.\nAnche se amato da tuttI I fans, McLean ebbe fin dall'inizio la fama del \"cattivo ragazzo\" del gruppo. Nel 2001, gli altri membri della band erano davvero spaventati dalla vita che il giovane conduceva, infatti, seguendo un lungo intervento, AJ McLean fu subito messo in ri-abilitazione poich\u00e9 abusava di alcool e cocaina. Sua madre, Denise McLean, scrisse il libro \"Backstreet Mom\", descrivendo la vita di AJ prima, durante e dopo la riabilitazione.\nNel dicembre 2003, McLean e sua madre apparirono all'Oprah Winfrey Show per parlare del suo ricovero dalla depressione, alcolismo e uso di droga.Gli altri 4 membri fecero una sorpresa a McLean facendo cos\u00ec un'apparizione a talk show per parlare delle loro esperienze personali e per far da supporto alla riabilitazione che McLean aveva appena svolto. Questa fu la prima volta che tutti e cinque i Backstreet Boys apparvero insieme in pubblico da quasi due anni. I suoi musicisti preferiti sono James Taylor, the Dixie Chicks, America, Jimmy Buffett, e John Denver, mentre i suoi attori preferiti sono Nathan Lane e Ben Stiller. La band si riun\u00ec per un world tour nel 2004 e pubblic\u00f2 un album di ritorno sulle scene intitolato \"Never Gone\" il 14 giugno 2005.\nNel gennaio 2011, per preparasi al NKOTBSB Tour, rientr\u00f2 nuovamente in riabilitazione, dichiarando di voler essere in massima forma per quel tour.\nOggi AJ, supportato anche dalla moglie e dalle due bambine, \u00e8 riuscito a superare i suoi problemi con la dipendenza da sostanze e alcol e dal 2021 tiene un podcast, intitolato \"Pretty Messed Up\", nel quale ha diversi ospiti che parlano delle loro dipendenze e racconta spesso la sua storia, dando consigli e sentendo le storie di molte persone. Le puntate del podcast vengono registrate insieme alla sua amica e personaggio televisivo Cheryl Burke, conosciuta nell'edizione 2020 di Dancing With The Stars, nella quale la coppia si \u00e8 classificata ottava.\nL'Alter Ego di AJ.\nMcLean ha creato un personaggio, che chiam\u00f2 \"Johnny No Name\", per usarlo come suo alter ego. Lo us\u00f2 come un nome alternativo quando non cantava con il resto dei Backstreet Boys. Il personaggio ha delle somiglianze con McLean; ad esempio, tutti e due hanno una madre divorziata e vivono con i loro nonni da quando erano piccoli. Ma sono presenti anche differenze - Johnny infatti \u00e8 stato in prigione mentre AJ no. Ha occasionalmente eseguito performance sotto l'aspetto del suo alter ego, Johnny No Name, in diversi club di New York. Inoltre AJ ha fatto un breve tour di nove tappe per supportare VH1 Save the Music sotto forma di Johnny No Name. Il nome originale dell'alter ego di AJ doveva essere Johnny Suede. Condivise quindi il nome col personaggio interpretato da Brad Pitt e quando gli studi cinematografici lo citarono per copyright, il ragazzo cambi\u00f2 il nome in Johnny No Name.\nMcLean \u00e8 apparso nella serie animata chiamata Static Shock sul canale Kids WB/Cartoon Network interpretando se stesso.\nVita Personale.\nHa sposato la make-up artist Rochelle Deanna Karidis, il 17 dicembre 2011 a Beverly Hills, California. Il 29 aprile 2012 annunciano di essere in attesa di un bimbo durante il NKOTBSB tour, alla O2 Arena a Londra in diretta mondiale on-line. Ava Jaymes McLean nasce il 27 novembre 2012. Il 19 marzo 2017 nasce la loro seconda figlia, Lyric Dean McLean.\n\"Have It All\".\nNel marzo 2008, McLean ha eseguito le sue prime due mostre personali (come se stesso) presso l'Anaheim House of Blues e The Roxy a Los Angeles. Lo spettacolo consisteva nel suo materiale solista e in una versione solista del successo dei Backstreet Boys, \"Incomplete\". Il tour solista \u00e8 continuato in Europa a maggio e giugno, in parallelo al tour dei Backstreet Boys. Durante la creazione del suo progetto solista, McLean ha lavorato con il cantante dei OneRepublic, Ryan Tedder, i produttori Dan Muckala e Kristian Lundin, oltre all'ex membro del NSYNC, JC Chasez. Il 20 gennaio 2010, \"Have It All\" \u00e8 stato pubblicato in Giappone. Ha confermato durante la crociera Backstreet Boys nel dicembre 2010 che la versione americana sarebbe stata pubblicata l'8 febbraio 2011.\nA giugno 2012, McLean stava lavorando al suo secondo album da solista. Ha anche pubblicato due delle sue nuove canzoni su Socialcam il 23 luglio 2012, intitolate \"Peach\" e \"P.L.A.R.S.\"\nDiscografia.\nCon i Backstreet Boys.\nVedi discografia dei Backstreet Boys."}
{"id": "1382333", "revid": "122457689", "url": "https://it.wikipedia.org/wiki?curid=1382333", "title": "Pronto, chi gioca?", "text": "Pronto, chi gioca? \u00e8 stato un programma televisivo di Raiuno trasmesso nelle stagioni 1985-1986 e 1986-1987 nella fascia di mezzogiorno dal luned\u00ec al sabato. \nEnrica Bonaccorti fu la presentatrice che sostitu\u00ec Raffaella Carr\u00e0 nel salotto TV di mezzogiorno, dopo il fortunato \"Pronto, Raffaella?\". Andava in onda dalle 12:05 alle 14:15, con all'interno l'edizione delle 13:30 del TG1.\nLa regia del programma era sempre di Gianni Boncompagni. La prima puntata \u00e8 stata trasmessa il 7 ottobre 1985, l'ultima il 26 giugno 1987. In totale sono state prodotte, in due edizioni, 376 puntate.\nIl programma.\nI contenuti del programma erano i giochi telefonici e le interviste agli ospiti (che potevano essere sia gente comune che personaggi famosi).\nPartecipava al programma il quartetto comico Premiata Ditta che si esibiva in vari sketch, oltre ad una soubrette, che nella prima stagione fu Alessandra Martines e nella seconda Maria Laura Baccarini, che eseguivano in ogni puntata un balletto; le coreografie erano state affidate a Don Lurio nella prima edizione ed a Luciana Verdeggiante nella seconda, mentre delle musiche si occupava Paolo Ormi.\nPartecipavano al programma anche due bambini: Davide, di 4 anni, e Vittoria, di 5 anni, e Paolo Panelli, che interpretava il burbero nonno di Enrica Bonaccorti.\nNella primavera 1987 la trasmissione si trasform\u00f2 per cinque sabati in prima serata in \"Pronto Topolino?\", in abbinamento alla messa in onda di un famoso film della Disney, e vide la partecipazione di Heather Parisi, che in ogni puntata eseguiva una coreografia ispirata al film appena trasmesso.\nAnche questa nuova versione del talk-show meridiano di Raiuno ottenne molto successo, la Bonaccorti grazie alla sua affabilit\u00e0 e alla sua simpatia riusc\u00ec a sostituire la Carr\u00e0 senza farla rimpiangere, divenendo cos\u00ec la nuova regina del mezzogiorno televisivo italiano.\nAll'interno della puntata di Natale della prima edizione della trasmissione, la Bonaccorti cant\u00f2 il brano \"Buongiorno a tutte quante le mamme\", una canzone per bambini scritta da lei assieme a Giovanni Ullu, con musiche di Paolo Ormi, che per\u00f2 in seguito non ha mai inciso su disco.\nIl programma ebbe cos\u00ec tanto successo che nel 1986 si aggiudic\u00f2 sia l'Oscar TV che il Telegatto come \"miglior trasmissione di talk show\".\nIn una puntata della seconda edizione, la Bonaccorti annunci\u00f2 in diretta di essere incinta, fatto che la pose al centro di pesanti accuse di utilizzo della TV pubblica per scopi privati; lo stress per la Bonaccorti fu tale che la sua gravidanza ebbe delle complicazioni, che culminarono in un aborto spontaneo, perdendo dunque il bambino che stava aspettando.\nA causa di questi problemi di salute, la Bonaccorti fu costretta ad abbandonare temporaneamente la trasmissione (dal 29 ottobre al 19 novembre 1986) venendo sostituita nella puntata del 29 ottobre da una redattrice del programma, Livia Azzariti (in seguito divenuta nota come conduttrice di \"Unomattina\") ed in seguito, dal 30 ottobre al 19 novembre, da Giancarlo Magalli, autore del programma, che gi\u00e0 ne occupava un piccolo spazio con un quiz telefonico.\nAl termine della seconda edizione del programma, Enrica Bonaccorti lasci\u00f2 la Rai per la Fininvest (l'attuale Mediaset), mentre Gianni Boncompagni e molti altri componenti del cast in autunno passarono a \"Domenica in\" (la stessa Bonaccorti sarebbe dovuta esserne la conduttrice, ma in seguito alle polemiche createsi prefer\u00ec rinunciare e passare alla concorrenza). \nRimase dunque Giancarlo Magalli, che venne definitivamente promosso come presentatore del programma (affiancato da Simona Marchini), che nell'autunno 1987 torn\u00f2 in onda con un nuovo titolo: \"Pronto, \u00e8 la Rai?\", con la regia che pass\u00f2 a Lella Artesi.\nCuriosit\u00e0.\nEnrica Bonaccorti fu scelta dai dirigenti Rai come conduttrice del programma solo all'ultimo momento; prima di lei, per sostituire Raffaella Carr\u00e0, erano infatti stati interpellati molti nomi illustri dello spettacolo italiano, sia della TV che del cinema, tra cui la coppia Mondaini-Vianello, Ugo Tognazzi, Virna Lisi, Nino Manfredi, Sandra Milo, Claudia Cardinale e molti altri che per\u00f2 rifiutarono tutti l'offerta in quanto temevano di non reggere il confronto con la Carr\u00e0; alla fine la scelta cadde sulla Bonaccorti, che aveva riscosso un discreto successo nelle annate precedenti come presentatrice del rotocalco preserale di Rai 1 \"Italia sera\" e prima ancora come attrice di diversi sceneggiati Rai degli anni settanta come \"Eleonora\" e \"L'amaro caso della baronessa di Carini\", la quale, grazie proprio a \"Pronto, chi gioca?\", ottenne la definitiva affermazione come presentatrice. Sia la Bonaccorti che Boncompagni erano convinti che questa nuova versione del salotto meridiano di Raiuno si sarebbe rivelata un insuccesso (dovuto alla scarsa popolarit\u00e0 che aveva all'epoca la Bonaccorti) ed invece alla fine gli ascolti furono addirittura maggiori rispetto a quelli registrati da \"Pronto, Raffaella?\"."}
{"id": "1382336", "revid": "78273", "url": "https://it.wikipedia.org/wiki?curid=1382336", "title": "AJ McLean", "text": ""}
{"id": "1382337", "revid": "531590", "url": "https://it.wikipedia.org/wiki?curid=1382337", "title": "Stevie Richards", "text": "Nel corso della sua carriera ha vinto una volta l'NWA World Heavyweight Championship, ventuno volte il WWF Hardcore Championship e due volte l'ECW World Tag Team Championship (con Raven).\nNell'estate del 1996, quando militava nella Extreme Championship Wrestling, diede vita al Blue World Order insieme a Blue Meanie e Mike Bucci.\nCarriera.\nExtreme Championship Wrestling (1992\u20131997).\nStevie Richards inizi\u00f2 ad allenarsi sotto la guida di Mike Sharpe a Brick Township, nel New Jersey, dopo essere stato scoperto da Dan Haney nella sua World Wide Wrestling Alliance.\nIl 25 febbraio 1992, Richards fece un match nel primo show della Extreme Championship Wrestling, che fin\u00ec in No Contest dopo 20 minuti contro Jimmy Jannetty.\nNel 1994, Richards adott\u00f2 una gimmick simile a quella di Raven in WCW e in WWF, lottando come Johnny Polo. Dopo aver perso contro Tommy Dreamer, annunci\u00f2 la sua alleanza con Raven il 7 gennaio 1995, e i due conquisteranno per due volte gli ECW World Tag Team Championship.\nRichards entr\u00f2 poi a far parte dei Blue World Order (bWo), una parodia dei New World Order, ed ebbe una faida contro alcuni wrestler della World Wrestling Federation partecipando al suo unico PPV in ECW, Barely Regal, prendendo parte ad un Triple Threat Match insieme a Terry Funk e The Sandman per decretare il primo sfidante all'ECW World Heavyweight Championship, perdendo l'incontro. Sconfisse poi Little Guido. Nel 1997, lasci\u00f2 la ECW.\nWorld Championship Wrestling (1997).\nNel maggio 1997, dopo aver inizialmente annunciato il suo ritiro in seguito ad un infortunio al collo, firm\u00f2 un contratto per la World Championship Wrestling, lottando nella stable di Raven, The Flock, ma fall\u00ec i test fisici e fu costretto a lasciare la federazione nel dicembre dello stesso anno. In questo periodo, sconfisse Scotty Riggs, Lenny Lane e Damian, salvo perdere contro Randy Savage, Diamond Dallas Page e Raven a Clash of the Champions XXXV.\nWorld Wrestling Federation/Entertainment (1999\u20132008).\nNel 1999, Richards pass\u00f2 alla World Wrestling Federation a tempo pieno, debuttando il 15 agosto 1999 a Heat, aiutando il suo vecchio partner della bWo, The Blue Meanie, a vincere il suo match contro Al Snow. I due formarono un Tag Team che ebbe per\u00f2 una durata breve, poich\u00e9 Richards assunse la gimmick di un imitatore. Di li in poi cominci\u00f2 a travestirsi, imitando gli APA, i Dudley Boyz, Gangrel, Edge e Christian, Test, Chyna e Chris Jericho, prima di infortunarsi alla caviglia.\nTorn\u00f2 a combattere a Jakked e a Metal, dove incass\u00f2 pi\u00f9 sconfitte che vittorie, anche se arriv\u00f2 ad ottenere un match valido per il WWF Light Heavyweight Championship, contro Dean Malenko e Scotty 2 Hotty, ma non riusc\u00ec a vincere il titolo.\nRichards fece il suo ritorno a Raw il 26 giugno 2000, con un nuovo look e gimmick, con i capelli corti. Ormai Heel, form\u00f2 una stable chiamata Right to Censor, reclutando The Godfather, Bull Buchanan, Ivory e Val Venis. Godfather e Buchanan conquistarono anche i titoli di coppia. I Right to Censor ebbero comunque una breve vita e una rivalit\u00e0 con Chyna ed Eddie Guerrero.\nUna volta sciolta la stable, Richards pass\u00f2 al roster di SmackDown, attaccando The Undertaker e incolpandolo dello scioglimento della sua stable. Durante il suo match contro il becchino, intervennero i KroniK, che annunciarono la loro nuova alleanza con Richards, che divent\u00f2 cos\u00ec membro della \"The Alliance\", stable della World Championship Wrestling. Fece da manager ai KroniK in un match contro Kane e The Undertaker, nel quale i KroniK persero e vennero licenziati.\nDopo ci\u00f2, Richards inizi\u00f2 ad apparire prevalentemente a Velocity, anche se partecip\u00f2 a Survivor Series 2001, dove il Team Alliance perse contro il Team WWF. Dopo il match, venne licenziato da Vince McMahon, anche se Ric Flair lo salv\u00f2, reintegrandolo a Raw. Qui, assunse la gimmick di un instabile mentale e conquist\u00f2 per 21 volte il WWE Hardcore Championship, conquistandolo varie volte nella stessa sera o a distanza di pochi giorni contro wrestler come Bubba Ray Dudley, Booker T, Crash Holly, Shawn Stasiak, Justin Credible, Bradshaw, Terri e Tommy Dreamer.\nRichards form\u00f2 poi una alleanza con Victoria verso la fine del 2002, aiutandola a mantenere il WWE Women's Championship, proclamandosi il nuovo General Manager di Heat, una carica che non esisteva neanche dato che lo show aveva come general manager quello di Raw. Victoria effettu\u00f2 poi un Turn Face e i due si separano. Nell'agosto 2004, Richards inizi\u00f2 ad apparire come \"The Mystery Woman\" aiutando Victoria contro Tyson Tomko e Trish Stratus. Richards affront\u00f2 poi Tomko, perdendo il match. Perse poi tanti incontri, fino a sconfiggere Ren\u00e9 Dupr\u00e9e il 3 dicembre 2006 a Heat.\nRichards venne gravemente infortunato da Chris Masters durante il suo debutto nel febbraio 2005, rompendosi il naso. Dopo essersi ripreso, sfid\u00f2 nuovamente Masters, ma venne sconfitto.\nRichards apparve poi all'evento di riunione della ECW, One Night Stand 2005, riunendosi ai suoi vecchi compagni della bWo Nova e The Blue Meanie e attaccando The Sandman. Pass\u00f2 poi a SmackDown il 30 giugno 2005 insieme a tutta la bWo, e a The Great American Bash persero contro i Mexicools in un 6-man tag team match.\nApparve poi prevalentemente a Velocity, perdendo contro Hardcore Holly e Booker T. Scomparve dalle scene per 6 mesi, salvo ritornare ad Heat nel corso di una battle royal a 18 uomini.\nPoco dopo l'apertura della ECW, Richards pass\u00f2 da SmackDown al nuovo roster, partecipando a \"WWE vs ECW Head to Head\" il 7 giugno 2006, tradendo gli ECW Originals e unendosi alle nuove Superstars. Effettuando un Turn Heel, sconfisse Balls Mahoney il 5 settembre 2006, grazie anche all'interferenza di Kevin Thorn, che aveva una rivalit\u00e0 con Mahoney.\nDopo aver lottato un Dark Match a December to Dismember, dove sconfisse Ren\u00e9 Dupr\u00e9e, ritorn\u00f2 in ECW nel settembre 2006, unendosi al New Breed con Test, Hardcore Holly e Mike Knox e nel febbraio 2007 perse contro CM Punk.\nSuccessivamente, perse altre tre volte contro CM Punk. A met\u00e0 del 2007, effettu\u00f2 un Turn Face, facendo coppia con Tommy Dreamer contro i New Breed, sostituendo Sandman che era passato a Raw.\nIl 24 luglio, Richards sconfisse Kevin Thorn rovesciando una crucifix powerbomb in un backslide pin. Questa fu la prima vittoria televisiva di Richards dal dicembre 2006. Nel rematch della settimana seguente, batt\u00e9 Thorn ancora una volta. Il 14 agosto, dopo essere stato attaccato nel backstage, il match venne vinto da Richards poich\u00e9 l'arbitro rovesci\u00f2 il verdetto per eccessiva violenza di Thorn dopo il match. Facendo coppia con Dreamer, venne sconfitto da Thorn e Elijah Burke, mentre la settimana dopo fece coppia con CM Punk riuscendo a batterli.\nRichards venne poi eliminato dalla Elimination Chase per l'ECW Championship il 18 settembre. Sub\u00ec poi un'operazione alla gola che lo tenne fuori dalle scene fino al febbraio 2008, dove sconfisse due jobbers e Mike Knox. Nelle settimane a seguire, partecip\u00f2 alla Battle Royal di WrestleMania 24, non riuscendo a vincere. Dopo aver perso contro Shelton Benjamin, The Great Khali e Mike Knox, prese parte al 14 on 2 Handicap Match insieme ad altri wrestlers ECW contro Triple H e Mr. Kennedy.\nNel draft 2008, pass\u00f2 a SmackDown, ma perse tutti e tre i match combattuti nello show blu, contro Vladimir Kozlov e Brian Kendrick. Venne rilasciato nel settembre 2008.\nMaryland Championship Wrestling (2008\u20132009).\nTornato nei circuiti indipendenti, dopo essersi curato da un'infezione, combatt\u00e9 nella Maryland Championship Wrestling. Vinse l'NWA Force One Heavyweight Title a Barnegat battendo Danny Doring. Vinse anche lo Showcase Heavyweight Championship.\nTotal Nonstop Action (2009\u20132011).\nIl 12 febbraio 2009, a Impact, Manna fece il suo debutto nella TNA come terapista di Abyss, il Dr. Stevie. A Lockdown, interf\u00ec nel match fra Abyss e Matt Morgan, impedendo ad Abyss di usare una sedia che lo avrebbe fatto squalificare. A Sacrifice, Abyss trad\u00ec Stevie attaccandolo con una Chokeslam. Il 28 maggio, Stevie si riun\u00ec a Raven e Daffney in una rivalit\u00e0 contro Abyss, che per\u00f2 verr\u00e0 vinta da quest'ultimo, quando a Victory Road batt\u00e9 Richards.\nStevie apparve poi a Xplosion, lo show secondario, vincendo il suo primo match contro Cody Deaner, usando la sua nuova mossa finale, la General Anesthesia. Il 1\u00ba settembre, riusc\u00ec anche a battere Jay Lethal. Poi ebbe una breve rivalit\u00e0 con Kevin Nash, ma tutti i match fatti tra i due furono vinti dal secondo.\nL'8 ottobre, Mick Foley annunci\u00f2 che Richards avrebbe fatto da arbitro speciale nel Monster's Ball Match fra Foley e Abyss a Bound for Glory. Nel match, Abyss attacc\u00f2 Daffney, Stevie e Foley con una tavola spinata, contando lo schienamento con la sua mano, dato che Stevie era stato messo K.O. Due settimane dopo, Stevie attacc\u00f2 Abyss dopo un match contro quest'ultimo ma intervenne Foley che effettua un Turn attaccando Stevie. La settimana seguente, Mick Foley disse di aver manipolato il Dr. Stevie solo per testare le abilit\u00e0 di Abyss e che Stevie avrebbe salvo il posto di lavoro solo riuscendo a sconfiggere lo stesso Abyss. Il match venne vinto da Stevie, che mantenne cos\u00ec il suo lavoro grazie all'interferenza di Raven. A Final Resolution, Abyss e Foley sconfissero Stevie e Raven in un \"Foley's Funhouse\" tag team match, ponendo fine alla rivalit\u00e0.\nDopo mesi di inattivit\u00e0, ritorn\u00f2 come Stevie Richards il 24 giugno a Impact, riunendosi a Raven e Tommy Dreamer. La settimana seguente insieme a Rhino, Brother Devon, Pat Kenney e Allen Sarven, si alle\u00f2 con il campione del mondo Rob Van Dam, attaccando Abyss nel backstage, effettuando un Turn Face.\nLa settimana seguente, Dixie Carter accett\u00f2 di dare a tutti un PPV di riunione per la ECW, Hardcore Justice, dove Richards sconfisse PJ Polaco. I wrestlers della ECW formarono poi una stable, la EV 2.0, che inizi\u00f2 una rivalit\u00e0 con la Fortune di Ric Flair, formata da Matt Morgan, Doug Williams, James Storm, Robert Roode, Frankie Kazarian e AJ Styles. Richards riusc\u00ec anche in questo periodo a sconfiggere Abyss . Dopo il match, Abyss attacc\u00f2 Richards, ma egli venne salvato dal nuovo membro della EV 2.0, ovvero Brian Kendrick.\nA Bound for Glory, Richards, Dreamer, Raven, Rhino e Sabu sconfissero Styles, Kazarian, Morgan, Roode e Storm in un Lethal Lockdown match mentre a Turning Point, la EV 2.0 sfid\u00f2 la Fortune in un 10-man tag team match, dove la EV 2.0 mise in palio il suo posto di lavoro nella federazione, ma persero, Sabu venne licenziato. Tent\u00f2 di conquistare il TNA Television Championship, ma perse contro il campione AJ Styles. Dopo un infortunio, combatt\u00e9 principalmente a Xplosion dove batt\u00e9 Okada.\nL'11 gennaio 2011 lasci\u00f2 la TNA\nCircuito indipendente (2011\u2013presente).\nIl 28 maggio 2011, Richards debutt\u00f2 nella Lucha Libre USA come ring announcer. Il 18 giugno, effettu\u00f2 un Turn Heel, aiutando AJ Brewer a vince il Lucha Libre USA Championship, unendosi alla stable anti-messicani, The Right. Il 30 luglio, grazie all'aiuto di Petey Williams, sconfisse Rocky Romero.\nNel 2012, debutt\u00f2 nella Extreme Rising, una promozione ispirata alla vecchia ECW. Qui vinse l'Extreme Rising World Championship vincendo il torneo per l'assegnazione del titolo, battendo Papadon, Luke Hawx e Rhino nella finale. Vinse anche l'ACPW Heavyweight Championship nella American Championship Pro Wrestling (ACPW), sconfiggendo Aramis.\nNel 2013, Steven sfid\u00f2 Rico Casanova per il DWE Heavyweight Championship nella Southern Championship Wrestling, ma il match fin\u00ec in No Contest a causa di interferenze esterne."}
{"id": "1382343", "revid": "1451528", "url": "https://it.wikipedia.org/wiki?curid=1382343", "title": "Crisi di Sigonella", "text": "La crisi di Sigonella (che prende il nome dalla base aerea presso la quale scatur\u00ec, in Sicilia) fu un caso diplomatico tra Italia e Stati Uniti d'America avvenuto nell'ottobre 1985.\nL'accaduto rischi\u00f2 di sfociare in uno scontro armato tra VAM (Vigilanza Aeronautica Militare) e Carabinieri da una parte, e i militari della Delta Force (reparto speciale delle forze armate statunitensi) dall'altra, all'indomani di una rottura politica tra il presidente del Consiglio italiano Bettino Craxi e il presidente degli Stati Uniti Ronald Reagan circa la sorte dei terroristi palestinesi che avevano sequestrato e dirottato la nave da crociera italiana \"Achille Lauro\" uccidendo un passeggero statunitense.\nIl 7 e l'8 ottobre: il dirottamento dell\"Achille Lauro\" e l'omicidio Klinghoffer.\nLuned\u00ec 7 ottobre 1985 la nave da crociera italiana \"Achille Lauro\", alle ore 13:07, mentre si apprestava a lasciare le acque egiziane per approdare in Israele, venne sequestrata da quattro terroristi palestinesi armati, che si erano introdotti a bordo con passaporti falsi. I terroristi infatti, sorpresi da un componente dell'equipaggio mentre maneggiavano le armi destinate a una loro missione programmata durante lo sbarco nel porto israeliano di Ashdod, reagirono repentinamente e, dopo una sparatoria che coinvolse un membro dell'equipaggio successivamente ferito a una gamba, si impossessarono della nave.\nL'equipaggio riusc\u00ec tuttavia ad inviare il Mayday, captato in Svezia, in cui segnalavano il dirottamento da parte di terroristi palestinesi che chiedevano la liberazione di 50 loro compagni imprigionati in Israele. Questi si dichiararono esponenti dell'OLP, l'Organizzazione per la Liberazione della Palestina, ma in realt\u00e0 appartenevano alla fazione filosiriana di una sua componente minoritaria, il FPLP.\nRicevuta la notizia, il ministro degli affari esteri Giulio Andreotti e il ministro della difesa Giovanni Spadolini si attivarono per una trattativa che, sin dall'inizio, apparve particolarmente complessa ed assai rischiosa, anche alla luce delle diverse opinioni politiche all'interno del governo italiano. Spadolini convoc\u00f2 tutti i vertici delle forze armate e del controspionaggio. Andreotti, in serata, convoc\u00f2 alla Farnesina l'unit\u00e0 di crisi, attivando subito i suoi canali diplomatici, grazie alla storica amicizia con il mondo arabo moderato di cui appoggiava la politica. Alla persona del ministro degli esteri fu consegnato da Craxi il capitolo \u201cAsad\u201d: Hafiz al-Asad era il suo referente privilegiato nell'area e lo conosceva bene. In quel momento era considerato un \"punto decisivo, anche perch\u00e9 la nave sequestrata sembrava puntare ad un attracco proprio in Siria, a Tartus\". Andreotti riusc\u00ec a \"trovare in poche ore il dittatore siriano: lo\nrintracci\u00f2 addirittura in Germania, dove Asad risiedeva segretamente in quei giorni perch\u00e9 doveva sottoporsi ad un'operazione chirurgica. Come \u00e8 altrettanto ovvio che il leader siriano si mosse subito a nostro favore non solo perch\u00e9 conosceva bene il ministro italiano che gli parlava al telefono. Asad ag\u00ec immediatamente e duramente, obbligando chi controllava la nave ad invertire la rotta e a tornare a dirigersi verso le acque antistanti l'Egitto\".\nAlle 22:10 dalla capitaneria di Porto Said vennero captate via radio la prima rivendicazione e la richiesta del commando, che consisteva nella liberazione di 50 loro compagni palestinesi detenuti nel campo israeliano di Nahariya. La minaccia per il mancato accoglimento era quella di far esplodere la nave.\nDopo una telefonata tra Andreotti e Yasser Arafat (che dell'OLP era il presidente, oltre che capo di al-Fatah, la forza pi\u00f9 importante all'interno dell'OLP), il leader palestinese con un comunicato stampa fece sapere di essere totalmente estraneo alle vicende del sequestro. Nel frattempo, il ministro degli esteri riusc\u00ec a mettersi in contatto con i vertici politici egiziani, al fine di poter agevolare una trattativa, mentre il presidente del Consiglio Craxi riuscir\u00e0 anche ad assicurarsi l'appoggio del presidente della Tunisia (l'OLP si trovava in Tunisia al tempo).\nNella notte tra il 7 e l'8 ottobre, dopo un vertice al Ministero della difesa e una volta ottenute le autorizzazioni da Gran Bretagna e Stati Uniti d'America, part\u00ec ufficialmente l\"operazione Margherita\", che prevedeva la mobilitazione di 4 elicotteri da trasporto con 60 paracadutisti, di incursori e di ricognitori per individuare la posizione della nave. Subito dopo, Craxi, Andreotti e Spadolini si dettero appuntamento a Palazzo Chigi per un vertice notturno.\nNella stessa notte Yasser Arafat mand\u00f2 un messaggio personale a Craxi e Andreotti: \u00abDue miei emissari stanno per raggiungere il Cairo e affiancheranno le autorit\u00e0 egiziane. Dalle prime notizie sembra che il gruppo sia filosiriano\u00bb. I due inviati furono Hani El Hassan (uno dei bracci destri di Arafat) e Abu Abbas, capo fondatore del FPLP, di cui solo successivamente si apprese essere l'ispiratore del fallito piano di presa d'ostaggi ad Ashdod.\nAndreotti e Craxi si espressero a favore di una trattativa diplomatica per \u00abevitare una tragedia\u00bb, ma vennero avvertiti dall'ambasciatore statunitense che il presidente degli Stati Uniti Ronald Reagan si sarebbe opposto a qualsiasi trattativa con i terroristi. Craxi lament\u00f2 di come gli USA ostacolarono l'Italia omettendo di fornire le informazioni rilevate dai loro satelliti. La nave si diresse in Siria e stazion\u00f2 al largo di Tartus, dove i dirottatori chiesero di entrare nel porto: il governo siriano comunic\u00f2 all'Italia che avrebbe autorizzato l'attracco solo in seguito all'apertura di un negoziato diretto tra il governo italiano e i terroristi; gli Stati Uniti si opposero.\nI terroristi chiesero quindi un negoziato mediato dalla Croce Rossa Internazionale con gli ambasciatori d'Italia, degli USA, del Regno Unito e della Germania dell'Ovest. Sulla nave intanto la situazione degener\u00f2: i terroristi minacciarono ripetutamente di cominciare a uccidere ogni 3 minuti tutti i passeggeri, iniziando dai cittadini americani. Leon Klinghoffer, cittadino statunitense ebreo e paraplegico, venne ucciso e gettato in mare. Tuttavia i sequestratori non proseguirono nell'attuare la loro minaccia, se non simulandola con diversi spari che intimorirono equipaggio e passeggeri.\nMercoled\u00ec 9 e gioved\u00ec 10: la resa dei dirottatori e la scoperta dell'omicidio.\nIl governo siriano cercava di inserirsi nella gestione della vicenda, ipotizzando un attacco per liberare la nave; anche per reazione, il governo statunitense minacci\u00f2 l'intervento armato sulla nave per liberare i passeggeri. La prima posizione trovava consenziente Andreotti; Craxi, che era contrario \"a priori\" ad un'azione di forza, replic\u00f2 che, nel caso in cui l'assalto avesse dovuto esserci, questo doveva essere guidato dalle forze armate italiane, anche se interforze con Marines e SAS britannici; in effetti, le istruzioni ai militari che erano a bordo, trattandosi di territorio italiano, sarebbero saliti gli incursori delle forze speciali italiane. Trent'anni dopo l'ex consigliere diplomatico di Craxi, ambasciatore Antonio Badini, ha rivelato che in questa posizione Craxi seguiva la linea, condivisa dagli USA, di emarginare il ruolo siriano in quanto espressione del radicalismo antioccidentale.\nLa \"Achille Lauro\", avuto l'ordine di allontanarsi dalla costa siriana, ritorn\u00f2 a Porto Said su richiesta di Abbas il quale, con l'autorizzazione del governo italiano, riusc\u00ec a far arrendere i terroristi dopo aver promesso loro una via di fuga diplomatica verso un altro paese arabo. Questa soluzione venne appoggiata dall'OLP e gestita dal governo italiano a condizione che a bordo non fossero stati commessi reati. Il comandante della nave, De Rosa conferm\u00f2 che tutti i passeggeri erano incolumi.\nPertanto, nonostante la nuova opposizione americana, il salvacondotto - che ovviamente atteneva anche a coloro che erano ritenuti dei meri negoziatori - venne firmato dall'ambasciatore Migliuolo e la nave venne liberata. L'amministrazione Usa, tramite il portavoce Charles Redman, prese ufficialmente le distanze dalla mediazione italiana, ma non ritenne di produrre elementi in senso contrario alla natura genuina dell'intermediazione: Washington D.C. adombr\u00f2 piuttosto che un delitto fosse stato commesso a bordo, ma la dichiarazione resa da De Rosa induceva le autorit\u00e0 italiane ed egiziane ad escluderlo.\nL\"Achille Lauro\" fa rotta per l'Egitto ed attracca a Porto Said: alle ore 15:30 del gioved\u00ec, la nave \u00e8 libera, anche se i passeggeri ancora non possono scendere. Ma solo pi\u00f9 avanti nella serata si poterono acquisire conferme indipendenti del crudele delitto: l'ambasciatore Migliuolo era salito a bordo e in presenza di funzionari egiziani cominci\u00f2 ad ascoltare dal comandante quello che era accaduto. Craxi apprese direttamente della circostanza parlando con il comandante De Rosa in una conversazione telefonica, \"qualche minuto prima della conferenza stampa. Craxi ci disse di avvertire subito il nostro ambasciatore Migliuolo incaricandolo di preparare il terreno per una nostra richiesta di estradizione per i quattro dirottatori, poich\u00e9 il salvacondotto era condizionato all'assenza di ogni fatto di sangue avvenuto sulla nave. De Rosa, certamente per quieto vivere, aveva purtroppo taciuto sull'assassinio di Klinghofer nelle precedenti telefonate col ministero degli Esteri e coi Servizi. Prima ancora di recarsi alla conferenza stampa, Craxi ci dette inoltre istruzioni per informare la Farnesina della nostra conversazione con Migliuolo e chiedere di avviare con la massima urgenza le procedure, d'intesa col ministero della Giustizia, per l'estradizione dei quattro dirottatori, richiesta che egli avrebbe appoggiato direttamente presso il presidente Mubarak\".\nIl governo egiziano decise di effettuare immediatamente un trasferimento in Tunisia, dove all'epoca l'OLP aveva sede. In realt\u00e0, nonostante le assicurazioni pubblicamente offerte nella mattinata del gioved\u00ec 10 dal capo di stato egiziano Hosni Mubarak - che dichiara che i terroristi hanno gi\u00e0 lasciato l'Egitto - la Casa Bianca dichiara che le affermazioni del presidente egiziano sono in contraddizione con quelle che ha ricevuto dalle proprie fonti. Poco pi\u00f9 tardi, un funzionario che si trova sull'aereo di Reagan, in viaggio verso Chicago, informa che i quattro si trovano ancora in un aeroporto ad Al Masa.\nIn effetti, soltanto nel pomeriggio del gioved\u00ec un aereo civile, un Boeing 737 delle linee aeree egiziane fu requisito da parte del governo del Cairo e divent\u00f2 ufficialmente un mezzo di trasporto di Stato; nella sera, con i quattro dirottatori della motonave e i rappresentanti dell'OLP (ovvero Abu Abbas e Hani el Hassan) salirono a bordo anche un ambasciatore egiziano ed alcuni agenti del servizio di sicurezza egiziano. Il volo decoll\u00f2 alle 23:15 (ora del Cairo).\nLa notte tra il 10 e l'11.\nL'intercettazione del Boeing.\nIl presidente statunitense Ronald Reagan, mentre era in volo da Chicago a Washington, decise di accogliere la proposta del Consiglio di sicurezza nazionale degli USA disponendo di intercettare unilateralmente l'aereo utilizzando le informazioni fatte pervenire da Israele: dalla portaerei USS Saratoga decollarono quattro F-14 Tomcat che affiancarono l'aereo poco sopra Malta.\nNel frattempo il Consiglio di Sicurezza Nazionale ed il Dipartimento di Stato USA riuscirono a limitare le opzioni di atterraggio dell'aereo egiziano, chiedendo ai governi di Tunisia, Grecia e Libano di non autorizzare l'atterraggio nei loro aeroporti. Quando il volo EgyptAir stava ormai avvicinandosi alla destinazione, Tunisi comunic\u00f2 il rifiuto all'autorizzazione di atterraggio. Dal Boeing venne quindi chiesta autorizzazione ad Atene, da dove ricevettero altro rifiuto.\nI militari statunitensi entrarono quindi in azione, contattando via radio il Boeing ed eseguendo la procedura di intercettazione, intimando con movimenti d'ala di seguirli.\nIl confronto militare Italia-USA sulla pista di Sigonella.\nSenza previo avvertimento, i caccia americani dirottarono cos\u00ec l'aereo egiziano sulla base aerea di Sigonella, in Sicilia, un aeroporto militare italiano che comprende una \"Naval Air Station\" (NAS) della Marina statunitense.\nIntorno alle 22:30 il colonnello dell'Aeronautica Militare Ercolano Annicchiarico, che la mattina dopo avrebbe dovuto lasciare il comando dell'aeroporto militare, era stato avvertito dell'arrivo di una formazione americana. La richiesta, negata, veniva dai Tomcat, a 240\u00a0km dallo scalo siciliano, ed atteneva ai soli quattro F-14 ed all'aereo egiziano, nessuna menzione facendosi dei due C-141, n\u00e9 autorizzati n\u00e9 previsti.\nSolo a dirottamento iniziato, il governo americano tent\u00f2 di contattare Craxi. La versione di parte statunitense \u00e8 che Craxi non rispondeva alle richieste di contatto telefonico e che solo per questo Oliver North si rivolse a Michael Ledeen, consulente della CIA che riusc\u00ec a farsi passare Craxi in ragione di antichi rapporti di consuetudine risalenti al suo periodo di perfezionamento universitario italiano. Opposta \u00e8 la versione dell\"entourage\" di Craxi: \u00abCraxi non aveva molta simpatia per lui, disse: \u201cNon vedo per quale ragione dovrei parlarle, visto che ci sono altre persone qualificate, come l'ambasciatore Rabb\u201d; non voleva attribuire a Ledeen il ruolo di portavoce del Presidente Reagan\u00bb.\nIn ogni caso, il colloquio telefonico alla fine ebbe luogo: secondo Ledeen, Craxi gli chiese solo \u00abperch\u00e9 in Italia?\u00bb e si accontent\u00f2 della sua risposta: \u00abper il vostro clima perfetto, la vostra favolosa cucina e le tradizioni culturali che la Sicilia pu\u00f2 offrire\u00bb.\nIl presidente del consiglio italiano, contrariato da questa improvvisazione, intendeva consentire l'atterraggio, ma solo a condizione di gestirne le conseguenze autonomamente.\nEman\u00f2 precise direttive che prevedevano la presa in consegna dei terroristi da parte delle autorit\u00e0 italiane, e in segreto ordin\u00f2 ai vertici militari che i terroristi e i mediatori fossero messi sotto il controllo italiano. L'ammiraglio Fulvio Martini, capo del servizio segreto militare (SISMI), alle 23:57 ricevette una telefonata dal presidente Craxi e su suo ordine prima diede l'ordine di autorizzare l'atterraggio dei 5 velivoli a loro noti, dalla sala controllo dello stato maggiore dell'aeronautica a Roma; poi si rec\u00f2 immediatamente alla base di Sigonella.\nL'autorizzazione del Comando italiano all'atterraggio del volo egiziano arriv\u00f2 solo quando il velivolo aveva gi\u00e0 dichiarato emergenza combustibile e appariva evidente che non sarebbe stato in grado materialmente di procedere verso l'aeroporto di Catania Fontanarossa. L'atterraggio avvenne alle 00:15. Il controllore di torre e il suo assistente, senza ricevere ordini in merito, istruirono di loro iniziativa l'aereo egiziano a parcheggiare sul piazzale lato est (zona italiana). Sia il controllore di torre che il suo assistente erano all'oscuro riguardo l'identit\u00e0 dei passeggeri a bordo del velivolo egiziano: essi per\u00f2 furono i primi ad avvedersi che in silenzio radio ed a fari spenti i 5 velivoli noti erano seguiti dai due C-141; in assenza di informazioni, sotto la propria responsabilit\u00e0 e a proprio rischio e pericolo, assunsero la suddetta decisione su dove dislocare l'aereo, che si rivel\u00f2 decisiva per i successivi sviluppi. Il controllore in turno e il suo assistente furono le due prime persone italiane di Sigonella a rendersi conto che gli statunitensi volevano far atterrare l'aereo civile sulla pista della base militare, per poi farlo sostare nel settore dell'aerostazione gestita dalla Marina USA: preavvisarono quindi dell'atterraggio sia i Carabinieri che i VAM (Vigilanza Aeronautica Militare), il corpo di guardia dell'aeroporto.\nImmediatamente confluirono sulla pista 30 avieri VAM e 20 carabinieri, di stanza all'aeroporto di Sigonella, circondando l'aereo, come da ordini ricevuti. Pochi minuti dopo atterrarono \u2013 a luci spente e senza permesso della torre di controllo \u2013 anche due Lockheed C-141 Starlifter americani della Delta Force al comando del generale di brigata aerea Carl W. Stiner: si diressero verso il Boeing egiziano e fu subito chiaro l'intento di prelevare dirottatori e Abu Abbas, secondo gli ordini ricevuti da Washington; le luci della pista furono subito spente. La tensione sal\u00ec quando gli incursori della Delta Force, scesi dai C-141 armi in pugno, circondarono gli avieri italiani e i carabinieri della base, ma a loro volta furono circondati con le armi puntate da un secondo cordone di carabinieri, che erano nel frattempo arrivati dalle vicine caserme di Catania e Siracusa. Il capitano Marzo ricevette dalla torre di controllo l'ordine di posteggiare un'autocisterna, una gru e i mezzi anti incendio chiusi a chiave e piantonati dinanzi ai velivoli, onde impedire loro definitivamente di muoversi dalla base. Ognuno si attest\u00f2 sulle sue posizioni: in quel momento v'erano tre cerchi concentrici attorno all'aereo. Seguirono minuti di altissima tensione.\nStiner \u2013 che aveva notizie dagli Stati Uniti in tempo reale grazie ad apparecchiature satellitari - avvert\u00ec il comandante Annicchiarico di essere in contatto con lo Studio Ovale della Casa Bianca e dichiar\u00f2: \u00abIl governo italiano ha promesso di consegnarci i palestinesi; non capisco la resistenza di voi militari\u00bb. L'ammiraglio Fulvio Martini, direttore del Sismi, sia pure con difficolt\u00e0, sent\u00ec Roma e fece rispondere a Stiner: \u00abAbbiamo istruzioni di lasciarli l\u00ec\u00bb. Le autorit\u00e0 italiane, infatti, restavano attestate sulla linea secondo la quale, in assenza di richiesta di estradizione, non era consentito a nessuno di sottrarre alla giustizia italiana persone sospettate di aver preso parte ad un atto criminale punibile ai sensi della legge italiana.\nIl caso era stato affidato alla Procura di Siracusa, poich\u00e9 l'evento si stava verificando sul suo territorio di competenza, come Andreotti disse telefonicamente a Schultz: pertanto tra i protagonisti di quella notte vi fu il pubblico ministero Roberto Pennisi, in quel momento sostituto procuratore di turno presso il tribunale aretuseo. Egli aveva il compito di prendere in affido i quattro terroristi e di interrogarli.\nDa Washington pervennero immediatamente intimazioni rivolte per via diplomatico-militare ai vertici del governo italiano: gli statunitensi si limitavano a presentare la questione come un'operazione di polizia internazionale, disconoscendo le diverse priorit\u00e0 imposte dall'ordinamento giuridico italiano. Non avendo ottenuto risposta positiva, il presidente statunitense Reagan, infuriato per il comportamento italiano, si decise a telefonare nel cuore della notte al presidente del Consiglio Craxi per chiedere la consegna dei terroristi; ma Craxi non si mosse dalle sue posizioni: i reati erano stati commessi a bordo di una nave italiana, quindi in territorio italiano, e sarebbe stata l'Italia a decidere se e chi estradare.\nAlle 5:30 dell'11 ottobre, quando il comandante generale dei carabinieri, Riccardo Bisogniero fece intervenire a Sigonella (su ordine di Craxi) i blindati dell'Arma e altre unit\u00e0 di rinforzo, il reparto speciale americano ricevette l'ordine di rientrare. A Reagan, dinanzi alla posizione italiana, non era rimasto che cedere e ritirare questi militari da Sigonella, confidando nella volontaria attuazione delle promesse che riteneva di aver ottenuto nel corso della telefonata con Craxi.\nVenerd\u00ec 11: lo scontro diplomatico Italia-Stati Uniti.\nDella conversazione Reagan-Craxi gi\u00e0 il giorno dopo erano per\u00f2 diffuse due versioni contrastanti, in ordine al numero dei soggetti da trattenere ed alla loro sorte: per l'ambasciatore italiano a Washington, \"parlando per telefono con Badini e con Ruggiero, questi mi precisarono che noi effettivamente facevamo una netta distinzione tra i quattro e i due. Questi ultimi infatti non erano responsabili del dirottamento, bens\u00ec avevano collaborato per ottenere la resa dei dirottatori e il rilascio degli ostaggi. Craxi, nella sua conversazione con Reagan, aveva fatto la distinzione. I quattro sarebbero stati processati, mentre i due sarebbero stati trattenuti solo per gli accertamenti. Feci presente ai miei due interlocutori che, secondo gli americani, Craxi aveva promesso invece di processare tutti e sei, e che avremmo rischiato di provocare una crisi grave qualora avessimo fatto partire Abu Abbas\". Totalmente eccentrica, poi, la posizione di Michael Ledeen, che successivamente avrebbe rivendicato una traduzione infedele del colloquio Reagan-Craxi ma sempre mantenendosi sul numero di quattro persone oggetto della conversazione telefonica.\nIn effetti, la mattina dopo Palazzo Chigi contatt\u00f2 l'ambasciatore egiziano a Roma Rifaat e lo inform\u00f2 dell'intenzione del governo italiano di prendere in custodia, a fini giudiziari, i quattro dirottatori e di far scendere dall'aereo anche due dirigenti palestinesi (tra cui Abu Abbas) che li accompagnavano, i quali sarebbero stati trattati come \u201cospiti a fini testimoniali\u201d. Gli egiziani acconsentirono alla prima richiesta, ma non alla seconda, arguendo che le due persone dovessero essere considerate ospiti del governo egiziano il quale si riteneva responsabile della loro sicurezza: poich\u00e9 i due si trovavano in Italia contro la loro volont\u00e0 e si rifiutavano di lasciare l'aereo, era assolutamente da escludersi che venissero costretti a farlo.\nIl sospetto che le cose non stessero evolvendo come pattuito inizi\u00f2 a crescere a Washington quella stessa mattina, se \u00e8 vero che il segretario di Stato ritenne di precisare per iscritto in un telegramma all'ambasciatore USA a Roma, Maxwell Rabb, il contenuto della propria versione dei fatti: \u00abIl presidente ha proposto a Craxi di trasmettere un'urgente richiesta di estradizione e Craxi ha detto che sarebbe una buona soluzione perch\u00e9 potr\u00e0 mettere la questione nelle mani dei competenti organi italiani, i tribunali\u00bb, scrive Shultz nel telegramma, aggiungendo che Craxi assicura che \u00abl'Italia nel frattempo imprigioner\u00e0 i terroristi in attesa degli sviluppi legali\u00bb. \u00ab\u00c8 stato concordato che la richiesta di estradizione sar\u00e0 relativa ai quattro sequestratori dell'Achille Lauro e che l'Italia (con l'assistenza americana) formuler\u00e0 le accuse contro gli altri due al fine di processarli\u00bb sottolinea Shultz, specificando che \u00abCraxi ha accettato di trattenere tutti e sei - ripeto sei - i palestinesi e il presidente si aspetta che il governo italiano lo faccia\u00bb.\nIntanto in Sicilia, sotto il controllo di quattro ufficiali USA (e cinque militari addetti al collegamento via radio), avvenne la consegna dei quattro terroristi al pm Pennisi, per essere interrogati: essi, che si trovavano nel carcere di Siracusa, vennero tradotti dinanzi alla magistratura di questa citt\u00e0. Ancor prima che cominciasse l'interrogatorio, continuavano per\u00f2 le pressioni affinch\u00e9 si permettesse all'aereo con dentro Abu Abbas di decollare. Pennisi si oppose al decollo, come egli stesso racconta nel suo diario:\nIl pm Pennisi, responsabile dell'inchiesta in quelle ore, si oppose quindi alla loro partenza, dicendosi sicuro della colpevolezza di Abu Abbas, ma arriv\u00f2 l'ordine indiscutibile di far decollare l'aereo e il caso pass\u00f2 infine alla magistratura di Genova, la quale convalider\u00e0 il fermo che contempla anche il reato di omicidio.\nIl consigliere diplomatico di Craxi Badini colloca in queste ore il suo colloquio \"con Abu Abbas sull'aereo dell'Egyptair in sosta a Sigonella\": egli, quindi, rifer\u00ec a Roma, in particolare, che Abu Abbas aveva confermato nel citato colloquio che \"l'obiettivo dei suoi uomini era di sbarcare ad Ashdod per compiere un attentato, mentre dell'uccisione di Klinghofer egli aveva dichiarato con fermezza di averlo appreso solo allo sbarco dei suoi quattro miliziani, ribadendo che essa era del tutto estraneo agli obiettivi del Flp. Non era quindi sostenibile la tesi americana n\u00e9 per il trasferimento coatto di Abu Abbas negli Stati Uniti, n\u00e9 per la sua consegna da parte del governo italiano\". \nIn quel momento, a Porto Said l'equipaggio ed i passeggeri dell'Achille Lauro - finalmente sbarcati dalla nave - stavano rendendo dichiarazioni sulla loro odissea e la stampa stava rilanciando, di conseguenza, la notizia della fondatezza delle prime voci sulla morte di Klinghoffer, che sar\u00e0 poi confermata dal ritrovamento del cadavere in mare.\nIl comandante dell'aereo e il diplomatico egiziano Zeid Imad Hamed risalirono a bordo del Boeing, che nella serata decoll\u00f2 alla volta di Roma.\nAnche quel volo fu al centro di un caso internazionale, soprattutto dopo che Craxi ne rivel\u00f2 in Parlamento alcune modalit\u00e0. Per averne una visione completa, per\u00f2, si dovette attendere la descrizione che ne diede il comandante del SISMI dell'epoca, ammiraglio Fulvio Martini: \"Da una pista di rullaggio secondaria, a luci spente, decoll\u00f2 da Sigonella un caccia F-14 americano della Sesta Flotta. Non aveva chiesto l'autorizzazione al decollo, n\u00e9 aveva presentato, secondo i regolamenti, il piano di volo. L'F-14 tent\u00f2 di interferire con il volo della nostra formazione, cercando ancora una volta di dirottare l'aereo egiziano per assumerne il controllo. I nostri caccia lo dissuasero e lo respinsero\".\nSabato 12 ottobre: il seguito a Roma.\nIl Boeing atterra a Ciampino poco prima della mezzanotte tra venerd\u00ec 11 e sabato 12 ottobre 1985. Un aereo non identificato - che lo aveva seguito a luci spente, rifiutando di identificarsi presso le torri di controllo continentali italiane durante il tragitto, che aveva compiuto affiancandosi al Boeing egiziano e volando basso appena pochi metri sopra le abitazioni per sfuggire ai radar - chiede l'atterraggio che la torre di controllo gli rifiuta. L'aereo allora dichiara l'emergenza (di carburante), spegne la radio e atterra, va a parcheggiare non lontano dal Boeing. \u00c8 un North American T-39 Sabreliner statunitense, un jet militare in grado di trasportare fino a sette passeggeri. A bordo vi \u00e8 un commando della Delta Force e il generale Carl Stiner, all'epoca a capo del United States Special Operations Command, che con i due C-141 aveva dirottato su Sigonella il Boeing.\nAl sorgere del sole, ha luogo la visita dell'ambasciatore degli Stati Uniti a Roma, Maxwell Rabb, a casa del capo di gabinetto del ministro di Grazia e Giustizia, Salvatore Zhara Buda. L'ambasciata consegnava in tal modo copia del mandato di cattura internazionale emanato nella notte dal \"Federal District Court Judge\" Charles Richey, a carico dei dirottatori e di Abbas, con l'accusa di pirateria, corroborata dalle prove finalmente rilasciate dall'ambasciata israeliana a Washington.\nL'ambasciatore egiziano Rifaat, invece, informa la Farnesina che le dieci guardie armate a bordo del Boeing hanno ricevuto l'ordine di difendere in tutti i modi l'inviolabilit\u00e0 dell'aereo. I passeggeri scendono dal Boeing solo quando due vetture con targa diplomatica li prendono a bordo e ripartono immediatamente dirette all'Accademia d'Egitto. Secondo una versione, tra di essi si troverebbero i due dirigenti dell'OLP. Secondo un'altra versione i due sarebbero rimasti a bordo del Boeing: si tratta di una versione confermata oltre vent'anni dopo dal responsabile dell'Accademia d'Egitto a Roma, Farouk Hosni, il cui ruolo fu determinante per il seguito della vicenda.\nDalla procura di Siracusa parte una richiesta alla procura di Roma perch\u00e9 ottenga dichiarazioni dirette da Abu Abbas. Il procuratore capo di Roma affida l'incarico al sostituto procuratore Franco Ionta. Questi chiama la Digos e viene informato che i passeggeri del Boeing si trovano all'Accademia egiziana; allora alle ore 13:30 si reca all'Accademia egiziana accompagnato da un funzionario della Digos, ma gli dicono che non c'\u00e8 nessuno e \u2013 stante il rango di sede con immunit\u00e0 diplomatica \u2013 il PM accetta di tornare dopo le ore 17.\nAlle ore 13 un parere degli esperti del ministero della Giustizia era intanto stato recapitato a Palazzo Chigi. \u00c8 firmato dal Ministro di grazia e giustizia Mino Martinazzoli e afferma: \u201cIl ministero ritiene che la richiesta di arresto provvisorio non contenga sostanziali elementi secondo i criteri che la legge italiana fissa per l'acquisizione delle prove e il giudizio sulla loro evidenza\u201d. Il contenuto del documento del Ministero della giustizia viene comunicato con una nota verbale all'ambasciatore americano Rabb. L'ambasciatore dichiara di non poter condividere le conclusioni della magistratura italiana, e annuncia un supplemento di documentazione che dimostrerebbe la complicit\u00e0 nel dirottamento anche dei dirigenti dell'OLP che si sono uniti ai terroristi nel Boeing dopo la resa a Porto Said.\nCraxi telefona al ministro Spadolini e lo informa della decisione di Martinazzoli; ne riceve la richiesta che ogni decisione sia subordinata a una decisione collegiale del gabinetto, richiesta che non sar\u00e0 esaudita. Mentre l'ambasciatore USA Rabb fa pervenire a Palazzo Chigi il supplemento di documentazione gi\u00e0 annunciato (un elenco, di fonte israeliana, di attentati terroristici nei quali si sospetta che Abbas abbia avuto un ruolo) ed un messaggio di Reagan che chiede a Craxi di esercitare tutta la sua autorit\u00e0 per trattenere il leader palestinese, Spadolini chiama il sottosegretario Amato, preannunciandogli l'intenzione di chiedere una consultazione collegiale del governo sulla decisione relativa ad Abbas.\nAlle 14:45 Andreotti e Craxi concordano che, grazie al parere di Martinazzoli, il Boeing pu\u00f2 ripartire; Spadolini lamenter\u00e0 poi che \u2013 a differenza degli ambasciatori Rabb e a Rifaat \u2013 lui non venne informato della decisione del governo italiano, ma l'ambasciatore Petrignani in seguito smentir\u00e0 questa versione. Nell'ambito di quella che Hosni definisce il \u201cpiano diversivo\u201d attuato dai servizi segreti egiziani vi erano due pericoli da eludere: quello statunitense e quello giudiziario. Alle 16 Rifaat si reca a Palazzo Chigi e qui, dall'ufficio di Amato, telefona al Cairo.\nPoco dopo arriva una chiamata di Mubarak che dice di temere una nuova intercettazione da parte degli Stati Uniti e pertanto non autorizza la partenza del Boeing; tutto lascia ritenere che questo scambio di conversazioni fosse finalizzato a lasciar credere ad eventuali intercettatori che gli obiettivi dell'interesse americano (cio\u00e8 i due dirigenti OLP, tra cui Abu Abbas) fossero insieme al gruppo di agenti egiziani dell'Accademia d'Egitto. Il piano si spinse fino a coinvolgere nella disinformazione il Ministero della difesa, che si sospettava \u201cmonitorato\u201d dagli americani: alle ore 17 Rifaat chiama, sempre dall'ufficio di Giuliano Amato, il vicecapo di gabinetto di Spadolini, chiedendogli una scorta aerea (eventualmente per un aereo diverso dal Boeing al fine di depistare eventuali intercettatori).\nAnche sul lato giudiziario le affermazioni egiziane ascrivono al Cairo tutto il merito della diversione cui fu costretto il PM: alle 17 Ionta si \u00e8 ripresentato all'Accademia, dove gli viene risposto che i passeggeri del Boeing sono ripartiti, ma non gli viene detto per dove. Ionta per\u00f2 apprende dalla Digos che i passeggeri si sono recati a Ciampino. Decide allora di recarsi a Ciampino. Quando vi giunger\u00e0 apprender\u00e0 che l'aereo nel frattempo si \u00e8 spostato a Fiumicino. Alle 17:45 circa l'ambasciatore egiziano Rifaat e il capo dell'ufficio romano dell'OLP, Fuad Bitar, informano Amato di aver deciso che Abbas e il suo compagno si imbarcheranno su un volo delle linee aeree jugoslave diretto a Belgrado, che sarebbe dovuto decollare in teoria da Fiumicino alle 17:30.\nNel frattempo l'ambasciata egiziana ha ottenuto l'assenso di Belgrado e bloccato il volo jugoslavo quando era sul punto di decollare. Alle 18 Palazzo Chigi avverte il questore di Roma, Monarca, perch\u00e9 prenda tutte le misure atte a garantire che il trasbordo dal Boeing all'aereo di linea avvenga senza incidenti. Alle 18:30 il Boeing lascia Ciampino e dopo 15 minuti atterra a Fiumicino e parcheggia a breve distanza dall'aereo di linea jugoslavo. Intanto \u00e8 arrivato a Fiumicino Rifaat, che accoglie i due dirigenti palestinesi allorch\u00e9 questi scendono dal Boeing e consegna loro passaporti con false generalit\u00e0.\nSpadolini si reca da Andreotti e gli chiede se Abbas sia gi\u00e0 partito. Andreotti gli risponde di non saperlo. Giovanni Spadolini chiama il ministero della Difesa dove tuttavia non sanno fornirgli notizie certe. Alle 19 Spadolini e Andreotti, nello studio di quest'ultimo, apprendono dalla televisione l'avvenuta partenza di Abbas. Alle 19:15 Ionta arriva a Fiumicino. Rabb, ricevuto a Palazzo Chigi dal consigliere diplomatico di Craxi, ambasciatore Badini, consegna un altro messaggio di Reagan che chiede di trattenere Abu Abbas. Ma ormai, per ambedue, \u00e8 troppo tardi.\nAbu Abbas, spostandosi con l'esplicita autorizzazione del governo italiano su di un'altra pista, part\u00ec con un volo di linea jugoslavo riuscendo a rifugiarsi a Belgrado: la sua colpevolezza, sulla base delle prove emerse, non era al momento evidente (anche se dopo verr\u00e0 condannato dal Tribunale di Genova all'ergastolo) e, dinanzi alle proteste statunitensi, si addusse il passaporto diplomatico di cui era in possesso per garantirgli l'incolumit\u00e0. Ma solo alcuni giorni dopo (il 16 ottobre) la CIA consegn\u00f2 i testi completi delle intercettazioni, effettuate da mezzi statunitensi, che provavano con certezza le responsabilit\u00e0 di Abu Abbas, il quale venne poi processato in contumacia e condannato all'ergastolo.\nNeppure la richiesta di estradizione dei quattro dirottatori, pervenuta da parte del governo USA, fu accolta dal Ministro di grazia e giustizia Mino Martinazzoli che ritenne preminenti le esigenze della giustizia italiana di processare gli autori materiali del dirottamento. Essi saranno condannati a gravi pene l'11 luglio 1986, dal tribunale di Genova, che condanner\u00e0 all'ergastolo Abu Abbas e due membri del commando. Majed el Molqi, esecutore materiale dell'uccisione di Leon Klinghoffer, viene condannato a 30 anni di reclusione. Il quarto terrorista, minorenne, sar\u00e0 condannato a 17 anni di prigione. Il 23 maggio 1987, la Corte d'Assise d'Appello di Genova, conferm\u00f2 tutte le condanne. Nel 1996 Majed al Moloqui non rientra in carcere dopo un permesso premio: verr\u00e0 arrestato in Spagna ed estradato.\nLa rottura tra Spadolini e Craxi e la conseguente crisi di governo.\nDopo questi eventi, emersero le profonde lacerazioni politiche all'interno della maggioranza del pentapartito. Spadolini, filo-americano e filo-israeliano chiede le dimissioni del Governo: i ministri repubblicani il 16 ottobre ritirarono la loro delegazione dal governo, aprendo, di fatto, la crisi. A questo punto \u00e8 uno scontro tra filo-americani e tra filo-palestinesi (questi ultimi avevano avuto in Craxi e Andreotti i maggiori esponenti), ma la richiesta di mantenere la questione all'interno della sola maggioranza \u00e8 respinta da Craxi, che il marted\u00ec successivo respinge la richiesta di De Mita di una crisi extraparlamentare ed ottiene di andare in Parlamento a raccontare al Paese le sue ragioni nella gestione della vicenda. Nel corso della tesissima seduta della Camera, dopo le sue dichiarazioni di minuziosa ricostruzione della vicenda, Craxi, a sorpresa, ricevette anche l'appoggio del Partito Comunista Italiano, il quale, nonostante fosse all'opposizione, condivise la sua gestione del caso Sigonella.\nC'erano due punti che Craxi mise in rilievo, nel suo discorso e poi in seguito. In primo luogo, l'Italia si era detta pronta ad intervenire a bordo dell\"Achille Lauro\". Era una nave italiana, sotto la responsabilit\u00e0 dello Stato italiano, che aveva accettato l'assistenza statunitense in caso di estrema necessit\u00e0. In secondo luogo, il Governo italiano diede immediatamente l'autorizzazione per l'atterraggio dell'aereo americano a Sigonella (sebbene l'intercettazione non fosse stata un'operazione ortodossa) non appena si ritenne che quello era il solo modo per assicurare alla giustizia italiana i quattro responsabili del dirottamento. Nella conversazione telefonica avuta con Reagan, Craxi aveva assicurato al presidente statunitense che anche gli altri due palestinesi sarebbero stati trattenuti per investigazioni, nonostante il fatto che durante le prime ore del mattino la posizione di questi ultimi non fosse ancora nota. Si era poi scoperto che essi viaggiavano su un aereo ufficiale egiziano, come ospiti di Mubarak, sotto la protezione di dieci guardie armate. Dopo che il magistrato di Siracusa aveva completato i suoi accertamenti, e aveva dichiarato che per lui l'aereo e gli altri passeggeri, ad eccezione dei quattro dirottatori, potevano ripartire, era stato possibile con grande difficolt\u00e0 convincere il comandante dell'aereo a trasferirsi da Sigonella a Roma. Nel frattempo da parte americana veniva richiesto l'arresto di Abbas: alle cinque del mattino di sabato l'ambasciatore Rabb aveva presentato la richiesta al Ministero di Grazia e Giustizia, accompagnata dalle relative prove. Tali prove venivano attentamente esaminate, ma trovate insufficienti. Alle dieci il Ministero aveva concluso che non c'era base sufficiente per arrestare Abbas. La stessa conclusione avevano raggiunto i magistrati, ai quali la richiesta era stata sottoposta.\nIl 6 novembre il governo ottenne la fiducia della Camera dei deputati, dopo il discorso di replica con cui Craxi, lungi dal recedere dalle ragioni sostenute per gestire il caso Sigonella, le \"rilanci\u00f2\" con un controverso paragone tra Arafat e Giuseppe Mazzini, che produsse le proteste in Aula e le critiche dei repubblicani, ma venne applaudito dalla restante parte della maggioranza ed anche dall'opposizione comunista in quanto filo-palestinese, mentre fu duramente contestato da alcuni missini ma non da tutti. L'opposizione interna al partito, ormai schiacciato su posizioni occidentaliste e filo-israeliane(interpretando la realt\u00e0 geopolitica in una rigida divisione tra Occidente e Oriente, ritenuto filo-comunista) , costrinse su iniziativa di Beppe Niccolai il Comitato Centrale del Msi ad emanare un documento di pubblico sostegno a Craxi in difesa della sovranit\u00e0 nazionale violata.\nL'atto ebbe una ricaduta anche nel diritto costituzionale italiano: proprio dalle implicazioni giuridiche del depistaggio emerse l'esigenza di offrire uno scudo al presidente del Consiglio in caso di eventi penalmente rilevanti motivati dalla ragion di Stato: esso fu alla fine garantito con la legge costituzionale n. 1 del 1989, che previde apposite cause di giustificazione il cui riconoscimento compete al Parlamento.\nLa ricomposizione della crisi diplomatica.\nLa vicenda rientr\u00f2 con successo quando Reagan scrisse una lettera a Craxi con l'incipit \"Dear Bettino\" nella quale invitava il Presidente del Consiglio a recarsi in viaggio negli Stati Uniti, viaggio annullato a causa di questa vicenda. Quando l'incontro ebbe effettivamente luogo, dopo quasi un mese, Craxi dichiar\u00f2 a Reagan che \u00ablui non avrebbe potuto fare diversamente da come aveva fatto\u00bb. Sapeva che liberando Abu Abbas avrebbe dato un dispiacere a Reagan, ma non aveva assolutamente altra scelta nella situazione in cui si era venuto a trovare.\nAlla ricomposizione contribu\u00ec la consapevolezza che l'atteggiamento comprensivo verso la causa palestinese non aveva guadagnato all'Italia l'immunit\u00e0 dagli atti terroristici, visto che a meno di due mesi dai fatti ebbe luogo la strage di Fiumicino. Ne nacque\nuna certa acquiescenza alla politica mediterranea che Reagan propugnava, da molto tempo, in senso aggressivo rispetto alle rivendicazioni libiche sul golfo della Sirte: nella primavera 1986 l'allora segretario di Stato americano, George Shultz, scrisse al presidente Reagan che \u00abi rapporti con Craxi erano eccellenti\u00bb, l'episodio dell'Achille Lauro era ormai \u00abcosa del passato\u00bb e che \u00absu base confidenziale, l'Italia aveva permesso l'uso di Sigonella per operazioni di supporto in relazione all'esercitazione nel golfo della Sirte\u00bb. Ci\u00f2 non imped\u00ec, peraltro, a Craxi di informare segretamente il dittatore libico Gheddafi dell'operazione El Dorado Canyon quando, quella stessa primavera, Reagan la decise come rappresaglia antilibica per l'attentato alla discoteca \"La Belle\" di Berlino Ovest.\nLe reazioni statunitensi erano state molto forti ed erano apparse ingiuste alla parte italiana. Come comment\u00f2, con una certa dose di cinismo, Henry Kissinger con l'ambasciatore italiano Rinaldo Petrignani: \"We had to get mad, you had to set him free\"."}
{"id": "1382345", "revid": "111573208", "url": "https://it.wikipedia.org/wiki?curid=1382345", "title": "Palazzo Baronale (Napoli)", "text": "Il Palazzo Baronale \u00e8 uno dei palazzi monumentali di Napoli, \u00e8 locato in periferia, nel quartiere di Pianura.\nVenne costruito nel 1678 per volere della famiglia de Grassi. L'elemento meglio conservato \u00e8 la cappella di famiglia, la quale oggi conserva una tavola rappresentante la \"Madonna del Rosario\" ed un altare in marmi palicromi costruito nella prima met\u00e0 del XVIII secolo. L'ingresso della cappella, un tempo, era rivestito da preziosi marmi: oggi vi restano i due portali lapidei anch'essi della prima met\u00e0 del Settecento."}
{"id": "1382349", "revid": "399", "url": "https://it.wikipedia.org/wiki?curid=1382349", "title": "A. J. McLean", "text": ""}
{"id": "1382350", "revid": "1776051", "url": "https://it.wikipedia.org/wiki?curid=1382350", "title": "Disposable Teens", "text": "Disposable Teens \u00e8 una canzone della rock band statunitense Marilyn Manson. Si tratta del primo singolo tratto dal loro quarto album in studio, \"Holy Wood (In the Shadow of the Valley of Death)\", uscito nel novembre 2000.\n\u00c8 stato pubblicato in due diversi singoli indipendenti. Il primo, intitolato \"Disposable Teens Pt.1\" \u00e8 stato pubblicato il 6 novembre 2000 nel Regno Unito e contiene una cover del brano \"Working Class Hero\" di John Lennon. Il secondo singolo, intitolato \"\"Disposable Teens Pt.2\", \u00e8 invece uscito il 14 novembre 2000 e contiene una cover del brano \"Five to One\" dei Doors. \"Disposable Teens Pt.2\" \u00e8 stato pubblicato anche sotto forma di LP in vinile.\nIl brano \u00e8 considerato una sorta di inno adolescenziale, che descrive ci\u00f2 che Manson vede negli adolescenti che agiscono violentemente in segno di vendetta nei confronti delle autorit\u00e0 sociali e dei genitori. Il ritornello riprende parte del testo dalla canzone dei Beatles, \"Revolution\". La canzone va anche a parafrasare il libro \"1984\" di George Orwell, riprendendone l'espressione \"Rebel from the waist down\" (in italiano traducibile come \"ribelle dalla cintola in gi\u00f9\"\"). Qui, \u00e8 stato dato un nuovo significato alla frase, rifacendosi al movimento di fianchi di Elvis Presley ormai entrato nella cultura popolare, e satirizzando l'affermazione che questo, e per estensione il rock 'n' roll in generale, ha causato il \"declino della Civilt\u00e0 Occidentale\" e permesso cos\u00ec l'ascesa dei \"giovani usa e getta\" \u2014 i \"disposable teens\", appunto.\nLa canzone \u00e8 inclusa nel film \"\" ed appare durante i titoli di testa. Il wrestler Christopher Daniels ha scelto il brano come suo tema personale in Ring of Honor e diverse altre campagne pubblicitarie indipendenti, al pari di un remix strumentale per Total Nonstop Action Wrestling realizzato dal compositore ufficiale di TNA, Dale Oliver. Il brano \u00e8 inoltre disponibile come contenuto extra del videogioco \"Rock Band\", inclusa nel \"Mayhem Tour Pack\".\nIl singolo.\n\"Disposable Teens\" \u00e8 stata composta da John 5 e Twiggy Ramirez. Il testo \u00e8 stato scritto dal frontman della band, Marilyn Manson. Durante le interviste precedenti alla pubblicazione del brano, Manson lo descrisse come una \"canzone-firma di Marilyn Manson\". Il suo scatenato riff di chitarra e lo staccato teutonico trovano le loro radici nella canzone \"Rock and Roll, Pt.2\" del glam rocker condannato per pedofilia Gary Glitter. I temi affrontati dal brano includono la privazione dei diritti civili della giovent\u00f9 contemporanea, \"particolarmente quelli che sono stati portati a sentirsi delle disgrazie\", con l'idealismo rivoluzionario della generazione dei loro genitori. L'influenza dei Beatles \u00e8 stata cruciale in questa canzone. Il ritornello ricorda la disillusione del quartetto di Liverpool nei confronti del movimento controculturale degli anni Sessanta nelle prime linee della loro canzone \"Revolution\" contenuta nel \"White Album\". Qui, quel sentimento \u00e8 stato riadattato a motto per i \"giovani usa e getta\", contro i difetti di \"questa cosiddetta generazione di rivoluzionari\", che la canzone accusa: \"\"You said you wanted evolution, the ape was a great big hit. You say want a revolution, man, and I say that you're full of shit\" (\"Hai detto che volevi l'evoluzione, la scimmia \u00e8 stata un gran bel centro. Hai detto che volevi una rivoluzione, uomo, e io dico che spari troppe stronzate\"\").\nIl videoclip.\nIl videoclip del brano \u00e8 stato diretto da Samuel Bayer ed \u00e8 stato presentato in anteprima nel programma di MTV \"Total Request Live\" il 25 ottobre 2000. Manson chiese all'emittente radiofonica losangelina KROQ-FM di aiutarlo a diffondere la notizia che la band stava cercando tra i 200 e i 250 fan per partecipare al videoclip come comparse, vestiti di nero. Il filmato fu girato a Los Angeles.\nIl video inizia mostrando Manson che sorge lentamente da quello che sembra essere un lago (richiamo simbolico alla terza ed ultima bestia biblica). Il video mostra Manson in svariati luoghi e costumi: si passa dal cantante vestito con un abito papale ad una ricostruzione dell'Ultima Cena a Manson nei panni di s\u00e9 stesso mentre si esibisce su un palco davanti alla folla, circondato da guardie che ricordano la polizia fascista, munite di manganelli a forma di croce. Quando il video raggiunge il suo punto culminante, si nota la folla rovesciare le guardie.\nSono state pubblicate due versioni del video: una con il contenuto appena descritto, mentre l'altra \u00e8 interamente basata sulla performance di Manson sul palco davanti alla folla e alla polizia.\nCover.\nIl 30 agosto 2000, quando la band era ospite ai Kerrang! Awards, Marilyn Manson disse di voler realizzare una cover del brano \"Working Class Hero\" di John Lennon, che sposava perfettamente i temi affrontati nel loro disco di prossima uscita \"Holy Wood (In the Shadow of the Valley of Death)\". La cover fu registrata nell'intervallo di tempo tra la dichiarazione e il 6 novembre 2000, data di uscita del singolo. Nel descrivere l'idealismo e l'influenza che Lennon ha avuto su di lui, Manson disse che \"alcuni sentimenti comunisti di Lennon nella sua musica e, successivamente, nella sua vita, furono molto pericolosi. Penso sia morto a causa di quello. Non credo che la sua morte sia stata una sorta d'incidente. A parte quello, penso sia uno dei miei cantautori preferiti di tutti i tempi\". I componenti della band Manson, Ramirez e John 5 suonarono la canzone dal vivo nella breve esibizione interamente acustica presso il nightclub Saci di New York il 14 novembre 2000, per celebrare l'uscita dell'album.\nClassifiche.\nAccoglienza.\nNel 2002, \"Kerrang!\" inser\u00ec \"Disposable Teens\" al 73\u00ba posto nella sua classifica dei \"100 Migliori Singoli di Tutti i Tempi\"."}
{"id": "1382351", "revid": "1543377", "url": "https://it.wikipedia.org/wiki?curid=1382351", "title": "\u015e\u00fckr\u00fc G\u00fclesin", "text": "Mor\u00ec per un attacco cardiaco.\n\u015e\u00fckr\u00fc in turco significa \"sorridente\".\nCaratteristiche tecniche.\nInizi\u00f2 la carriera come portiere ma ben presto si trasform\u00f2 in attaccante.\nEra un giocatore di stazza imponente (191 centimetri per quasi cento chili) ma debole nei contrasti. Era altres\u00ec veloce, abile rigorista e specialista nei calci piazzati. Batteva i calci d'angolo \"a rientrare\" (che per 32 volte trasform\u00f2 in \"gol olimpico\") e possedeva un potente tiro: in Palermo- (3-1) del 12 novembre 1950, il portiere avversario Enzo Romano prefer\u00ec scansarsi durante l'esecuzione di un suo calcio di rigore, per evitare rischi alla propria incolumit\u00e0.\nCarriera.\nClub.\nInizi\u00f2 al carriera in patria. Con il Be\u015fikta\u015f, allenato fra gli altri da Giuseppe Meazza, vinse sei volte la Lega di Istanbul.\nNella stagione 1950-1951 venne ingaggiato dalla Lazio, per venir subito ceduto in prestito al Palermo. Arriva in citt\u00e0 il 7 luglio 1950, firmando un contratto biennale da 5 milioni di lire a stagione. Il rapporto con il Presidente Raimondo Lanza di Trabia fu subito positivo. Con i rosanero esord\u00ec nell'ottobre 1950 contro il . Nella sua prima stagione in terra siciliana, giocando centavanti, segn\u00f2 13 reti in 28 incontri disputati.\nUna sera dell'aprile 1951 venne pedinato all'uscita da un locale e picchiato da tre individui che lo lasciarono a terra sanguinante e privo di sensi. Trovato dalla Polizia, venne portato in ospedale e gli diedero otto punti di sutura in testa (dove fu colpito con una mazza di legno) e due nello zigomo. Il Presidente Raimondo Lanza ed il commissario Pino Guzzardella non ne fecero uno scandalo, ma da quel momento i rapporti con la dirigenza rosanero peggiorarono.\nCos\u00ec ritorn\u00f2 alla Lazio e nonostante i 16 gol in 29 partite, nella stagione 1952-1953 fece ritorno al Palermo, per porre poi fine alla sua avventura italiana.\nTornato in patria, gioc\u00f2 nel Galatasaray nel periodo 1953-1955, vincendo la Lega di Istanbul al secondo anno.\nNella sua carriera ha segnato 226 reti, di cui 32 direttamente da calcio d'angolo.\nNazionale.\nHa vestito 11 volte la maglia della Nazionale turca, segnandovi 4 reti.\nHa giocato in entrambe le partite della sua Nazionale ai Giochi olimpici di Londra del 1948, ovvero gli ottavi di finale contro la (vittoria per 4-0) e i Quarti di finale contro la dove ha segnato una rete ma la sua squadra \u00e8 stata eliminata venendo sconfitta per 3-1.\nDopo il ritiro.\nRitiratosi, ha intrapreso la carriera dirigenziale e poi \u00e8 divenuto un giornalista sportivo."}
{"id": "1382354", "revid": "1543377", "url": "https://it.wikipedia.org/wiki?curid=1382354", "title": "Parametri orbitali di Titano", "text": "Titano \u00e8 il pi\u00f9 grande satellite naturale del pianeta Saturno ed uno dei corpi rocciosi pi\u00f9 massicci dell'intero sistema solare; supera in dimensioni (ma non per massa) il pianeta Mercurio mentre per dimensioni e massa \u00e8 il secondo satellite del sistema solare dopo Ganimede.\nIl semiasse maggiore della sua orbita misura 1 221 830\u00a0km e compie una rivoluzione attorno a Saturno in 15,945421 giorni.\nRivoluzione.\nL'orbita percorsa da Titano attorno a Saturno pu\u00f2 essere descritta nei seguenti parametri:\nL'orbita di Titano attorno a Saturno \u00e8 abbastanza ellittica e inclinata rispetto all'equatore del pianeta gassoso.\nPer completare una rivoluzione attorno a Saturno Titano impiega quasi 16 giorni.\nTraslazione.\nTitano, assieme a tutto il Sistema di Saturno, compie anche un movimento di traslazione attorno al Sole.\nTitano si trova mediamente a circa 9,5 dal Sole e impiega 29,45 anni a fare una traslazione completa attorno al Sole.\nRotazione.\nTitano ruota attorno a Saturno in 15 giorni e 22 ore, su un'orbita avente un semiasse maggiore di 1 221 870 km e un'eccentricit\u00e0 di 0,028, quindi relativamente bassa, ed un'inclinazione di 0,33\u00b0 rispetto al piano equatoriale di Saturno. Come la Luna e molti altri satelliti dei giganti gassosi, il suo periodo orbitale \u00e8 identico al suo periodo di rotazione; Titano \u00e8 quindi in rotazione sincrona con Saturno.\nL'asse di rotazione di Titano \u00e8 inclinato di \u00b0, e per questo gli astronomi hanno notato che anche su Titano c'\u00e8 l'alternarsi delle stagioni, in inverno ai poli la temperatura scende anche fino a -191\u00a0\u00b0C (82,15 K)\nRapporto con gli altri corpi celesti nelle vicinanze.\nTitano \u00e8 in risonanza orbitale 3:4 con il piccolo ed irregolare Iperione. Da un'analisi basata su modelli teorici \u00e8 ritenuta improbabile un'evoluzione lenta e progressiva della risonanza, durante la quale Iperione sarebbe migrato da un'orbita caotica all'attuale. Piuttosto Iperione si \u00e8 probabilmente formato in una fascia orbitale stabile mentre Titano, pi\u00f9 massiccio, assorbiva o scacciava gli oggetti che gli si trovavano in fasce orbitali intrinsecamente instabili.\nNonostante Titano sia pi\u00f9 grande e massiccio della Luna, \u00e8 12 volte pi\u00f9 piccolo di Saturno e dunque il suo rapporto con esso \u00e8 di 1/4200 (mentre quello della Luna con la Terra \u00e8 di \"solo\" 1/81)"}
{"id": "1382358", "revid": "344503", "url": "https://it.wikipedia.org/wiki?curid=1382358", "title": "James McTeigue", "text": "Biografia.\nInizia a lavorare nell'industria cinematografica attorno agli anni ottanta, come assistente di produzione di numerosi film australiani. Verso la met\u00e0 degli anni novanta inizia a lavorare per Hollywood come aiuto regista in film come \"Fuga da Absolom\", \"Street Fighter - Sfida finale\", \"Paradise Road\", ma soprattutto collabora con gli allora fratelli Wachowski nella loro famosa trilogia iniziata con \"Matrix\" e terminata con \"Matrix Revolutions\", inoltre \u00e8 stato aiuto regista di George Lucas per \"Star Wars Episodio II - L'attacco dei cloni\".\nCon il contributo alla sceneggiatura delle Wachowski, nel 2005 debutta alla regia con \"V per Vendetta\", adattamento cinematografico del fumetto di Alan Moore \"V for Vendetta\". Nel 2007 viene chiamato dalla Warner Bros., non contenta del lavoro del regista Oliver Hirschbiegel, per rigirare in alcune parti il film \"Invasion\"."}
{"id": "1382360", "revid": "84604", "url": "https://it.wikipedia.org/wiki?curid=1382360", "title": "Ursus arctos nelsoni", "text": "Il grizzly messicano (Ursus arctos nelsoni) \u00e8 una sottospecie di orso bruno ritenuta estinta. Il suo nome commemora il naturalista americano Edward William Nelson che uccise l'olotipo nei pressi di Chihuahua, nello stato omonimo, nel 1899.\nDescrizione.\nIl grizzly messicano era uno dei mammiferi pi\u00f9 pesanti e pi\u00f9 grandi del Messico. Raggiungeva una lunghezza di 183 cm e un peso medio di 318 chilogrammi. A causa del suo mantello argentato veniva chiamato \"el oso plateado = l'argentato\" dai nativi.\nAreale e habitat.\nIl grizzly messicano abitava le regioni settentrionali del Messico, in particolare le praterie temperate e le foreste montane di pini. Il suo areale originario andava dall'Arizona al Nuovo Messico e al Messico.\nBiologia.\nLa sua dieta consisteva soprattutto di piante, frutta e insetti. Occasionalmente si nutriva anche di piccoli mammiferi e di carogne. Ogni tre anni dava alla luce da uno a tre orsacchiotti.\nEstinzione.\nI primi europei che entrarono in contatto con il grizzly messicano furono i conquistadores del XVI secolo, quando Francisco V\u00e1squez de Coronado comp\u00ec una spedizione alla ricerca delle Sette Citt\u00e0 d'Oro. La sua spedizione part\u00ec da Citt\u00e0 del Messico nel 1540 e si diresse a nord fino al Nuovo Messico e alle Buffalo Plains in Texas e Kansas. Quando questi animali cominciarono a predare il bestiame, vennero considerati sempre di pi\u00f9 animali nocivi dagli allevatori. Fino agli anni '30, quando erano gi\u00e0 divenuti scarsi, vennero intrappolati, uccisi e avvelenati. L'areale originario si ridusse a tre monti isolati, Cerro Campano, Santa Clara e Sierra del Nido, 80 km a nord di Chihuahua, nello stato di Chihuahua. Dal 1960 erano rimasti solamente 30 individui. Nonostante fossero protetti la caccia continu\u00f2 inflessibile. Dal 1964 l'orso grizzly messicano venne considerato estinto. Dopo un presunto avvistamento di alcuni individui in una fattoria sulle sorgenti del fiume Yaqui, nella provincia di Sonora, nel 1968, il biologo americano Dr. Carl Koford comp\u00ec un sopralluogo di tre mesi, ma senza successo."}
{"id": "1382361", "revid": "92719", "url": "https://it.wikipedia.org/wiki?curid=1382361", "title": "Francisco V\u00e1squez de Coronado", "text": ""}
{"id": "1382366", "revid": "135224", "url": "https://it.wikipedia.org/wiki?curid=1382366", "title": "Palazzina Paradisiello", "text": "La Palazzina Paradisiello \u00e8 uno dei palazzi monumentali di Napoli; \u00e8 locato nel quartiere Chiaia, presso via del Parco Margherita.\nLa struttura in questione \u00e8 uno dei pi\u00f9 significativi esempi di Liberty napoletano; la costruzione fu voluta da Germano Ricciardi e la progettazione si deve al famoso architetto piacentino Giulio Ulisse Arata.\nL'edificio mescola la tradizione architettonica napoletana a quella del XIX secolo.\nGli elementi di spicco della struttura sono: la \"leggerezza\" degli ambienti e l'eleganza della scalinata interna e della sua resa equilibrata."}
{"id": "1382367", "revid": "124760484", "url": "https://it.wikipedia.org/wiki?curid=1382367", "title": "Pronto, \u00e8 la Rai?", "text": "Pronto, \u00e8 la Rai? \u00e8 stato un programma televisivo di Rai 1 della fascia di mezzogiorno, trasmesso nella stagione 1987/1988. Andava in onda da luned\u00ec al venerd\u00ec dalle ore 12:05 alle 13:25.\nLa regia venne affidata a Lella Artesi e la conduzione a Giancarlo Magalli e Simona Marchini con la partecipazione di Andy Luotto.\nLe musiche erano di Claudio Simonetti, noto compositore della colonna musicale del film di Dario Argento \"Profondo rosso\".\nLa prima puntata and\u00f2 in onda il 21 settembre 1987 e l'ultima il 24 giugno 1988.\nIl programma.\nAll'interno del programma Giancarlo Magalli si occupava delle interviste agli ospiti (che potevano essere sia gente comune che personaggi famosi), mentre Simona Marchini e Andy Luotto davano vita a diversi sketch comici. Elemento-chiave del programma erano per\u00f2 vari giochi telefonici condotti da Magalli e la Marchini, tra i quali si ricorda \"Il Pigliatutto\" sponsorizzato dalla Buitoni e il \"Marchingegno\" (il titolo \u00e8 un gioco di parole con il nome della Marchini), dove il concorrente, facendo vocalizzi al telefono, controllava un topolino animato realizzato con computer Amiga.\nIl programma era la continuazione di \"Pronto, Raffaella?\" e \"Pronto, chi gioca?\", condotti nelle stagioni precedenti rispettivamente da Raffaella Carr\u00e0 ed Enrica Bonaccorti (all'epoca entrambe passate alla Fininvest), ed ha registrato 3 milioni di telespettatori in media, molto pi\u00f9 bassa rispetto alle due precedenti versioni. La trasmissione fu dunque sostituita nella stagione successiva da un nuovo programma condotto da Loretta Goggi intitolato \"Via Teulada 66\"."}
{"id": "1382370", "revid": "92719", "url": "https://it.wikipedia.org/wiki?curid=1382370", "title": "Orso grizzly messicano", "text": ""}
{"id": "1382374", "revid": "767487", "url": "https://it.wikipedia.org/wiki?curid=1382374", "title": "Jean-Baptiste Frener", "text": "Jean-Baptiste Frener, svizzero di nascita visse in Guatemala dal 1854 fino al 1897, anno della sua morte. Nel 1854, a 31 anni, venne contattato dal Guatemala come funzionario della \"Casa de la Moneda \" durante il governo di Rafael Carrera. Frener allora aveva gi\u00e0 inciso delle medaglie commemorative per Giuseppe Verdi e per il suo \"Guglielmo Tell\".\nLa sua prima opera in America fu un ritratto del presidente Rafael Carrera e una litografia del Teatro di Plaza Vieja. entrambe del 1856. In seguito realizz\u00f2 medaglie commemorative della repubblica e le effigi delle monete compiendo un eccellente lavoro nel campo delle incisioni. Queste sono considerate le migliori della storia guatemalteca.\nIl 19 aprile 1860 fu promosso a direttore della \"Casa de la Moneda\" ed ebbe anche un contratto da insegnante. Nel 1871, in occasione dei 50 anni di indipendenza dalla Spagna, il presidente della Repubblica, Miguel Garc\u00eda Granados, ed il parlamento scelsero il bozzetto di Frener come emblema nazionale.\nMor\u00ec il 1\u00ba maggio 1897 a Citt\u00e0 del Guatemala, ed \u00e8 sepolto nel cimitero generale."}
{"id": "1382377", "revid": "91572", "url": "https://it.wikipedia.org/wiki?curid=1382377", "title": "Mustafa Gulesin Sukru", "text": ""}
{"id": "1382378", "revid": "228587", "url": "https://it.wikipedia.org/wiki?curid=1382378", "title": "Palazzo Castriota Scanderbeg", "text": "Il palazzo Castriota o palazzo del Tufo \u00e8 uno dei principali palazzi monumentali di Napoli ubicato in via Santa Maria di Costantinopoli 101; costituisce un bell'esempio di architettura rinascimentale e barocca.\nDescrizione.\nL'edificio, che appartenne ai Castriota Scanderbeg, presenta una facciata ornata mediante un semplice parametro in mattoni con alto basamento sul quale si apre il portale a conci alterni in marmo. Successivamente, acquistato dal marchese Pisacane, il palazzo fu innalzato di un piano, affrescandolo sulle volte.\nNell'interno s'aprono due ingressi che conducono al piano superiore; ai lati ci sono colonne aggiunte nel restauro settecentesco. Il marchese, inoltre, ingrand\u00ec il giardino, raggiungibile attraverso un androne del cortile, costituito da una fontana realizzata nel Settecento, \u00e8 altamente scenografico, chiude la prospettiva dello stesso ambiente.\nNel palazzo, sulla parete destra, c'\u00e8 il portale durazzesco appartenuto al palazzo Piscicelli che ornava l'ingresso della cappella gentilizia di Santa Maria di Mezzagosto. Fu qui trasferito nel 1889 per permettere la demolizione del palazzo; vi \u00e8 un'epigrafe che commemora l'evento e che recita:"}
{"id": "1382385", "revid": "1305772", "url": "https://it.wikipedia.org/wiki?curid=1382385", "title": "Inconsolable", "text": "Inconsolable \u00e8 un brano della band statunitense Backstreet Boys, estratto il 30 agosto 2007 come primo singolo dal loro sesto album \"Unbreakable\" e presente in anteprima nelle radio statunitensi dal 7 agosto 2007.\nIl brano.\nScritto e prodotto da Emanuel Kiriakou e co-scritto da Lindy Robbins e Jess Cates \u00e8 una Power ballad con pianoforte, archi e chitarre e con profonde armonie vocali. Si tratta inoltre del primo singolo senza la partecipazione di Kevin Richardson, dopo aver lasciato il gruppo nel 2006. \n\" Inconsolable \" raggiunse la posizione #2 nella classifica italiana FIMI, la pi\u00f9 alta posizione ottenuta rispetto a tutte le altre classifiche internazionali.\nVideo.\nIl video fu girato a Venice Beach in California, nel mese di agosto 2007 e diretto dal regista Ray Kay. Pubblicato su \"Yahoo! Music\" il 14 settembre 2007, raggiunse la posizione numero 4 nella Top 100 dei video di \"Yahoo! Canada\" e alla #38 nella Top 100 dei video di Yahoo.com. Nel video, Nick \u00e8 sdraiato sulla spiaggia, Brian si trova in una casa e guarda l'esterno, Howie sta di spalle ad un muro davanti alla spiaggia, ed AJ guida la sua auto, richiamando il video di \"Incomplete\". Nel ritornello e nel finale i quattro cantanti cantano insieme camminando verso l'oceano sul molo di Venice Beach, mentre il sole irrompe e illumina i loro volti."}
{"id": "1382389", "revid": "767487", "url": "https://it.wikipedia.org/wiki?curid=1382389", "title": "Canzoniere del Lazio", "text": "Il Canzoniere del Lazio \u00e8 stato un gruppo folk italiano attivo negli anni settanta, ricordato soprattutto per le ricerche nel patrimonio folkloristico prima laziale, poi italiano e quindi mediterraneo. Il percorso del gruppo e dei suoi membri si incrocia pi\u00f9 volte con alcuni esponenti del cosiddetto \"folk revival\", come Mauro Pagani e Demetrio Stratos.\nStoria.\nIl gruppo nasce a Roma nel 1972 con l'intento di operare come collettivo di ricerca e riproposta della musica di tradizione popolare, attraverso un grande lavoro di ricerca e documentazione politica su materiali provenienti dall'ambiente proletario e contadino, a stretto contatto con il Nuovo Canzoniere Italiano e in collaborazione con Alessandro Portelli, studioso e ricercatore, cresciuto nell'ambiente dell'Istituto Ernesto de Martino.\nInizialmente il Canzoniere del Lazio venne costituito da Piero Brega, voce solista, Francesco Giannattasio, organetto e percussioni, Sara Modigliani, voce e flauto e Carlo Siliotto, violino, chitarra e mandolino. Il gruppo pubblica il primo disco nel 1973 Quando nascesti tune, risultato di una forte coerenza con gli stili e le forme originarie della canzone di tradizione popolare. \nE un disco \" svolta\" dal punto di vista teorico, perch\u00e9 la sua nascita coincide con il momento pi\u00f9 acceso del dibattito in corso nel folk revival fra \"ricercatori\" e \"musicisti\". I primi sostengono l'utilizzazione dei materiali \u201cetnici\u201d in una soluzione che non ne tradisca l'origine e lo stile, viceversa un'ampia schiera di musicisti sostiene l'utilizzazione di quei materiali a fini aggregativi e politici, recuperando cos\u00ec l'originaria funzione della musica di tradizione popolare, mezzo efficace per riuscire a costruire occasioni di incontri pubblici, festivi e politici.\nIl disco del 1974, \"Lassa sta' la me creatura\", include elementi rock e jazz e mostra il lato pi\u00f9 sperimentale della band, enfatizzato ancor di pi\u00f9 nel successivo \"Spirito bono\", dove trova spazio la chitarra elettrica di Peter Kaukonen (gi\u00e0 collaboratore dei Jefferson Airplane) che produce anche il disco.\nQueste produzioni sanciscono la rottura fra i ricercatori ortodossi e i musicisti \u201cinnovatori\u201d, ma contribuiscono ad animare una sperimentazione realizzata con strumenti tradizionali insieme a quelli elettrici e l'improvvisazione diventa elemento base per la ricerca di nuove sonorit\u00e0 ed equilibri fra mondi musicali molto diversi, come il rock, il jazz, la musica contemporanea, la musica etnica.\nDopo importanti cambi di organico (fra cui l'ingresso di Clara Murtas) e diversi tour con tappe internazionali, il gruppo produce nel 1977 \"Miradas\", con forti influenze africane, \"Italien \"LP registrato a Berlino durante il Festival Rote Lieder 1977 e \"Morra\" (1978) con tre lunghe \"suite\".\nIl progetto ha continuato ad esistere dopo il 1978, anno dello scioglimento ufficiale, nel gruppo dei Carnascialia gruppo che prende il nome di antiche feste pagane da cui trae origine il carnevale. Il progetto \u00e8 opera di Pasquale Minieri e Giorgio Vivaldi e produce un disco a cui collabora tutta la crema dei musicisti attivi nel rock e folk revival pi\u00f9 sperimentale di fine anni Settanta: Demetrio Stratos, Mauro Pagani, Piero Brega, Carlo Siliotto, Maurizio Giammarco, Clara Murtas, Walter Calloni, Danilo Rea. Carnascialia \u00e8 il punto di approdo delle idee musicali del Canzoniere del Lazio e si apre ancora pi\u00f9 a ogni influenza, realizzando una musica di fusione mediterranea dove trovano spazio la sperimentazione e i linguaggi della tradizione anticipando alcuni temi che saranno poi ripresi dalla world-music."}
{"id": "1382399", "revid": "1573940", "url": "https://it.wikipedia.org/wiki?curid=1382399", "title": "Chiesa di San Niccol\u00f2 (Calenzano)", "text": "La chiesa di San Niccol\u00f2 si trova a Calenzano.\nStoria e descrizione.\nEsisteva gi\u00e0 in et\u00e0 romanica, come attestano il tipo di paramento murario e la foggia dell'arco del portale sul lato destro.\nLa prima menzione documentaria risale al 1260; nel corso della seconda met\u00e0 del Trecento la chiesa venne restaurata con il contributo di numerosi lasciti di persone del luogo, e nel 1386 fu riconsacrata, come ricorda l'epigrafe murata sul fianco destro. Nel 1799 eredit\u00f2 il titolo di pieve dall'antica pieve di San Donato.\nNell'ambito degli ammodernamenti trecenteschi vennero eseguiti gli affreschi di Jacopo e Nardo di Cione, tra i quali il \"Martirio di San Sebastiano\", la \"Nativit\u00e0 e santi\", l\"'Annunciazione\".\nNei pressi \u00e8 situato l'Oratorio della Compagnia del Santissimo Sacramento"}
{"id": "1382401", "revid": "729019", "url": "https://it.wikipedia.org/wiki?curid=1382401", "title": "Jon Heidenreich", "text": "In WWE ha detenuto una volta il WWE Tag Team Championship (con Animal).\nCarriera nel football americano.\nDi origini austriache, cominci\u00f2 la sua attivit\u00e0 sportiva nel 1978, all'et\u00e0 di sei anni, combattendo nelle arti marziali; a dodici anni divenne cintura nera.\nTra il 1994 e il 1995 gioc\u00f2 a football canadese con gli Shreveport Pirates nella Canadian Football League. Nel 1996 pass\u00f2 al football americano con i Texas Terror della Arena Football League, mentre nel 1997 si trasfer\u00ec in Europa ai tedeschi del Frankfurt Galaxy, appartenenti alla NFL Europa. Negli anni successivi svolse diversi provini con alcune squadre della National Football League, tra cui i New Orl\u00e9ans Saints e gli Atlanta Falcons, senza tuttavia entrare in prima squadra.\nCarriera nel wrestling.\nGli esordi (2001\u20132003).\nUna volta abbandonato il football americano, intraprese una carriera nel wrestling. Fu allenato nella Ultimate Pro Wrestling e lott\u00f2 nella Pro Wrestling ZERO1, dove vinse l'NWA Intercontinental Tag Team Championship in coppia con Nathan Jones.\nWorld Wrestling Entertainment (2003\u20132006).\nVarie faide (2003\u20132004).\nDebutt\u00f2 nella World Wrestling Entertainment durante la puntata di \"Raw\" del 29 settembre 2003, con la gimmick di un uomo controllato da un'entit\u00e0 non meglio precisata di nome Little Johnny; furono diverse le speculazioni circa l'identit\u00e0 di questo misterioso personaggio, ma in poco tempo la storyline fu accantonata per mancanza di idee. Ad inizio 2004 venne inviato nella Ohio Valley Wrestling, all'epoca territorio di sviluppo della WWE, per ricevere ulteriore allenamento.\nFaida con The Undertaker (2004\u20132005).\nNella puntata di \"SmackDown!\" del 26 agosto 2004 fece il suo ritorno nel main roster della WWE insieme al suo nuovo manager Paul Heyman, con la gimmick heel di uno psicopatico che minacciava gli spettatori e recitava poesie. Nel mese di ottobre inizi\u00f2 una faida con The Undertaker, costandogli la possibilit\u00e0 di vincere il WWE Championship contro John \"Bradshaw\" Layfield a \"No Mercy\". I due si affrontarono il 14 novembre, alle \"Survivor Series\", ma fu il \"Deadman\" a prevalere. Il 12 dicembre, ad \"Armageddon\", interfer\u00ec nel main event dello show impedendo nuovamente a The Undertaker di conquistare il titolo di JBL in un Fatal 4-Way match che vedeva coinvolti anche Eddie Guerrero e Booker T. Nel gennaio del 2005 entr\u00f2 in contatto con Gene Snitsky e strinse un'alleanza segreta con lui. Il 30 gennaio, a \"Royal Rumble\", affront\u00f2 The Undertaker in un casket match, ma fu sconfitto nonostante l'interferenza di Snitsky (messo in fuga da Kane).\nAlleanza con Animal (2005\u20132006).\nDopo una breve faida con Booker T, pass\u00f2 tra le fila dei face nel maggio del 2005; inizi\u00f2 a scrivere poesie pi\u00f9 gentili verso gli spettatori e durante ogni suo incontro portava un bambino a bordo ring. Nella puntata di \"SmackDown!\" del 16 giugno venne attaccato dagli MNM (Joey Mercury e Johnny Nitro) dopo aver preso in giro Melina, ma fu salvato dal rientrante Road Warrior Animal, con cui form\u00f2 un'alleanza. Il 24 luglio, a \"Great American Bash\", i due vinsero il WWE Tag Team Championship contro gli MNM. Nel mese di agosto inizi\u00f2 un graduale processo di trasformazione che lo port\u00f2 a presentarsi con una cresta mohawk, il volto dipinto e la tipica corazza della Legion of Doom, fino a diventarne un membro ufficiale. Nella puntata di \"SmackDown!\" del 28 ottobre persero il titolo in favore degli MNM e, da allora, continuarono a combattere in coppia senza ottenere grandi risultati.\nLa sua ultima apparizione in WWE fu durante la puntata di \"SmackDown\" del 6 gennaio 2006, quando rivel\u00f2 al suo ex manager Paul Heyman di non voler pi\u00f9 tornare a lottare e il 17 gennaio venne licenziato dalla federazione.\nCircuito indipendente (2006\u20132009; 2016-2018).\nJon Heidenreich si trasfer\u00ec nella portoricana World Wrestling Council dove riusc\u00ec a conquistare il WWC Universal Heavyweight Championship sconfiggendo Abbad. Lo perse due mesi dopo in favore di Carlito, ma ne riguadagn\u00f2 il controllo quando Carlito fu costretto a rendere vacante la cintura per evitare controversie con la WWE. Il 6 gennaio 2007 perse di nuovo la cintura, stavolta in favore di Primo."}
{"id": "1382411", "revid": "78273", "url": "https://it.wikipedia.org/wiki?curid=1382411", "title": "Primarie del Partito democratico", "text": ""}
{"id": "1382417", "revid": "36426", "url": "https://it.wikipedia.org/wiki?curid=1382417", "title": "Palazzo di Majo", "text": "Palazzo De Majo \u00e8 un palazzo di Napoli situato all'inizio del rione Sanit\u00e0 nel quartiere Stella; l'ingresso \u00e8 ubicato in discesa Sanit\u00e0 68, mentre da via Santa Teresa degli Scalzi \u00e8 visibile il cortile.\nStoria e descrizione.\nL'edificio venne eretto nel XVIII secolo su volont\u00e0 del nobile Bartolomeo de Majo. Da fonti cartografiche e documentali si \u00e8 appurato che l'edificio esisteva gi\u00e0 nel 1718 e che nel 1726 Ferdinando Sanfelice vi lavorasse per eseguirne una ristrutturazione, ricreando una suggestiva abitazione barocca al di fuori delle mura urbane.\nIl Sanfelice realizz\u00f2 maestosamente il portale con arco mistilineo, su modello delle decorazioni borrominiane. Al di sopra del portale, un cartiglio reca la volont\u00e0 del di Majo di realizzare un palazzo al di fuori della citt\u00e0:\nIl punto pi\u00f9 pregevole \u00e8 la scala tipicamente barocca: a pianta romboidale, ha una struttura a sbalzo dove sui ballatoi di riposo sono posti gli ingressi ai locali interni (che ripetono lo stesso disegno del portale), su di esse sono posizionati dei busti. La scala \u00e8 posta sulla sinistra del cortile.\nBernardo De Dominici, nelle sue \"Vite dei pittori, scultori ed architetti napoletani\", non destina la minima critica alle scelte adoperate dal Sanfelice nel rifacimento del palazzo, lodando anzi ogni minimo aspetto.\nIl palazzo fu coinvolto nella creazione del \"corso Napoleone\" nei primi del XIX secolo. Infatti gli sbancamenti che investirono il cortile poligonale durante il decennio francese resero possibile la creazione di questa nuova arteria cittadina. Per permettere che questa scorresse in maniera rettilinea, il cortile venne tagliato, perdendo l'aspetto chiuso e assumendo una forma emiciclica. Inoltre la nuova strada fu realizzata ad una quota superiore rispetto a quella di calpestio del palazzo.\nNegli ultimi anni i condomini hanno provveduto al restauro dei prospetti su via Santa Teresa degli Scalzi."}
{"id": "1382419", "revid": "298229", "url": "https://it.wikipedia.org/wiki?curid=1382419", "title": "X Giochi dei piccoli stati d'Europa", "text": "I X Giochi dei piccoli stati d'Europa si svolsero sull'isola di Malta dal 2 al 7 giugno 2003.\nI Giochi.\nSport.\nI Giochi maltesi coinvolsero discipline sportive nei seguenti 10 sport:"}
{"id": "1382420", "revid": "1573940", "url": "https://it.wikipedia.org/wiki?curid=1382420", "title": "Pieve di Santa Maria a Carraia", "text": "La pieve di Santa Maria si trova in localit\u00e0 Carraia, nel comune di Calenzano.\nStoria e descrizione.\nFondata prima del Mille, era orientata con la facciata a monte. Nel 1949 fu restaurata e ne fu capovolto l'orientamento; furono demoliti altari e cappelle e con essi tutti gli stemmi e le targhe degli antichi patroni.\nAll'interno conserva la \"Madonna che porge la cintola a San Tommaso fra i santi Michele Arcangelo e Francesco con il committente\" della bottega di Lorenzo di Credi (1510), la \"Madonna e il Bambino tra san Rocco e san Sebastiano\" attribuita ad Agnolo di Donnino, e un \"Sant'Antonio abate\" della bottega di Ridolfo del Ghirlandaio.\nNel 1662 si costitu\u00ec la Compagnia di Sant'Antonino, con sede in un oratorio antistante, che presenta un interno rococ\u00f2 riccamente decorato con stucchi e tele di Gesualdo Ferri della met\u00e0 del XVIII secolo."}
{"id": "1382421", "revid": "767487", "url": "https://it.wikipedia.org/wiki?curid=1382421", "title": "Howling IV", "text": "Howling IV (\"Howling IV - The Original Nightmare\") \u00e8 un film del 1988 diretto da John Hough. La canzone del film \"Something Evil, Something Dangerous\" \u00e8 interpretata e scritta da Justin Hayward. Il film \u00e8 un adattamento dell'omonimo racconto di Gary Brandner, che aveva ispirato anche \"L'ululato\" di Joe Dante. \u00e8 il quarto episodio di una saga iniziata nel 1981.\nTrama.\nRichard e Marie si trasferiscono in una casa sperduta nei boschi lontano dalla citt\u00e0, ma strane allucinazioni e ululati iniziano a incutere in lei un certo timore e il sospetto che ci sia qualcosa di misterioso nei boschi.\nSequel.\n\"Howling IV\" \u00e8 stato seguito da quattro sequel."}
{"id": "1382427", "revid": "38120", "url": "https://it.wikipedia.org/wiki?curid=1382427", "title": "Gouki", "text": ""}
{"id": "1382428", "revid": "439868", "url": "https://it.wikipedia.org/wiki?curid=1382428", "title": "Pietro Porta", "text": "Biografia.\nNacque nell'ex Comune di Moerna, oggi frazione di Valvestino, il 5 novembre 1832, da Antonio di professione falegname, e Barbara Zenini, cucitrice. Frequent\u00f2 il ginnasio presso il seminario di Santa Giustina dell'Istituto Lodron di Sal\u00f2, di Brescia e l'Imperial Regio Ginnasio di Rovereto ove si diplom\u00f2 nel 1851.\nNel 1852 frequent\u00f2 il seminario teologico di Trento e fu ordinato sacerdote nel 1856. Qui, oltre alla vocazione religiosa, svilupp\u00f2 la sua passione, che lo accompagner\u00e0 per tutta la vita, per la botanica. In quel periodo che fece la conoscenza del chierico botanico Luigi Viehweider (1831-1860), del barone Franz Hausmann di Bolzano, autore di un saggio sulla \"Flora von Tirol\", e di don Roperto Huter (1834-1919) di Karls. Nel 1854, mentre era studente del secondo corso di teologia, entr\u00f2 in contatto con Francesco Ambrosi (1821-1897), botanico originario di Borgo Valsugana.\nCooperatore in Vallarsa, nel 1860 pass\u00f2 come capellano a Daone nelle Giudicarie. Alla fine del 1863 fu trasferito a Bollone nella nativa Valvestino, entrando in contatto con il botanico Gregorio Rigo (1841-1922) di Torri del Benaco. In Valvestino rimase fino al 1870 quando fu trasferito a Locca in Val di Ledro con l'incarico anche di maestro di scuola. Nel 1886 fu trasferito a Cologna, mentre nel 1896 pass\u00f2 a Strada, frazione di Pieve di Bono nelle Giudicarie, come cappellano del locale nosocomio fino al febbraio del 1898.\nNel 1898 si trasfer\u00ec a Riva del Garda, rimanendovi fino allo scoppio della Prima guerra mondiale, quando fu costretto a rifugiarsi a Novale di Vipiteno, ospite dell'amico Huter. Qui rimase per due anni, per poi fare ritorno a Cologna per un anno intero. Con il passaggio del Trentino al Regno d'Italia nel 1918 fece definitivamente ritorno a Riva del Garda. Vecchio e quasi cieco, dedito alla cura dei compaesani con le piante medicinali, .\nMor\u00ec il 1\u00ba giugno del 1923 all'et\u00e0 di 91 anni.\nIl botanico.\nPerfezionatosi nella ricerca sugli ibridi delle Primule e dei Cirsi, strinse relazioni epistolari con famosi botanici e professori universitari in Italia, Francia, Germania e Inghilterra, come Filippo Parlatore professore e prefetto dell'orto botanico di Firenze, Renato Pampanini, Karl Heinrich Koch, Anton Kerner von Marilaun, Heinrich Moritz Willkomm, Richard von Wettstein, Chabert e Francesco Ambrosi. Pur non essendo iscritto alla Societ\u00e0 Botanica Italiana di Firenze, contribu\u00ec con gli scritti delle sue spedizioni al Giornale botanico italiano. \nDon Porta ha lasciato cinque erbari che testimoniano la sua attivit\u00e0 di botanico. Al Museo Diocesano di Scienze Naturali \"G. Bresadola\", presso il Collegio Arcivescovile di Trento, sono attualmente conservati tre collezioni: la pi\u00f9 consistente \u00e8 costituita approssimativamente da 40.000 campioni, raccolti nell'arco di 70 anni, provenienti da tutta Europa; le altre due raccolgono invece specie del Trentino meridionale. Gli altri erbari di don Pietro Porta sono conservati uno al MUSE e l'altro al Museo Civico di Riva del Garda."}
{"id": "1382430", "revid": "287204", "url": "https://it.wikipedia.org/wiki?curid=1382430", "title": "Ursus arctos beringianus", "text": "L'orso bruno della Kamchatka (Ursus arctos beringianus), noto anche come orso bruno dell'Estremo Oriente, \u00e8 una sottospecie di orso bruno (\"Ursus arctos\") originaria della penisola di Kamchatka e dell'isola di Karaginskiy, ma che \u00e8 diffusa verso nord anche in tutto il distretto autonomo di Koryak. Si trova inoltre sulla fascia costiera occidentale del mare di Okhotsk e ad est dei monti costieri fino alla baia di Uda a sud, sulle isole Shantar e sulle isole Curili settentrionali.\nDescrizione.\nQuesta sottospecie \u00e8 molto simile fisicamente agli orsi kodiak dell'Alaska, sebbene tenda ad essere di colore pi\u00f9 scuro. Ha una fronte larga che si prolunga piuttosto bruscamente su un muso relativamente breve. Sebbene siano prevalenti esemplari dalla pelliccia scura, il colore pu\u00f2 variare dal bruno-nerastro al giallo pallido. Gli artigli tendono ad essere bruno scuri, con estremit\u00e0 giallo chiare, e sono lunghi fino a 100 mm. La lunghezza della testa e del corpo raggiunge i 275 cm, quella della coda i 16,5-21,6 cm e l'altezza alla spalla i 127-135 cm. Gli esemplari pi\u00f9 grossi vivono in Kamchatka e nelle isole Shantar. Come i suoi cugini dell'Alaska, l'orso bruno della Kamchatka raggiunge notevoli dimensioni grazie alla dieta ricca di proteine fornitagli dai pesci migratori dei fiumi costieri e ad un clima relativamente mite che consente un periodo di ibernazione pi\u00f9 breve"}
{"id": "1382431", "revid": "92719", "url": "https://it.wikipedia.org/wiki?curid=1382431", "title": "Orso bruno siberiano", "text": ""}
{"id": "1382432", "revid": "124738442", "url": "https://it.wikipedia.org/wiki?curid=1382432", "title": "Chiesa di San Pietro (Calenzano)", "text": "La chiesa di San Pietro si trova nel comune di Calenzano, in localit\u00e0 Casaglia.\nStoria e descrizione.\nFondata prima del Mille, fu restaurata nel XV secolo dai Guasconi e ottenne il titolo di prioria. La posizione della chiesa \u00e8 strategica: la strada sulla quale sorge, infatti, \u00e8 quella che collega Prato con la Val di Bisenzio.\nSulla parete retrostante l'altare maggiore \u00e8 posta una pala in terracotta invetriata della bottega di Andrea della Robbia, databile al secondo decennio del Cinquecento, raffigurante la \"Madonna col Bambino fra i Santi Pietro e Paolo\". \nVi \u00e8 stato trasferito, dalla vicina chiesa di Santo Stefano a Secciano, un ciborio in terracotta invetriata della bottega di Benedetto e Santi Buglioni."}
{"id": "1382434", "revid": "63760", "url": "https://it.wikipedia.org/wiki?curid=1382434", "title": "Entomologo", "text": ""}
{"id": "1382440", "revid": "125447127", "url": "https://it.wikipedia.org/wiki?curid=1382440", "title": "Maria Bergamas", "text": "Biografia.\nFiglia di Giacomo Blasizza, di professione fabbro, e Orsola Maur, lavandaia, entrambi originari di Farra, Maria Bergamas (pronuncia \"Bergam\u00e0s\") visse a Trieste, dove si era trasferita in giovent\u00f9, e dove risiedeva allo scoppio della Grande Guerra.\nAl tempo, sia Gradisca d'Isonzo sia Trieste erano parte integrante dell'Impero austro-ungarico, perci\u00f2 suo figlio Antonio, nato a Gradisca il 19 ottobre 1891, maestro elementare, iscritto nelle liste di leva dell'esercito austriaco, nell'ottobre 1914 disert\u00f2 riparando clandestinamente in Italia e si arruol\u00f2 volontario come fante nel 2\u00ba battaglione della brigata \"Re\", con cui fu sul Podgora. Conseguito il grado di sottotenente, fu inizialmente assegnato al 137\u00ba reggimento fanteria della brigata \"Barletta\", con cui combatt\u00e9 sul monte Sei Busi e a Castelnuovo del Carso con il nome di Antonio Bontempelli, una falsa identit\u00e0 imposta dal Regio Esercito per accogliere tra le sue file gli irredentisti. Mentre guidava l'attacco del suo plotone, in un combattimento sul monte Cimone di Marcesina, il 16 giugno 1916, durante l'offensiva austroungarica passata alla storia con il nome di \"Strafexpedition\", Antonio fu raggiunto e ucciso da una raffica di mitraglia. \nAl termine della battaglia, nelle sue tasche fu trovato un biglietto nel quale si pregava di avvisare dell'avvenuta morte il sindaco di San Giovanni di Manzano, l'unica persona al corrente della sua reale identit\u00e0. La salma di Antonio Bergamas fu dunque riconosciuta e sepolta assieme agli altri caduti nel cimitero di guerra di Marcesina sull'Altipiano dei Sette Comuni. Tuttavia, a seguito di un violento bombardamento che distrusse il cimitero, Bergamas e i compagni periti con lui risultarono ufficialmente dispersi.\nDopo la guerra, Maria ebbe l'incarico di scegliere il corpo di un soldato tra undici salme di caduti non identificabili, raccolti in diverse aree del fronte. Il 28 ottobre 1921, nella basilica patriarcale di Aquileia, in quello che passer\u00e0 alla storia col nome di \u00abRito di Aquileia\u00bb, consacrandola a madre spirituale del Milite Ignoto, la donna fu posta di fronte alle undici bare allineate: appoggi\u00f2 lo scialle sulla seconda bara e, dopo essere passata davanti alle prime, non riusc\u00ec a proseguire nella ricognizione e si accasci\u00f2 al suolo davanti alla decima bara urlando il nome del figlio, su quella bara dunque, cadde la scelta. \nPer onorare tutti i caduti di guerra, la salma prescelta fu posta all'interno della tomba del Milite Ignoto, al centro dell'Altare della Patria e sotto la dea Roma, presso il complesso del Vittoriano. La cerimonia solenne di traslazione avvenne il giorno 4 novembre 1921.\nSecondo la testimonianza della figlia Anna, la madre era decisa a scegliere l'ottava o la nona bara, poich\u00e9 quelli erano i numeri che ricordavano la nascita e la morte di Antonio; ma giunta dinanzi alle bare prov\u00f2 un senso di vergogna, e poich\u00e9 nulla dovesse ricordare suo figlio, scelse la decima affinch\u00e9 il simbolo che sarebbe andato a Roma fosse davvero un soldato ignoto.\nLa donna fu sostenitrice del fascismo e nel dopoguerra fu candidata nelle file del Movimento Sociale Italiano.\nMaria Bergamas mor\u00ec a Trieste il 22 dicembre 1953 e l'anno successivo, il 3 novembre 1954, la salma fu riesumata e sepolta nel cimitero di guerra di Aquileia retrostante la basilica, vicino ai corpi degli altri 10 militi ignoti. A Gradisca d'Isonzo, in via Bergamas 39, esiste ancora la casa dove Maria e Antonio abitarono. Una targa ricorda: \"In questa casa nacque Antonio Bergamas che irradiata la giovinezza dell'ideale di Mazzini il XVIII giugno MCMXVI nel nome santo d'Italia suggellava sul Cimone la sua fede col sangue\"."}
{"id": "1382444", "revid": "110157", "url": "https://it.wikipedia.org/wiki?curid=1382444", "title": "Chiesa di Santa Lucia a Collina", "text": "La chiesa di Santa Lucia \u00e8 una delle chiese di Calenzano, che si trova in localit\u00e0 Collina.\nStoria e descrizione.\n\u00c8 documentata dal XIII secolo come patronato degli Aliotti. Riedificata alla met\u00e0 del Cinquecento da Filippo di Averardo Salviati, fu riconsacrata nel 1584.\nAd una navata, con campanile a vela e rustico portico antistante l'ingresso, la chiesa \u00e8 stata oggetto di un recente furto che l'ha privata dei dipinti seicenteschi degli altari, \"Le tentazioni di sant'Antonio\" di Giovan Maria Butteri e \"Il martirio di santa Caterina d'Alessandria\" di Pietro Croci. \u00c8 rimasto soltanto l'ovale con \"Santa Lucia\", inserito sull'altare maggiore in una cornice barocca con angioletti festanti, analoghi a quelli che sorreggono gli stemmi dei Salviati e dei Ginori sugli altari laterali."}
{"id": "1382447", "revid": "547034", "url": "https://it.wikipedia.org/wiki?curid=1382447", "title": "Guglielmo di Sassonia-Weimar", "text": "Egli era il quinto (il terzo sopravvissuto) dei figli del duca Giovanni di Sassonia-Weimar (1570 \u2013 1605) e di Dorotea Maria di Anhalt (1574 \u2013 1617).\nBiografia.\nCome i suoi fratelli Giovanni Ernesto e Federico, Guglielmo studi\u00f2 all'Universit\u00e0 di Jena. Successivamente accompagn\u00f2 i fratelli nel loro tour di studi in Europa, che ebbe inizio nell'agosto del 1613 e si svolse in Francia, in Gran Bretagna e nei Paesi Bassi, per fare ritorno a casa nel 1614.\nAlcuni anni dopo, il 24 agosto 1617, durante i funerali della madre, Guglielmo contribu\u00ec alla fondazione della \"Societas fructifera\"; nel 1651 egli divenne il secondo presidente della societ\u00e0.\nNel 1620 divenne reggente per conto del fratello maggiore, poich\u00e9 quest'ultimo era stato soggetto a bando imperiale per essersi rifiutato di sottomettersi all'Imperatore. Alla di lui morte, nel 1626, Guglielmo assunse il titolo di duca di Sassonia-Weimar.\nAll'et\u00e0 di 23 anni, con alcuni amici, divenne membro dell\"Ordine della Stabilit\u00e0\". Negli anni 1622 e 1623, cre\u00f2 una federazione patriottica, la \"Deutsche Friedbund\", che si preoccupava di garantire agli stati tedeschi la libert\u00e0 di culto. Questa associazione venne sostenuta finanziariamente dallo zio materno, il principe Luigi I di Anhalt-K\u00f6then.\nIn questo periodo Guglielmo segu\u00ec i fratelli nella Crociate Hussita. Egli prest\u00f2 servizio presso Pietro Ernesto II di Mansfeld e Giovanni Federico, margravio di Baden-Durlach. Successivamente venne promosso al servizio presso Cristiano di Halberstadt.\nQuando fu divisa l'eredit\u00e0 paterna, nel 1640, Guglielmo ottenne Weimar e Jena, mentre suo fratello minore Alberto ricevette Eisenach. Nel 1644 Alberto mor\u00ec senza lasciare eredi e Guglielmo assunse il controllo dell'intera eredit\u00e0.\nIl re Gustavo II Adolfo di Svezia fu l'artefice della rapida ascesa militare di Guglielmo di Sassonia-Weimar. Ma alla morte del re, il conte Axel Oxenstierna lo ritenne inappropriato come comandante generale. Questo contribu\u00ec a firmare la Pace di Praga del 1635.\nQuando il 7 gennaio 1650 il principe Ludovico I di Anhalt-K\u00f6then mor\u00ec, i membri della \"Societas fructifera\" elessero Guglielmo quale suo successore a capo della societ\u00e0. A differenza del suo successore, ebbe pi\u00f9 che altro funzioni di rappresentanza.\nMatrimonio e discendenti.\nIl 23 maggio 1625, a Weimar, Guglielmo spos\u00f2 Eleonora Dorotea di Anhalt-Dessau, dalla quale ebbe nove figli:"}
{"id": "1382453", "revid": "80339", "url": "https://it.wikipedia.org/wiki?curid=1382453", "title": "Vyatka", "text": ""}
{"id": "1382454", "revid": "80339", "url": "https://it.wikipedia.org/wiki?curid=1382454", "title": "Viatka", "text": ""}
{"id": "1382458", "revid": "729019", "url": "https://it.wikipedia.org/wiki?curid=1382458", "title": "L\u00f6tschental", "text": "La L\u00f6tschental \u00e8 la pi\u00f9 grande valle laterale del versante nord del canton Vallese in Svizzera.\nContorna per 20 chilometri le vette della frontiera tra il Vallese ed il canton Berna. Il comune principale \u00e8 Kippel con 500 abitanti. Gli altri comuni sono Ferden, Wiler e Blatten.\nGeografia ed attivit\u00e0.\nAl fondo della valle scorre il fiume Lonza, affluente del Rodano. La valle non ha altri sbocchi di facile accesso oltre quello di ingresso, essendo contornata dai monti Bietschhorn (3.934\u00a0m), Hockenhorn (3.293\u00a0m), Wilerhorn (3.307\u00a0m) e Petersgrat (3.205\u00a0m).\nHa mantenuto un aspetto selvaggio: si incontrano relativamente pochi turisti in rapporto alle altre valli del Vallese. Le principali attivit\u00e0 turistiche sono lo sci e le escursioni.\nLe zone sud ed est della L\u00f6tschental fanno parte della regione glaciale della Jungfrau-Aletsch-Bietschhorn che \u00e8 stata dichiarata patrimonio naturale mondiale dall'UNESCO il 13 dicembre 2001.\nL\u00f6tschberg.\nLa parte inferiore della L\u00f6tschental e Goppenstein (1.216\u00a0m) servono come punto di accesso al traforo del L\u00f6tschberg che collega Kandersteg (canton Berna) attraverso la ferrovia del L\u00f6tschberg, una linea che fu costruita tra il 1907 ed il 1913.\nTsch\u00e4gg\u00e4t\u00e4.\nLa L\u00f6tschental \u00e8 particolarmente conosciuta per i suoi \"Tsch\u00e4gg\u00e4t\u00e4\" (nome femminile di difficile traduzione; possibili versioni sono: \"donna di animo semplice\" oppure \"essere tonante\"), personaggi mostruosi che si vedono nelle vie dei villaggi della valle durante il carnevale. Coperti di pelli di animali e con delle maschere in legno terrificanti, i ragazzi cos\u00ec travestiti agitano delle campane e fanno paura alle ragazze.\nLe maschere sono oggetto di un concorso per designare il miglior scultore del legno."}
{"id": "1382460", "revid": "125384398", "url": "https://it.wikipedia.org/wiki?curid=1382460", "title": "Dance Nation", "text": "I Dance Nation sono stati un duo olandese, composto, nella sua prima formazione da Kim Vergouwen e Sean, mentre nel reboot del 2010 da Sandrine e da un altro vocalist le cui generalit\u00e0 non sono state rese note.\nBiografia.\nL'Esordio e il Primo Periodo.\nI Dance Nation, conosciuti anche con il nome di Double Nation (temporaneo, a causa di una disputa legale del marchio) e Sean &amp; Kim (i loro nomi) sono un gruppo olandese, composti da un ragazzo e una ragazza, scoperti dai loro produttori Bradski &amp; Jenski nel 2001 quando usc\u00ec il loro primo singolo \"Sunshine\" che ebbe molto successo e scal\u00f2 le classifiche europee rimanendovi presente per molto tempo.\nI successivi singoli confermarono il successo del gruppo in Europa (\"Dance\", \"Words\", \"You take me away\") fino ai primi mesi del 2004 anno in cui per\u00f2, a causa di una diatriba legale con una societ\u00e0 Olandese, riguardante il marchio Dance Nation, sono costretti a mutare temporaneamente il loro nome in Double Nation, riacquistando il loro vecchio nome nel 2006, una volta terminato il processo che vedr\u00e0 la vittoria proprio di Sean &amp; Kim.\nNel 2003, inoltre, collaborano con il famoso rave tedesco Lovestern Galaktika realizzandone l'inno, \"My First Love\".\nIl Cambiamento.\nIn questo periodo per\u00f2, in seguito alla crisi della casa madre Noculan Music (assorbita poi da Jamie Lewis e la sua Purple Eye Entertainment), che colp\u00ec non solo i Dance Nation, ma altri artisti trance del calibro di Noemi e 666 e il generale cambio di tendenza nella musica da discoteca in Europa, tendente sempre pi\u00f9 all'House, Hard house ed Elektro, porta i Dance Nation a sbarcare in Giappone, terra dove tutt'oggi riscuotono grandi successi e dove si \u00e8 concentrata la loro produzione degli ultimi anni.\nDa questo momento il fortunato duo vivr\u00e0 una sorta di doppia vita, realizzando prodotti trance per il mercato giapponese e prodotti dalle sonorit\u00e0 pi\u00f9 House per quello europeo. Ecco quindi che vedono la luce singoli come \"Beachtime\" nel paese nipponico e \"I'm gonna get you\" e il brano prettamente House/Elektro \"Move your love\" in Europa.\nProprio per il fatto che le loro produzioni sono incentrate maggiormente in Asia e non in Europa, \u00e8 abbastanza difficile trovare loro produzioni in vendita nei negozi, sia online che al dettaglio.\nPer questo motivo quasi nessuno sa dell'uscita dei due album, pi\u00f9 uno di raccolta del gruppo. I titoli sono Trance Champion, uscito nel 2005 sull'etichetta giapponese Avex Productions, contenente tutti i singoli fino a quel momento realizzati compresa \"Celebrate your Life\" che, secondo indiscrezioni, avrebbe dovuto essere il successivo singolo del Gruppo, One Nation nel 2007 sempre con la medesima etichetta e Christmas Trance a fine 2006, che raccoglie molte melodie popolari natalizie, riarrangiate in chiave trance come i Dance Nation ci hanno sempre abituato.\nSituazione Attuale.\nI Dance Nation, secondo fonti ufficiali, hanno pubblicato, prima dell'estate 2008, il singolo Apologize Remixes, remix in sound originale della Hit di Timbaland feat. One Republic, su etichetta Ministry of Sound anche se la notizia non \u00e8 confermata in quanto nei nezozi inglesi il Singolo non \u00e8 mai arrivato, se non come Promo Radiofonico.\n\u00c8 uscito successivamente, sempre per l'estate, un cd contenente i Remix del singolo d'esordio, \"Sunshine\", remixato dai numerosi fan presenti in tutto il mondo e, nei primi mesi del 2009 un cd, sempre contenente i Remix del singolo d'esordio, \"Sunshine\", remixato dal famoso Dj e Producer tedesco Shaun Baker.\nPassato praticamente quasi sotto silenzio, invece, la pubblicazione nel novembre dello stesso 2008 del singolo \"Feelin' Good\" dal sound in linea con le precedenti produzioni europee prettamente houseggianti.\nIn Giappone invece dopo la pubblicazione dell'ultimo album, \u00e8 stato pubblicato ad aprile 2009 il terzo album, dal titolo \"Around the World\".\nIl 2009 e gli ultimi due album.\nI Dance Nation tornano nel 2009 con un doppio album, pubblicato soltanto online sui maggiori siti di download (iTunes, Beatport, Juno-Download), per celebrare gli anni del loro genere musicale, la Vocal Trance. Si tratta, come detto, di un doppio album uscito a date separate (a circa un mese l'uno dall'altro) con dentro tutti i loro maggiori successi pi\u00f9 qualche canzone extra (probabilmente materiali raccolti per gli album ma mai pubblicati).\nIl canto del Cigno e la chiusura del progetto.\nCome tristemente pre-annunciato dal titolo della prima canzone dell'album \"Turn the Lights Down\" (Abbassare, spegnere i riflettori) (un po' come \u00e8 successo per i Blue nel 2005, che conclusero la loro carriera, prima di intraprenderne una da solisti, con la canzone dal titolo similare \"Curtain Falls\" (\"Cala il sipario\")), il 2010 \u00e8 l'anno del capolinea di ben 8 anni di Vocal Trance per Sean &amp; Kim (un successo, se si fa un paragone con la durata di altri gruppi simili, come ad esempio Noemi o Djs@Work - tutti inferiori ai 5 anni - o comunque con la vita media di un gruppo Dance) per i quali termina il contratto che non viene rinnovato, essendo il contesto musicale notevolmente variato rispetto al loro esordio e, probabilmente, anche a causa dell'et\u00e0 dei componenti del duo (Kim \u00e8 del 1984, Sean del 1979). Attualmente non \u00e8 nota l'attivit\u00e0 di Sean, mentre Kim, dopo aver partecipato, con il suo vero nome (Kim Vergouwen) come cantante a XFactor 10-Olanda, \u00e8, dal 2016, la nuova voce dei 2 Unlimited.\nI nuovi Dance Nation.\nA partire dal 2010 la Purple Eye Entertainment, proprietaria del marchio Dance Nation decide di dare vita ad un reboot del gruppo, mantenendone soltanto il nome ma procedendo, per\u00f2, ad una totale sostituzione dei frontman (Sean e Kim) con due nuovi vocalist di cui per\u00f2 viene reso noto il nome della sola interprete femminile (Sandrine) ma mantenendo il gruppo di produzione (i Dj Olandesi \"Brad Grobler\" &amp; Rob \"Janssen)\", dando alle produzioni una sonorit\u00e0 electro molto distante da quella del gruppo originale ed in linea con le nuove tendenze musicali europee stabilitesi da alcuni anni.\nDopo il singolo di lancio (The Great Divide), per\u00f2, seguito da un ulteriore uscita (Surround Me), in seguito al mancato gradimento da parte del pubblico (cambiato nel tempo e che probabilmente ha ritenuto i nuovi arrivati non all'altezza della precedente incarnazione), il destino del gruppo \u00e8 segnato e non viene pi\u00f9 dato seguito ad ulteriori pubblicazioni. Il gruppo, quindi, cessa definitivamente la propria attivit\u00e0.\nTrackListing.\nRaccolte.\nChristmas Trance (2006).\n\"Bonuses\""}
{"id": "1382462", "revid": "1924342", "url": "https://it.wikipedia.org/wiki?curid=1382462", "title": "Discografia dei Backstreet Boys", "text": "Questa \u00e8 la discografia che documenta tutti gli album e i singoli pubblicati dalla band statunitense dei Backstreet Boys. Il gruppo ha venduto pi\u00f9 di 130 milioni di dischi in tutto il mondo (120 milioni solo contando gli album e la raccolta)."}
{"id": "1382464", "revid": "1564499", "url": "https://it.wikipedia.org/wiki?curid=1382464", "title": "San Costanzo (disambigua)", "text": ""}
{"id": "1382470", "revid": "24989", "url": "https://it.wikipedia.org/wiki?curid=1382470", "title": "Ginevra Molly Weasley", "text": ""}
{"id": "1382473", "revid": "287204", "url": "https://it.wikipedia.org/wiki?curid=1382473", "title": "David O. Russell", "text": "Ha ricevuto 3 candidature ai Premi Oscar come miglior regista rispettivamente per i film \"The Fighter\", \"Il lato positivo - Silver Linings Playbook\" e \"American Hustle - L'apparenza inganna\". Ha inoltre vinto un Premio BAFTA e ricevuto 2 candidature all'Oscar come migliore sceneggiatura. Sono note le collaborazioni nei suoi film con Jennifer Lawrence, Bradley Cooper, Christian Bale e Robert De Niro.\nBiografia.\nNasce da padre ebreo russo e da madre italoamericana. I suoi nonni materni, Frank Muzio e Philomena Brancata, entrambi di origine lucana, provenivano rispettivamente da Craco e Ferrandina, comuni in provincia di Matera. Si diploma al Amherst College nel 1981, per poi laurearsi in scienze politiche e inglese. Dopo una serie di cortometraggi debutta nel 1994 con il film indipendente \"Spanking the Monkey\". Il film, interpretato da Jeremy Davies e incentrato sulla relazione incestuosa tra uno studente e la madre depressa, \u00e8 stato presentato al Sundance Film Festival.\nNel 1996 dirige Ben Stiller nella commedia \"Amori e disastri\", specializzato in commedie dallo stile bizzarro e surreale, porta il suo stile anche nel film del 1999 \"Three Kings\", che racconta di tre soldati durante la guerra del Golfo. Nel 2004, dopo aver partecipato come attore con un piccolo ruolo ne \"Il ladro di orchidee\" dell'amico Spike Jonze, dirige un ricco cast nella commedia \"I Heart Huckabees - Le strane coincidenze della vita\". Ad ispirarlo per questo film \u00e8 stato il suo ex professore della Columbia University Robert Thurman, padre dell'attrice Uma Thurman ed esperto del buddhismo tibetano (ex-monaco buddista lui stesso).\nControversie.\nIl regista \u00e8 noto per il suo carattere particolare, che lo ha portato spesso a scontrarsi con i propri attori. Nel 1999 \u00e8 stato protagonista di una scazzottata con George Clooney sul set di \"Three Kings\", mentre nel 2004 sul set di \"I Heart Huckabees - Le strane coincidenze della vita\" ha avuto discussioni con Dustin Hoffman ed ha avuto una feroce lite con l'attrice Lily Tomlin.\nPremi e candidature.\nPremio Oscar\nGolden Globe\nPremio BAFTA\nDavid di Donatello\nGrammy Award\nHollywood Film Awards\nSatellite Award\nToronto International Film Festival"}
{"id": "1382487", "revid": "547034", "url": "https://it.wikipedia.org/wiki?curid=1382487", "title": "Giovanni Ernesto I di Sassonia-Weimar", "text": "Biografia.\nFiglio maggiore del duca Giovanni di Sassonia-Weimar (1570\u00a0\u2013 1605) e di Dorotea Maria di Anhalt (1574\u00a0\u2013 1617), durante i suoi primi anni Giovanni Ernesto ebbe per tutore Federico di Kospoth. Suo padre mor\u00ec lasciando il ducato nelle mani di un reggente. Nel 1608 egli inizi\u00f2 i propri studi presso l'Universit\u00e0 di Jena, accompagnato dai fratelli minori Guglielmo e Federico. In questo periodo il suo tutore divenne il Feldmaresciallo Kaspar Teutleben e il precettore Frederick Hortleder. Negli anni 1613 e 1614 Giovanni e i suoi fratelli iniziarono un tour europeo che tocc\u00f2 la Francia, la Gran Bretagna ed i Paesi Bassi.\nNel 1615 Giovanni Ernesto, raggiunta la maggiore et\u00e0, assunse la tutela dei fratelli minori.\nIl 24 agosto 1617 nel Castello di Hornstein (oggi il Castello di Wilhelmsburg), durante i funerali della madre, Giovanni Ernesto cre\u00f2 la Societ\u00e0 dei Coglifrutti (\"Fruchtbringende Gesellschaft\"), una societ\u00e0 letteraria tedesca: il giovane duca vi partecip\u00f2 come primo membro.\nDurante il suo governo Giovanni Ernesto promosse le riforme di Wolfgang Ratke a K\u00f6then. Inoltre sostenne il movimento di Johannes Kromayer e di Johann Weidner, a partire dal 1618, a Jena ed a Weimar con l'annullamento del debito pubblico.\nNel 1620 Giovanni Ernesto serv\u00ec sotto l'Elettore Palatino Federico V, il famoso \"Re d'Inverno\". Dopo la sconfitta di quest'ultimo nella Battaglia della Montagna Bianca, l'8 novembre 1620, il duca si rifiut\u00f2 di sottomettersi incondizionatamente all'imperatore. Come punizione perse tutti i propri domini che vennero assegnati al fratello.\nOra completamente contrario agli Asburgo, egli combatt\u00e9 nei Paesi Bassi. Successivamente divenne luogotenente generale dei Paesi Bassi e comandante della cavalleria nella Guerra dei Trent'anni in Vestfalia ed in Bassa Sassonia e partecip\u00f2 alla presa di Schlesiens. Si trov\u00f2 inoltre a dover combattere a servizio del conte Ernst von Mansfeld in Ungheria, ove trov\u00f2 la morte."}
{"id": "1382496", "revid": "1226", "url": "https://it.wikipedia.org/wiki?curid=1382496", "title": "Edward Malone", "text": "Edward Dunn Malone \u00e8 un personaggio letterario creato da Sir Arthur Conan Doyle per il romanzo \"Il mondo perduto\" (1912).\nIl personaggio.\nNato in Inghilterra nel 1886 da famiglia irlandese, Malone deve inizialmente la sua relativa notoriet\u00e0 all'attivit\u00e0 di giocatore di rugby. Come reporter per la \"Daily Gazette\" di Londra, prende parte ad un avventuroso viaggio in Amazzonia, descritto nel romanzo \"Il mondo perduto\" (1912) di Conan Doyle.\nFilmografia.\nEdward D. Malone \u00e8 stato interpretato da vari attori in diversi film:\nOpere derivate.\nNel 2007 \u00e8 stato pubblicato il romanzo \"Ritorno al mondo perduto\" (anche noto come \"Ritorno alla terra di Maple White\"), un seguito letterario de \"Il mondo perduto\", che vede Edward D. Malone nominalmente nelle vesti di autore e Simone Berni in quelle di traduttore."}
{"id": "1382503", "revid": "767487", "url": "https://it.wikipedia.org/wiki?curid=1382503", "title": "Costanzo di Niardo", "text": "Vita.\nCostanzo Rodondesco nacque nel 1066 a Niardo da famiglia nobile; infatti, intorno al Mille alcuni membri della casata, che aveva delle terre in Toscana, si stabilirono nel piccolo paese camuno.\nIl giovane si trov\u00f2 implicato nelle lotte tra guelfi e ghibellini; poich\u00e9 la famiglia era guelfa, Costanzo dovette difendere gli interessi del vescovo di Brescia, anche se le sue opinioni erano spesso in contrasto con quelle della Curia bresciana.\nLa decisione di ritirarsi dalla vita militare e di diventare un eremita giunse al termine di una battaglia, dopo che vide morti o mutilati (lui stesso fu ferito) molti dei suoi amici (questo cammino di conversione fu anche seguito da sant'Obizio, anch'egli nato a Niardo). Si rec\u00f2 come eremita in una grotta nei pressi della cittadina di Nave, dove rimase negli ultimi anni della sua vita e dove mor\u00ec dopo aver fondato la casa degli umiliati (che riuniva vari penitenti).\nIl suo corpo e quello di Obizio furono trasferiti nel monastero di Santa Giulia a Brescia dove rimasero fino al 1797, quando il monastero si sciolse; mentre Sant'Obizio ritornava a Niardo, San Costanzo veniva inviato alla parrocchia di Nave.\nCulto.\nOgni anno Niardo celebra la solenne festa di sant'Obizio, san Costanzo e del beato Innocenzo da Berzo, la prima domenica di maggio. Nelle solenni celebrazioni la Compagnia Guardie d'Onore di Sant'Obizio scorta l'urna delle reliquie per le vie del paese."}
{"id": "1382517", "revid": "1451528", "url": "https://it.wikipedia.org/wiki?curid=1382517", "title": "Omicidio di Leon Klinghoffer", "text": "L'omicidio di Leon Klinghoffer \u00e8 un atto terroristico perpetrato nel 1985 da un gruppo di quattro terroristi palestinesi del Fronte per la Liberazione della Palestina (FLP) durante il dirottamento della nave da crociera italiana \"Achille Lauro\".\nStoria.\nLo statunitense sessantanovenne Leon Klinghoffer (1916-1985), di religione ebraica, disabile a causa di un ictus, era obbligato a utilizzare una sedia a rotelle. Durante il sequestro dell\"'Achille Lauro\", fu ucciso con due colpi d'arma da fuoco e gettato in mare dai quattro sequestratori appartenenti al \"commando\" palestinese (Bass\u0101m al-\u02bfAskar, A\u1e25mad Ma\u02bfr\u016bf al-Asad\u012b, Y\u016bsuf M\u0101jid al-Mulq\u012b e \u02bfAbd al-La\u1e6d\u012bf Ibr\u0101h\u012bm Fa\u1e6d\u0101\u02beir), che aveva preso il controllo della nave. Dalla sua uccisione inizi\u00f2 un delicato contenzioso tra i governi d'Italia e degli Stati Uniti, che port\u00f2 alla cosiddetta crisi di Sigonella (l'omicidio, essendo avvenuto sulla \"Lauro\", era stato di conseguenza perpetrato in territorio italiano, e quindi italiana era la giurisdizione di competenza).\nIn questa circostanza il Segretario Generale del Comitato Centrale di al-Fatah e responsabile del Dipartimento politico dell'OLP in Tunisia F\u0101r\u016bq al-Qadd\u016bm\u012b, ipotizz\u00f2 che l'omicidio fosse stato commesso dalla moglie della vittima, Marilyn, per poter riscuotere il premio dell'assicurazione sulla vita contratto da Leon Klinghoffer. Poco tempo dopo l'OLP sment\u00ec questa ipotesi riconoscendo l'attentato come un atto terroristico perpetrato dai quattro appartenenti al \"commando\" del FLP e porgendo alla famiglia della vittima le proprie scuse ufficiali.\nIl cadavere di Klinghoffer venne ripescato dalle autorit\u00e0 siriane tra il 14 e il 15 ottobre, consegnato all'ambasciatore degli Stati Uniti a Damasco verso il 20 di quello stesso mese e da questi imbarcato sul volo di linea n. 743 dell'Alitalia alla volta di Roma. Leon Klinghoffer fu in seguito riportato in patria e sepolto nel Beth David Memorial Park di Kenilworth (New Jersey).\nInfluenza culturale.\nNel 1990 i personaggi di Klinghoffer e sua moglie furono interpretati rispettivamente da Burt Lancaster e Eva Marie Saint nel film per la televisione \"L'Achille Lauro - Viaggio nel terrore\".\nNel 1991 la vicenda fu trasposta in forma di opera dal compositore statunitense John Adams con il titolo \"La morte di Klinghoffer\"."}
{"id": "1382524", "revid": "1272592", "url": "https://it.wikipedia.org/wiki?curid=1382524", "title": "I Romanzi del Cosmo", "text": "I Romanzi del Cosmo, in seguito solo Cosmo, \u00e8 una collana editoriale di romanzi di fantascienza ideata da Giorgio Monicelli (con lo pseudonimo di Tom Arno) e pubblicata per un decennio dal 1957 al 1967 da Ponzoni Editore di Milano. I volumi, in brossura, venivano ricopertinati in una collana collaterale, Cosmo. I Capolavori della fantascienza, edita dal 1961 al 1968 sempre da Ponzoni.\nStoria editoriale.\nLa collana \u00e8 composta da 202 numeri, pubblicati dal giugno del 1957 al maggio del 1967.\nNata col nome \"I romanzi del Cosmo\", sottotitolato \"Fantascienza\", con il numero 197 del dicembre 1966 la testata venne ribattezzata \"Cosmo\".\nPubblicava prevalentemente autori statunitensi e britannici, ma anche alcuni autori francesi e numerosi italiani, seppure sotto pseudonimo: tra questi Roberta Rambelli (come Robert Rainbell, Rocky Docson e Joe C. Karpati), Gianfranco Briatore (come John Bree e F. R. Tarrobie), Ugo Malaguti (come Hugh Maylon), Luigi Rapuzzi (come L. R. Johannis), Luigi Naviglio (come Louis Navire), Carlo Bordoni (come Charley B. Drums) Umberto Bellini (come Bielt Niutold) e altri. Solo gli ultimi due numeri, nel 1967, sono firmati da autori italiani con il loro vero nome.\nIdeatore e curatore della collana per i primi 10 numeri, fino al 1958, fu Giorgio Monicelli, sotto lo pseudonimo di Tom Arno, che curava contemporaneamente la collana concorrente Urania ed era reduce dalla collana analoga Galassia. Come curatori dopo Monicelli si succedettero poi L. J. Rapuzzi (1958), F. P. Aldorin (1958-1959), Marco Paini (1959-1960), Gianni Tosi (1960-1961), Franco Urbini (1961-1964), Annico Pau (1964-1965) e infine Giancarlo Cella (1965-1967).\nDirettore responsabile per tutta la durata della collana fu Pino Ponzoni.\nCosmo. I Capolavori della fantascienza.\nI romanzi della collana erano ripubblicati in un'altra collana della stessa editrice, \"Cosmo. I Capolavori della fantascienza\", edita dal 1961 al 1968, con le stesse illustrazioni di copertina e un'impostazione grafica simile. Tale collana \u00e8 composta da 101 numeri, ognuno contenente due romanzi della collana principale. Il n\u00b0 3 e 3bis hanno in comune \"Scacchiera sterminata\" di Lewis Padgett. Il n\u00b0 77 \u00e8 singolo."}
{"id": "1382527", "revid": "1714743", "url": "https://it.wikipedia.org/wiki?curid=1382527", "title": "Adolfo Guglielmo di Sassonia-Eisenach", "text": "Egli era il quarto ma il secondo sopravvissuto Guglielmo di Sassonia-Weimar e Eleonora Dorotea di Anhalt-Dessau.\nA diciannove anni, Adolfo viaggi\u00f2 in molti paesi europea, in particolare in Francia. Successivamente, nel 1656 entr\u00f2 al servizio del re Carlo X Gustavo di Svezia (che era a quel tempo coinvolto nelle guerre del Nord contro la Polonia) come colonnello, dove Adolfo si distinse per coraggio e determinazione. Ad ogni modo, dopo un incontro a Fionia con un ambasciatore imperiale, Adolfo si trasfer\u00ec nelle armate imperiali col grado di colonnello. Nel 1661, si rec\u00f2 nuovamente in Svezia, dove il re Carlo Gustavo gli offr\u00ec il titolo di maggiore generale di Fanteria con una paga di talenti; Adolfo rifiut\u00f2.\nAlla morte del padre (1662) Adolfo, con il fratello maggiore Giovanni Ernesto, divise l'eredit\u00e0 paterna. Egli ricevette Eisenach e il Castello di Wilhelmsburg, con il suo enorme parco, dove stabil\u00ec la propria residenza. i suoi due fratelli pi\u00f9 giovani, Giovanni Giorgio e Bernardo, ricevettero solo parti minori dei ducati dei fratelli maggiori.\nA Wolfenb\u00fcttel, il 18 gennaio 1663, Adolfo spos\u00f2 Maria Elisabetta di Brunswick-Wolfenb\u00fcttel, da cui ebbe cinque figli.\nAdolfo perse quasi tutti i propri figli pochi giorni dopo la loro nascita, e sua moglie era in attesa del quinto figlio quando lui mor\u00ec. Otto giorni dopo nacque Guglielmo Augusto che eredit\u00f2 gli stati del padre (sotto la reggenza dello zio Giovanni Giorgio), sino alla sua morte, avvenuta a soli 2 anni d'et\u00e0, passando quindi poi l'eredit\u00e0 a Giovanni Giorgio."}
{"id": "1382532", "revid": "104849557", "url": "https://it.wikipedia.org/wiki?curid=1382532", "title": "Fabio Cusin", "text": "Biografia.\nFabio Cusin nasce a Trieste da Cesare, cambiavalute di stirpe ebraica, e da Mariana Girardelli, di origini trentine. Dopo aver frequentato le scuole elementari in lingua tedesca, nel 1914 si iscrive all'Istituto superiore di scienze economiche e commerciali e nel 1925 consegue la laurea in Economia politica all'Universit\u00e0 degli Studi di Firenze con una tesi sul diritto commerciale internazionale.\nNegli anni fiorentini cresce in lui l'interesse per la storia, in particolar modo per quella riguardante Trieste e la Venezia Giulia. Nel 1930 pubblica il volume \"Appunti alla storia di Trieste\". Si tratta di un'opera provocatoria che tenta di rimodellare la visione della storia triestina, tramandata dai canoni interpretativi della scuola storicista di stampo liberal-nazionale. Per le sue posizioni nettamente contrastanti con l'ideologia fascista allora dominante, Cusin deve affrontare serie difficolt\u00e0 per inserirsi nel mondo accademico e intellettuale. Ciononostante continua a pubblicare saggi storici; nel periodo tra il 1932 e il 1938 si occupa soprattutto del Settecento triestino, rompendo con la tradizione storiografica patriottico-nazionalista. Nel 1937 vengono pubblicati i due volumi del suo importante saggio \"Il Confine orientale d'Italia nella politica europea del XIV e XV secolo\".\nNei suoi scritti, Cusin tenta di ravvalorare la tradizione autonomista di Trieste, optando per una visione multiculturale e multietnica della storia triestina. Negli anni del tardo fascismo sviluppa un atteggiamento sempre pi\u00f9 contrastante con la tradizione centralista della politica italiana post-risorgimentale, avvicinandosi a posizioni democratiche e federaliste. Dopo il 1945 ed una breve militanza nel Partito d'Azione, Cusin rigetta completamente la tradizione irredentista e si sposta su posizioni espressamente indipendentiste. Come redattore del giornale \"Il Corriere di Trieste\" difende vigorosamente il progetto del Territorio Libero di Trieste. Per Cusin una Trieste democratica e indipendente significherebbe la soluzione dell'ambiguit\u00e0 storica della citt\u00e0 ed un passo decisivo verso una politica inclusiva nei confronti delle popolazioni slave, e, inoltre, la condizione necessaria per la sua rinascita economica.\nNel 1950, ottiene la cattedra di storia all'Universit\u00e0 di Urbino, continuando la sua triplice carriera di storico, giornalista ed attivista politico. Nel 1948 esce il suo libro pi\u00f9 noto, il polemico \"Antistoria d'Italia\", nel quale analizza, non dissimilmente da quanto aveva fatto Giuseppe Prezzolini, la piaga del centralismo e del \"deficit politico e democratico\" nella storia amministrativa e culturale italiana. I suoi volumi successivi - particolarmente il provocatorio \"L'Italia unita. 1860-1876\" del 1952 - suscitano aspre critiche nell'ambiente degli storici italiani.\nNel 1952 viene eletto consigliere comunale per la lista indipendentista Blocco Triestino, incarico che svolge fino alla morte avvenuta nel 1955."}
{"id": "1382533", "revid": "56620", "url": "https://it.wikipedia.org/wiki?curid=1382533", "title": "Caro Hamid, fratello lontano", "text": "Caro Hamid, fratello lontano \u00e8 il terzo romanzo della scrittrice Anna Russo pubblicato nel febbraio del 2007. \u00c8 un romanzo epistolare.\nTrama.\nGeorge La Clap \u00e8 un ragazzo francese di otto anni che, essendo rimasto da poco orfano di padre, grazie ad un\u2019iniziativa proposta dai suoi corn flakes preferiti, accetta l\u2019idea di adottare a distanza un ragazzo rimasto solo dopo il maremoto indonesiano del 26 dicembre 2004. Dopo qualche piccolo fraintendimento, George inizia a bersagliare di e-mail tante associazioni umanitarie nel mondo, compresa l\u2019ONU, e alla fine riesce a rintracciare il fratello a distanza, Hamid Chery, che successivamente confider\u00e0 a George che \u00e8 molto preoccupato per la mamma, visto che non sa che fine abbia fatto dopo lo tsunami. Cos\u00ec George, dopo un altro attacco di e-mail per tutto il mondo, riesce a trovare la mamma di Hamid, ricoverata in un ospedale vicino Sumatra. Hamid scappa per ritrovarsi con lei e quando la mamma di George viene a sapere dell\u2019amicizia tra il figlio e Hamid, decide di portarlo in Indonesia per fargli conoscere di persona questo \u201cfratello lontano\u201d."}
{"id": "1382534", "revid": "110157", "url": "https://it.wikipedia.org/wiki?curid=1382534", "title": "Vjatskie Poljany", "text": "Viatskie Poljany , (traslitterata anche come \"Viatskiye Polyany\") \u00e8 una cittadina della Russia europea nordorientale, nell'Oblast' di Kirov; \u00e8 situata sul fiume Vjatka 350 km a sudest del capoluogo Kirov ed \u00e8 il capoluogo amministrativo del distretto omonimo.\nFondata nell'anno 1596, venne raggiunta dalla ferrovia Mosca-Ekaterinburg nel 1915; lo \"status\" di citt\u00e0 \u00e8 invece del 1942.\nLa citt\u00e0 \u00e8 servita da un aeroporto; \u00e8 inoltre una fermata sulla linea ferroviaria Kazan'-Agryz.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1382542", "revid": "80339", "url": "https://it.wikipedia.org/wiki?curid=1382542", "title": "Vyatskiye Polyany", "text": ""}
{"id": "1382543", "revid": "14480", "url": "https://it.wikipedia.org/wiki?curid=1382543", "title": "Vicodin", "text": ""}
{"id": "1382548", "revid": "2014155", "url": "https://it.wikipedia.org/wiki?curid=1382548", "title": "Guglielmo Augusto di Sassonia-Eisenach", "text": "Biografia.\nEgli era il figlio minore ma l'unico sopravvissuto di Adolfo Guglielmo di Sassonia-Eisenach e di Maria Elisabetta di Brunswick-Wolfenb\u00fcttel.\nTutti i suoi fratelli maggiori premorirono al padre, e Guglielmo Augusto, il quinto figlio, nacque otto giorni dopo la morte del padre Adolfo Guglielmo (avvenuta il 21 novembre 1668) e gli succedette nel governo del Ducato di Sassonia-Eisenach dalla nascita, sotto la tutela dello zio Giovanni Giorgio.\nCostantemente malato, mor\u00ec a soli due anni di et\u00e0, e Eisenach venne ereditata da Giovanni Giorgio."}
{"id": "1382554", "revid": "110157", "url": "https://it.wikipedia.org/wiki?curid=1382554", "title": "Oratorio della Visitazione (Villa di Collina)", "text": "L'oratorio della Visitazione si trova nel comune di Calenzano, annesso alla villa Ginori di Collina.\nStoria e descrizione.\nAnnesso alla Villa di Collina, di imponente architettura manierista, fu eretto nella seconda met\u00e0 del XVI secolo da Antonio di Filippo Salviati.\nLa volta a botte presenta una ricca decorazione a grottesche di Giovan Maria Butteri e Giovanni Bizzelli, a cui si devono anche gli \"Angeli\" che accompagnano il dipinto dell'altare, attribuito a Leonardo Mascagni. Le grottesche si ripetono nello stretto corridoio che unisce la cappella alla sagrestia, intramezzate a scene del Nuovo Testamento."}
{"id": "1382556", "revid": "1543377", "url": "https://it.wikipedia.org/wiki?curid=1382556", "title": "Bystrinskij rajon", "text": "Il Bystrinskij rajon \u00e8 un \"rajon della Russia\" (\"distretto\") del Kraj di Kam\u010datka, nell'estremo oriente russo. Il capoluogo \u00e8 il piccolo centro di \"\u0116sso\"."}
{"id": "1382563", "revid": "1573940", "url": "https://it.wikipedia.org/wiki?curid=1382563", "title": "Sobolevskij rajon", "text": "Il Sobolevskij rajon \u00e8 un \"rajon\" (\"distretto\") del kraj di Kam\u010datka, nella Russia estremo orientale. Il capoluogo \u00e8 la cittadina di \"Sobolevo\"."}
{"id": "1382569", "revid": "63756", "url": "https://it.wikipedia.org/wiki?curid=1382569", "title": "Hans Moleman", "text": ""}
{"id": "1382574", "revid": "110157", "url": "https://it.wikipedia.org/wiki?curid=1382574", "title": "Elizovskij rajon", "text": "Lo Elizovskij rajon \u00e8 un \"rajon\" (\"distretto\") del Kraj di Kam\u010datka, nella Russia estremo orientale.\nIl capoluogo \u00e8 la cittadina di Elizovo; altri centri abitati di qualche rilevanza sono:"}
{"id": "1382575", "revid": "1573940", "url": "https://it.wikipedia.org/wiki?curid=1382575", "title": "Oratorio di San Pietro (Castello di Legri)", "text": "L'oratorio di San Pietro si trova a Legri, nel comune di Calenzano, in provincia di Firenze.\nStoria e descrizizione.\nIn origine chiesa del castello di Legri e fin dalle prime notizie del 1260 suffraganea della pieve di San Severo. Dalla seconda met\u00e0 del XV secolo ne furono patroni i patrizi fiorentini Figiovanni, originari di Legri e protetti dai Medici.\nDivenuta cappella della Fattoria del Castello, dal XVII al XIX secolo ebbe il patronato dei Cattani e poi dei Cattani-Cavalcanti.\nAttualmente di propriet\u00e0 privata, si presenta di modeste proporzioni, ad una navata con copertura a capanna, con campanile a vela. Le origini medievali dell'oratorio sono rivelate dall'orditura dei muri di filaretto regolare in alberese misto a pietra forte e dalla presenza delle tre finestre a feritoia aperte sul prospetto meridionale."}
{"id": "1382576", "revid": "46291", "url": "https://it.wikipedia.org/wiki?curid=1382576", "title": "Najas", "text": "Najas \u00e8 un genere di piante acquatiche della famiglia Hydrocharitaceae, diffuse sia nelle regioni temperate che tropicali.\nTassonomia.\nSecondo la classificazione tradizionale (Sistema Cronquist, 1981), il genere apparteneva alla famiglia monotipica delle Najadaceae, ordine Najadales.\nLa classificazione filogenetica (APG) colloca il genere nella famiglia Hydrocharitaceae, ordine Alismatales.\nIl genere include le seguenti specie:"}
{"id": "1382577", "revid": "767487", "url": "https://it.wikipedia.org/wiki?curid=1382577", "title": "Ust'-Kam\u010datskij rajon", "text": "L'Ust'-Kam\u010datskij rajon \u00e8 un \"rajon\" (\"distretto\") del kraj di Kam\u010datka, nella Russia estremo orientale. Il capoluogo \u00e8 la cittadina di \"Ust'-Kam\u010datsk\"."}
{"id": "1382581", "revid": "110157", "url": "https://it.wikipedia.org/wiki?curid=1382581", "title": "Ust'-Bol'\u0161ereckij rajon", "text": "L'Ust'-Bol'\u0161ereckij rajon \u00e8 un \"rajon\" (\"distretto\") del Territorio della Kam\u010datka, nella Russia estremo orientale. Il capoluogo \u00e8 la cittadina di \"Ust'-Bol'\u0161ereck\"."}
{"id": "1382585", "revid": "1222", "url": "https://it.wikipedia.org/wiki?curid=1382585", "title": "Najadaceae", "text": ""}
{"id": "1382589", "revid": "210513", "url": "https://it.wikipedia.org/wiki?curid=1382589", "title": "Bugatti Type 59", "text": ""}
{"id": "1382590", "revid": "110157", "url": "https://it.wikipedia.org/wiki?curid=1382590", "title": "Museo diocesano (Alghero)", "text": "Il Museo diocesano d'arte sacra di Alghero \u00e8 situato nel centro storico della citt\u00e0 sarda, nelle immediate adiacenze della cattedrale di Santa Maria. Questo museo testimonia l'importanza dell'esperienza cristiana e devozionale, nel vissuto della popolazione algherese e della diocesi, attraverso numerose opere d'Arte. \u00c8 stato inaugurato il 30 giugno 2000.\nAree tematiche.\nL'esposizione all'interno del museo, che ha sede nell'ormai sconsacrata chiesa del Rosario \"intra m\u0153nia\", pu\u00f2 essere suddivisa in sei aree tematiche:"}
{"id": "1382595", "revid": "110157", "url": "https://it.wikipedia.org/wiki?curid=1382595", "title": "Joan Baez (album)", "text": "Joan Baez \u00e8 l'omonimo secondo album di Joan Baez, \u00e8 stato pubblicato nell'ottobre del 1960 ed \u00e8 l'album che ha portato al successo l'artista di Staten Island. Esso contiene 13 canzoni tradizionali folk tra cui \"All My Trials\", \"Silver Dagger\" e \"Fare Thee Well\". Sebbene all'epoca le fosse stato offerto un contratto da parte della Columbia Records lei scelse di lavorare con la Vanguard Records, un'etichetta indipendente, sperando cos\u00ec di ottenere una maggiore libert\u00e0 artistica. La scelta diede i suoi frutti, e la Baez pot\u00e9 pubblicare questo album caratterizzato unicamente dalla sua voce e dal suono della sua chitarra, a cui si aggiunge una seconda chitarra in una manciata di canzoni. Nonostante la mancanza di altri strumenti, come fiati o percussioni, l'album ebbe grande successo e port\u00f2 la Baez allo status di star mondiale."}
{"id": "1382599", "revid": "110157", "url": "https://it.wikipedia.org/wiki?curid=1382599", "title": "Pieve di San Severo", "text": "La pieve di San Severo si trova a Legri, nel comune di Calenzano, in provincia di Firenze.\nStoria e descrizione.\nLe prime notizie risalgono al 983, quando la chiesa \u00e8 menzionata nel luogo di Ligari come pieve, funzione che ha esercitato per secoli. La titolazione a san Severo, particolarmente caro ai bizantini, sembra indicare un'origine ancora pi\u00f9 antica.\nL'edificio ha un impianto a tre navate originariamente concluse da altrettante absidi (quella sinistra \u00e8 andata distrutta), spartite da due ampie arcate poggianti su pilastri a sezione circolare di altezza ridotta.\nAl di sotto del presbiterio, ma accessibile dall'esterno, \u00e8 una piccola cripta.\nTra le opere d'arte si ricordano l'affresco della seconda met\u00e0 del Trecento con \"San Iacopo\", di Pietro di Miniato, e il \"Giudizio universale con la Madonna e santi\", del XV secolo."}
{"id": "1382608", "revid": "110157", "url": "https://it.wikipedia.org/wiki?curid=1382608", "title": "Circondario della Saale", "text": "Il circondario della Saale (in tedesco Saalekreis) \u00e8 uno dei circondari dello stato tedesco della Sassonia-Anhalt (targa SK).\nStoria.\n\u00c8 stato creato il 1\u00ba luglio 2007 dall'unione dei circondari di Merseburg-Querfurt e Saalkreis."}
{"id": "1382609", "revid": "1718925", "url": "https://it.wikipedia.org/wiki?curid=1382609", "title": "Partenariato", "text": "Il partenariato (dal francese \"partenaire\", in inglese \"partnership\") \u00e8 un patto tra parti diverse (soggetti pubblici o privati, forze economiche e sociali) per la realizzazione di interventi finalizzati allo sviluppo economico, allo sviluppo del territorio e all'integrazione sociale. Il termine indica anche i rapporti che occorrono, simili al gemellaggio, tra citt\u00e0.\nPer quanto concerne la parte economico-aziendale possiamo dire che si tratta in genere di attivit\u00e0 in cui il lavoro specializzato \u00e8 di gran lunga il fattore produttivo pi\u00f9 importante, come accade per esempio nelle attivit\u00e0 professionali (avvocati, consulenti..). Per queste attivit\u00e0 il capitale \u00e8 un cespite secondario.\nSi tratta di un metodo ampiamente diffuso a livello comunitario, che trae spunto dall'importanza che gli stessi trattati assegnano al ruolo della societ\u00e0 civile organizzata. \nIn coerenza con questa impostazione, e formalizzando una prassi ed un senso comune gi\u00e0 ampiamente diffusi, la Commissione europea considera la \u201cpartecipazione\u201d fra i principi di base di una buona governanza europea.\nSecondo il Libro bianco sulla governanza, infatti, la qualit\u00e0, la pertinenza e l'efficacia delle politiche dell'Unione europea dipendono dall'ampia partecipazione che si sapr\u00e0 assicurare lungo tutto il loro percorso, dalla prima elaborazione all'esecuzione. Secondo questa impostazione, il coinvolgimento della societ\u00e0 civile \u201corganizzata\u201d rende in sostanza migliori le politiche, e maggiormente percepibile ai cittadini europei l'efficacia delle risposte che le Istituzioni comunitarie e nazionali danno alle loro esigenze.\nQuesta impostazione \u00e8 ormai divenuta patrimonio delle Istituzioni comunitarie, che la pongono alla base delle politiche future. L'obiettivo primario di disporre di una buona governance come precondizione per l'efficacia delle politiche europee \u00e8 stato, infatti, recentemente riaffermato anche dalla impostazione di Europa 2020, il documento strategico per una crescita intelligente, sostenibile e inclusiva dell'Unione Europea.\nIl partenariato socio economico nei fondi strutturali.\nFra le politiche europee nelle quali \u00e8 riconosciuto un ruolo attivo della societ\u00e0 civile organizzata vi sono i fondi strutturali europei. Il partenariato \u00e8 infatti uno dei principi di riferimento della politica europea di coesione economica e sociale.\nQuesto principio \u00e8 stato introdotto nella normativa di riferimento fin dalla , ed \u00e8 stato progressivamente ampliato e rafforzato, soprattutto nella sua pratica applicazione, fino ad assumere la connotazione odierna.\nSecondo il regolamento generale sui fondi strutturali ne fanno parte, oltre a tutte le autorit\u00e0 pubbliche competenti, anche le parti economiche e sociali, e ogni altro organismo appropriato, in rappresentanza della societ\u00e0 civile, i partner ambientali, le organizzazioni non governative e gli organismi di promozione della parit\u00e0 fra uomini e donne.\nSempre al regolamento generale sui fondi vanno fatti inoltre risalire due elementi molto importanti che condizionano l'effettiva applicazione di questo principio. Da un lato, infatti, il regolamento stabilisce che il partenariato debba riguardare tutte le fasi di preparazione, attuazione, sorveglianza e valutazione dei programmi operativi, dall'altro, che spetta a ciascuno Stato membro il compito di designare i partner pi\u00f9 rappresentativi ai vari livelli e di organizzarne il coinvolgimento, se del caso e conformemente alle norme ed alle prassi vigenti, e nel rispetto delle scadenze fissate per ciascuna fase.\nIn sostanza, le regole comunitarie stabiliscono un principio molto ampio ed impegnativo in materia di partenariato, ma ne subordinano l'effettiva applicazione alle situazioni specifiche di ciascuno Stato membro ed alla volont\u00e0 delle amministrazioni pubbliche chiamate a metterlo in pratica.\nRiferimenti al ruolo ed alle funzioni del partenariato socio economico sono inoltre contenute nei Regolamenti del Fondo Sociale Europeo e del Fondo Europeo di Sviluppo Regionale.\nL'evoluzione del partenariato socio economico in Italia.\nNel nostro Paese, l'importanza del partenariato socio economico in materia di fondi strutturali europei si \u00e8 venuta via via rafforzando nel corso degli anni, accompagnando la crescente importanza degli stessi fondi strutturali nelle politiche di riequilibrio, in particolare in favore del Mezzogiorno, tanto da poter distinguere approssimativamente tre fasi.\nUna prima fase, che ha riguardato i primi due cicli di programmazione, 1989-93 e 1994-99, si pu\u00f2 definire del partenariato \u201cinformativo\u201d: i partner vengono informati delle principali decisioni prese nei Comitati di Sorveglianza nel corso di apposite riunioni che seguono lo svolgimento dei Comitati stessi: Il contributo delle parti \u00e8 piuttosto limitato. Fanno eccezione gi\u00e0 in questa fase le relazioni partenariali relative al Fondo Sociale Europeo, in cui le Organizzazioni sindacali ed imprenditoriali fanno gi\u00e0 parte dei Comitati di Sorveglianza, svolgendo un ruolo attivo nella gestione del Fondo stesso.\nUna seconda fase, che si pu\u00f2 definire del partenariato \u201cdiscontinuo\u201d, riguarda il ciclo di programmazione 2000-2006. In questo periodo, sulla spinta delle modifiche ai regolamenti comunitari e del lancio della cosiddetta \u201cnuova programmazione\u201d, il partenariato socio economico viene rafforzato fin dalla fase di avvio: rappresentanze delle Organizzazioni imprenditoriali, sindacali e del terzo settore partecipano alla costruzione delle 100 idee per lo sviluppo (presentate nel corso del Convegno di Catania del 2-4 dicembre 1998) che saranno la base del QCS Obiettivo 1 e della programmazione degli altri Obiettivi comunitari. Una rappresentanza delle parti socio economiche partecipa ai lavori dei Comitati di Sorveglianza. L'attuazione del principio rimane per\u00f2 altalenante: come rileva un lavoro del CNEL, il coinvolgimento \u00e8 piuttosto esteso, e si consolidano relazioni stabili tra parti socio economiche e Autorit\u00e0 di Gestione dei programmi, ma ad una partecipazione molto forte nella fase della elaborazione della strategia corrisponde un coinvolgimento debole nella fase attuativa. Come riconoscono gli stessi documenti di programmazione e di valutazione, il partenariato viene ancora vissuto dalle amministrazioni come mero \"adempimento formale\" ai requisiti richiesti, generando in molti casi una \u201ccaduta di tensione\u201d nella partecipazione. Dal canto loro, le parti socio economiche hanno spesso trovato improduttivo il loro coinvolgimento, subendo ma anche concorrendo a creare la medesima caduta di tensione., Analogo andamento discontinuo assume il partenariato a livello locale, con l'esperienza della progettazione integrata territoriale (PIT). Non mancano tuttavia esperienze significative: un Progetto di Assistenza Tecnica al Partenariato socio economico per l'Ob.1, finanziato dal FESR, accompagna per circa tre anni il coinvolgimento delle parti nell'attuazione dei fondi strutturali, realizzando poco meno di 200 attivit\u00e0 con oltre 3.500 partecipanti, ed un elevato livello di gradimento.\nUna terza fase, riferita all'attuale ciclo di programmazione 2007-13, pu\u00f2 essere definita del \u201cpartenariato formalizzato\u201d: le parti socio economiche sono coinvolte attivamente, in maniera paritaria rispetto alle amministrazioni pubbliche, fin dalle prime fasi della costruzione del Quadro Strategico Nazionale (QSN) (QSN) e dei programmi operativi con tavoli settoriali a livello nazionale e tavoli regionali, e il ruolo centrale delle parti viene riconosciuto dagli stessi documenti di programmazione, che definiscono il partenariato \u201cun principio ed un valore (nonch\u00e9 \u2026) un principio fondante della programmazione comunitaria che si traduce in metodo e prassi amministrativa (\u2026) lungo tutto il processo decisionale\u201d. Vi \u00e8 dunque un riconoscimento formale del ruolo del partenariato, che deve essere sancito, come stabilisce la Delibera CIPE di attuazione del QSN, in Protocolli d'intesa, ai vari livelli, tra le amministrazioni e tutte le organizzazioni che si candidano a rappresentare interessi nell'attuazione di interventi di politica regionale.\nLa programmazione 2007-2013 in Italia.\nI Protocolli d'intesa fissano dunque le regole del confronto partenariale ed in particolare ne stabiliscono l'oggetto (le azioni connesse alla vita del QSN e dei Programmi Operativi, sia dei Fondi strutturali sia del Fondo Aree Sottoutilizzate \u2013 FAS), i criteri di rappresentanza (pariteticit\u00e0, rappresentativit\u00e0 presso il CNEL, inclusione, competenza), gli impegni delle Organizzazioni socio economiche e delle Amministrazioni, le sedi di confronto (Sessioni annuali, Comitati di Sorveglianza, Forum del partenariato, Tavoli tematici), le condizioni e le finalit\u00e0 di un servizio di Assistenza tecnica dedicato alle parti. In particolare, nei protocolli viene sancito il rafforzamento del coinvolgimento nella varie fasi, soprattutto nella fase di attuazione, prevedendo in forme diverse la consultazione prima dell'assunzione della decisione amministrativa.\nA met\u00e0 del ciclo di programmazione, solo alcuni dei protocolli d'intesa risultano sottoscritti, ma le parti socio economiche ne evidenziano una applicazione spesso solo formale.\nUna valutazione sul coinvolgimento del partenariato nella programmazione 2007-13.\nSi pu\u00f2 parlare dunque di una parabola positiva ed in crescita del partenariato in Italia fino all'avvio del nuovo QSN, con successive difficolt\u00e0 attuative che ne hanno ridimensionato lo slancio.\nNel tentare un bilancio di questa esperienza, vanno messi all'attivo i miglioramenti nella \u201ccultura\u201d del partenariato presso le amministrazioni, centrali e regionali, sancite dai riconoscimenti contenuti nel QSN e nei vari documenti di programmazione; i miglioramenti nelle regole (i Protocolli d'Intesa) e nei contenuti (sono stati condivisi obiettivi, aspettative, prodotti, sedi e criteri di selezione dei partner); la crescita delle organizzazioni di rappresentanza, che hanno compreso importanza, opportunit\u00e0 e regole dei fondi strutturali, che sono ormai parte integrante del dibattito pubblico; il miglioramento della trasparenza e del controllo sociale sull'utilit\u00e0 e sull'efficacia di azioni.\nAl passivo di questa esperienza va messa l'osservazione della realt\u00e0: come evidenzia la , l'attuazione del nuovo ciclo di programmazione procede molto lentamente, per una serie di motivi amministrativi, finanziari e legati alle decisioni politiche. Parallelamente, si \u00e8 assistito ad un lungo black out nel coinvolgimento partenariale, come se, nei momenti di difficolt\u00e0, si tornasse a considerare il partenariato un adempimento da soddisfare e non un valore aggiunto capace di contribuire a risolvere situazioni di difficolt\u00e0 amministrativa.\nVa tuttavia evidenziato che, nella recente predisposizione del Piano per il Sud (in buona parte dedicato alla programmazione delle risorse aggiuntive, di fonte comunitaria e nazionale), il Governo \u00e8 tornato a percorrere una strada di dialogo partenariale, confrontandosi con le organizzazioni di rappresentanza degli interessi del lavoro e dell'impresa e recependo parte delle proposte da queste presentate nell'ambito del cosiddetto \u201ctavolo sulla crescita e l'occupazione\u201d.\nLe prospettive future del partenariato socio economico.\nNonostante le difficolt\u00e0 ed i cali di tensione che il coinvolgimento ha fatto registrare in Italia e in altri Stati membri, la Commissione europea ritiene che l'applicazione del principio del partenariato sia un valore aggiunto della politica di coesione ormai ampiamente riconosciuto, e che per una efficace attuazione di Europa 2020 sia necessario il coinvolgimento di tutti gli attori del cambiamento, e dunque anche dei vari rappresentanti della societ\u00e0 civile.\nPer tale motivo, nella Quinta relazione sulla Coesione economica e sociale, che contiene le prime proposte sulla politica di coesione post 2013, viene posta grande enfasi sul rafforzamento di questo principio. In particolare, la relazione ritiene necessario potenziare la rappresentanza dei soggetti locali e regionali, delle parti sociali e della societ\u00e0 civile sia nel dialogo politico sia nell'attuazione della politica di coesione, anche prevedendo il mantenimento di un sostegno al dialogo tra tali soggetti.\nInoltre, in virt\u00f9 dell'importanza assegnata a tale aspetto, tra le domande poste dalla relazione per animare il dibattito sul futuro della politica se ne segnala una proprio sulle modalit\u00e0 per conseguire avanzamenti in materia di partenariti.\nIl dibattito \u00e8 in corso, ma i contributi sembrano convergere verso un rafforzamento di tale principio. Tra di essi si segnala quello del Comitato Economico e Sociale Europeo, in particolare per la proposta di modifiche al Regolamento Generale sui Fondi strutturali mirate a limitare la discrezionalit\u00e0 dei vari Stati membri nell'applicazione del principio."}
{"id": "1382610", "revid": "1714743", "url": "https://it.wikipedia.org/wiki?curid=1382610", "title": "Giovanni Giorgio I di Sassonia-Eisenach", "text": "Biografia.\nEra il quinto ma il terzo sopravvissuto dei figli del Duca Guglielmo di Sassonia-Weimar e di Eleonora Dorotea di Anhalt-Dessau.\nAlla morte del padre (1662), suo fratello maggiore Giovanni Ernesto II eredit\u00f2 Weimar, ed il suo secondo fratello Adolfo Guglielmo ricevette Eisenach. Giovanni Giorgio ricevette un piccolo beneficio del Ducato di Sassonia-Eisenach e prese residenza nel piccolo villaggio di Marksuhl.\nNel 1668 suo fratello Adolfo Guglielmo mor\u00ec. L'unico figlio sopravvissuto del fratello, Guglielmo Augusto, era nato otto giorni dopo la morte del padre e aveva assunto la reggenza del Ducato alla morte del padre; Giovanni Giorgio divenne reggente e tutore del nuovo duca. Guglielmo Augusto mor\u00ec nel 1671 a soli due anni d'et\u00e0 e Giovanni Giorgio ottenne il governo del ducato.\nL'anno successivo la morte senza eredi del duca Federico Guglielmo III di Sassonia-Altenburg forz\u00f2 la firma di un nuovo concordato sulla divisione dei domini di famiglia tra Giovanni Giorgio, i suoi fratelli sopravvissuti e i suoi cugini. Giovanni Giorgio venne riconfermato come reggente di Eisenach ed ottenne anche nuove citt\u00e0, suo fratello minore, Bernardo, eredit\u00f2 Jena.\nLa linea dei duchi di Eisenach iniziata da Giovanni Giorgio si estinse nel 1741.\nMatrimonio ed eredi.\nA Wallau, il 29 maggio 1661, Giovanni Giorgio spos\u00f2 la contessa Giovannetta di Sayn-Wittgenstein, erede di Altenkirchen, da cui ebbe otto figli di cui per\u00f2 solo cinque raggiunsero l'et\u00e0 adulta:"}
{"id": "1382612", "revid": "1573940", "url": "https://it.wikipedia.org/wiki?curid=1382612", "title": "Chiesa di Santa Maria alla Querciola", "text": "La chiesa di Santa Maria alla Querciola si trova nel comune di Calenzano, in provincia di Firenze.\nStoria e descrizione.\nHa fondazione anteriore al XIII secolo con patronato del popolo, che pass\u00f2 dal XV al XVIII secolo ai Guasconi, patrizi fiorentini, il cui stemma \u00e8 presente in facciata.\nAd una navata, con tetto a capriate, fu allungata nel XVI secolo, quando venne innalzato un altare laterale con una tela della \"Madonna del Rosario\".\nConserva un pregevole organo della fine del Settecento."}
{"id": "1382616", "revid": "1573940", "url": "https://it.wikipedia.org/wiki?curid=1382616", "title": "Preobra\u017eenskoe (Oblast' di Kam\u010datka)", "text": "Preobra\u017eenskoe (in lingua russa \u041f\u0440\u0435\u043e\u0431\u0440\u0430\u0436\u0435\u0301\u043d\u0441\u043a\u043e\u0435) era un piccolo centro abitato, di 200 abitanti situato sull'isola Mednyj, una delle isole del Commodoro, che appartiene al Territorio della Kam\u010datka, in Russia. L'insediamento sorse verso la fine del XIX secolo, istituito da aleuti provenienti dall'isola Attu, che si dedicavano principalmente alla caccia alla balena. Intorno al 1960 per\u00f2 la popolazione si trasfer\u00ec nell'isola di Bering e Mednyj \u00e8 rimasta disabitata."}
{"id": "1382624", "revid": "110157", "url": "https://it.wikipedia.org/wiki?curid=1382624", "title": "Vulkannyj", "text": "Vulkannyj (in lingua russa \u0412\u0443\u043b\u043a\u0430\u043d\u043d\u044b\u0439) \u00e8 una citt\u00e0 di 1.634 abitanti situata nel Krai di Kam\u010datka, in Russia."}
{"id": "1382629", "revid": "110157", "url": "https://it.wikipedia.org/wiki?curid=1382629", "title": "Eremo di Sant'Anna Vecchia", "text": "Leremo di Sant'Anna Vecchia si trova nel comune di Calenzano.\nStoria e descrizione.\nFondato nel 1217 da Benvenuto di Lazzaro da Montecuccoli, acquist\u00f2 tale appellativo quando Brunetto de' Rossi, monaco dell'ordine degli Eremitani di Sant'Agostino, scese a valle dall'eremo per edificare il nuovo monastero di Sant'Anna in Giolica, poco distante da Prato.\nL'edificio, abitato ed officiato per tutto il XVIII secolo, fu soppresso durante il governo napoleonico: attualmente l'edificio \u00e8 in rovina e soltanto il portale architravato e le piccole finestre laterali a feritoia mostrano le tracce dell'antica origine monastica."}
{"id": "1382633", "revid": "2168420", "url": "https://it.wikipedia.org/wiki?curid=1382633", "title": "Ernest Thompson Seton", "text": "\u00c8 noto soprattutto per essere stato un precursore dello scautismo, in anticipo anche rispetto allo stesso Robert Baden-Powell con il quale intrattenne una nutrita corrispondenza. In seguito divenne uno dei fondatori dei Boy Scouts of America. Trasport\u00f2 all'interno della neonata associazione scout l'influenza della cultura degli indiani d'America di cui era appassionato.\nBiografia.\nNato nel 1860 in Inghilterra da genitori scozzesi con il nome di Ernest Evan Thompson, a sei anni si trasfer\u00ec con i propri genitori in Canada dove ama ritirarsi nei boschi a disegnare e osservare gli animali, anche per sfuggire alla relazione problematica con il padre; relazione che sfocer\u00e0 in seguito al rifiuto totale, tanto da fargli cambiare nome in Ernest Thompson Seton.\nNel 1902, memore di una esperienza di vita all'aperto vissuta da ragazzo, e raccontata nel libro \"Due piccoli selvaggi\" Ernest fonda i Woodcraft Indians (letteralmente \"indiani dei boschi\") una associazione che si proponeva di far vivere ai ragazzi una esperienza pi\u00f9 possibile simile a quella degli indiani d'America.\nLe attivit\u00e0 dei ragazzi sono documentate da vari articoli da lui scritti per il giornale \"Ladies Home Journal\" e poi raccolte in volume nel 1906.\nSempre nel 1906 avviane l'incontro con Robert Baden-Powell, fondatore dello scautismo, che lo contatt\u00f2 dopo essere rimasto colpito dagli articoli sui \"Woodcraft Indians\". \nDopo la nascita ufficiale dello scautismo Ernest si impegna nella fondazione dei Boy Scouts of America, attualmente la principale associazione scout degli Stati Uniti. Seton fu capo della associazione dal 1910 al 1915, e fu in questo periodo che la sua passione per la cultura indiana mise le radici anche nella tradizione associativa dei BSA.\nNel 1915 Seton dovette lasciare la sua carica nei BSA a causa di vari problemi: il primo era l'attivismo di sua moglie nel movimento a favore del suffragio universale, ma anche per la sua cittadinanza britannica, non vista di buon occhio da parte degli altri dirigenti dell'associazione e da alcuni politici, che stavano cominciando a prestare attenzione a questa associazione in cos\u00ec rapida crescita.\nNel 1931 ottenne la cittadinanza statunitense. Mor\u00ec nel Nuovo Messico nel 1946 e fu cremato ad Albuquerque. Nel 1960, in occasione del centenario della sua nascita, e del 350\u00ba anniversario della citt\u00e0 di Santa Fe, sua figlia Dee e suo nipote Seton Cottier dispersero le sue ceneri da un aereo sopra il villaggio di Seton."}
{"id": "1382639", "revid": "123992589", "url": "https://it.wikipedia.org/wiki?curid=1382639", "title": "Giovanni Giorgio II di Sassonia-Eisenach", "text": "Biografia.\nEgli era il secondo figlio del duca Giovanni Giorgio I di Sassonia-Eisenach e di Giovannetta di Sayn-Wittgenstein.\nLa morte del fratello maggiore Federico Augusto (ucciso in battaglia nel 1684) l'aveva reso il nuovo erede del Ducato di Sassonia-Eisenach. Due anni dopo, nel (1686), Giovanni Giorgio ascese al trono alla morte del padre.\nA Kirchheim unter Teck il 20 settembre 1688 Giovanni Giorgio spos\u00f2 Sofia Carlotta di W\u00fcrttemberg-Stuttgart, figlia di Eberardo III di W\u00fcrttemberg, ma il matrimonio non diede eredi.\nQuando suo cugino, il giovane duca Giovanni Guglielmo di Sassonia-Jena mor\u00ec (1690) Giovanni Giorgio eredit\u00f2 parte dei suoi domini in quanto fu costretto a dividerli con il duca Guglielmo Ernesto di Sassonia-Weimar, suo cugino e cognato del defunto duca.\nGiovanni Giorgio mor\u00ec di morbillo e venne succeduto dal fratello Giovanni Guglielmo."}
{"id": "1382641", "revid": "124738460", "url": "https://it.wikipedia.org/wiki?curid=1382641", "title": "Chiesa di Santo Stefano a Secciano", "text": "La chiesa di Santo Stefano a Secciano si trova nel comune di Calenzano, in localit\u00e0 Secciano.\nStoria e descrizione.\nDocumentata dal XIII secolo, ebbe dal Quattrocento il patronato della famiglia Ormanni, ma le modeste tassazioni ricevute attestano gli scarsi redditi della chiesa e ne giustificano lo spoglio aspetto attuale.\nIn seguito alla richiesta del parroco Giuseppe Lastrucci, la chiesa venne interamente restaurata nel 1825 senza alterare la struttura originaria ad una navata longitudinale, con copertura a capanna.\nL'altare maggiore era ornato di un ciborio in terracotta invetriata della bottega di Benedetto e Santi Buglioni, ora posto nella vicina chiesa di San Pietro."}
{"id": "1382649", "revid": "125037981", "url": "https://it.wikipedia.org/wiki?curid=1382649", "title": "Programmazione negoziata", "text": "Nell'ordinamento italiano, la programmazione negoziata \u00e8 definita dalla legge n.662/1996, articolo 2 comma 203 lettera a, come \u00abregolamentazione concordata tra soggetti pubblici o tra il soggetto pubblico competente e la parte o le parti pubbliche o private per l'attuazione di interventi diversi, riferiti ad un'unica finalit\u00e0 di sviluppo, che richiedono una valutazione complessiva delle attivit\u00e0 di competenza\u00bb, nell'ambito degli regioni e degli altri enti locali. Attraverso la programmazione negoziata, quindi, enti locali e altri portatori di interessi operanti sul territorio perseguono obiettivi di sviluppo il pi\u00f9 possibile in maniera coordinata e armonica. Gli strumenti di attuazione utilizzati dalla programmazione negoziata mirano inoltre a favorire la gestione unitaria di risorse economiche provenienti da diverse fonti.\nStrumenti.\nGli strumenti della programmazione negoziata, definiti dallo stesso testo legislativo, sono i seguenti:"}
{"id": "1382651", "revid": "135224", "url": "https://it.wikipedia.org/wiki?curid=1382651", "title": "Tuta spaziale", "text": "La tuta spaziale \u00e8 il rivestimento utilizzato dagli astronauti durante le attivit\u00e0 extraveicolari (EVA) per isolarsi dall'ambiente esterno che \u00e8 letale per il corpo umano.\nStoria.\nLe prime tute spaziali non erano cos\u00ec sofisticate come quelle attuali ed erano sviluppate sfruttando tecnologie gi\u00e0 utilizzate per i voli in alta quota e le immersioni in profondit\u00e0, quali tute pressurizzate leggere, maschere ad ossigeno e rebreather.\nLe protezioni contro i raggi cosmici e la temperatura non erano nemmeno contemplate, in quanto non era ancora prevista l'attivit\u00e0 dell'uomo all'esterno del mezzo spaziale.\nLa competizione tra Russia e Stati Uniti ha consentito una crescita costante della tecnologia alla base delle tute spaziali, bench\u00e9 i due modelli siano notevolmente diversi; la tuta spaziale statunitense \u00e8 composta da quattro elementi, che vengono indossati in ordine dall'astronauta: pantaloni, giacca con maniche, casco e guanti; quella russa invece \u00e8 costituita da un unico elemento semirigido, con un'apertura all'altezza della schiena, da cui l'astronauta si infila, e che verr\u00e0 chiusa da un collaboratore.\nUn'ulteriore differenza tra le due tute sta nella diversa pressurizzazione interna, 0,30 bar per la tuta della NASA e 0,56 bar per quella russa.\nCaratteristiche.\nUna tuta spaziale dispone della tecnologia pi\u00f9 sofisticata ed avanzata per proteggere da diversi fattori ostili come le radiazioni cosmiche, in particolare quelle infrarosse e ultraviolette non filtrate per mancanza di atmosfera, oltre agli sbalzi di temperatura che oscilla tra i -100 \u00b0C all'ombra e i +120\u00a0\u00b0C al sole\nLa tuta deve poi proteggere dal vuoto all'esterno, che corrisponde a pressione nulla; per ovviare a questo inconveniente la tuta deve poter essere pressurizzata internamente. Le tute attuali non sono progettate per garantire una pressione uguale a quella dell'abitacolo dello Space Shuttle o della stazione spaziale, ma pari a 1/3 atm; si renderebbe necessario altrimenti uno scafandro eccessivamente rigido con conseguente impedimento nei movimenti. Prima di ogni \"passeggiata\" l'astronauta deve effettuare un periodo di adattamento nel cosiddetto \"airlock\", un compartimento a tenuta stagna per equilibrare la pressione prima e dopo ogni attivit\u00e0 extraveicolare, evitando cos\u00ec un'eventuale patologia da decompressione; nel frattempo deve respirare ossigeno per eliminare l'azoto presente nel corpo.\nAll'interno della tuta, a causa della bassa pressione, l'astronauta respira ossigeno puro, evitando cos\u00ec l'ipossia che si verificherebbe utilizzando aria. Infatti a pressione atmosferica, pari a circa 1 bar, per la legge delle pressioni parziali la pressione parziale dell'ossigeno \u00e8 di circa 0,21 bar, (20,96% di 1 bar), mentre respirando normale aria a 0,3 bar la pressione parziale dell'ossigeno corrisponde a circa 0,06 bar, equivalenti ad una concentrazione del 6,3% circa, letale per un essere umano.\nSpecifiche tecniche.\nUna tuta spaziale \u00e8 realizzata con un tessuto formato da undici o dodici strati, ognuno con particolari caratteristiche, in base alla funzione cui \u00e8 destinato. Dall'interno verso l'esterno si ha:\nComponenti.\nUna tuta spaziale \u00e8 formata da diversi pezzi ed \u00e8 corredata da numerosi strumenti e accessori. La massa delle tute per le passeggiate lunari si aggirava intorno ai 100\u00a0kg, mentre quelle per lo Space Shuttle pesano oltre 130\u00a0kg; ognuna ha un costo che va dai 675.000\u20ac\nai 1.250.000\u20ac (2 milioni di $)\nIn passato ogni singolo pezzo della tuta era realizzato su misura per ogni astronauta, ma con l'aumentare del costo e della complessit\u00e0 dei materiali le taglie sono state uniformate, e l'altezza dell'individuo deve essere compresa tra 167 e 187\u00a0cm.\nLa tuta.\nLa tuta vera e propria \u00e8 formata idealmente da due sezioni, superiore ed inferiore.\nLa parte superiore \u00e8 costituita da:\nLa parte inferiore \u00e8 composta da:\nGli strumenti.\nAlcuni strumenti si trovano direttamente sulla tuta, o al suo interno. Tra questi vi sono:\nPrimary Life Support System.\nIl Primary Life Support System (PLSS) \u00e8 lo zaino di cui \u00e8 dotato l'astronauta. Fondamentale per la riuscita di una missione extraveicolare, include diversi dispositivi tra cui vi sono:\nManned Maneuvering Unit.\nLe tute della NASA hanno la possibilit\u00e0 di essere agganciate al MMU, una poltrona a razzo che permette di muoversi liberamente nello spazio. Nelle prime missioni extraveicolari, gli astronauti erano legati al veicolo per mezzo di un \"cordone ombelicale\" che forniva ossigeno ed evitava un eventuale allontanamento nello spazio. In seguito \u00e8 stato sostituito da un pi\u00f9 sottile cavo di sicurezza.\nUtilizzato per la prima volta nel 1984, nel corso della decima missione dello Shuttle, l'MMU \u00e8 dotato di due bracci regolabili, alle cui estremit\u00e0 si trovano dei controller utilizzati per manovrarlo. I getti di azoto di 24 propulsori possono far raggiungere una velocit\u00e0 di oltre 70\u00a0km/h. Il suo peso \u00e8 intorno ai 140\u00a0kg.\nSPK.\nL'SPK (o UMK) \u00e8 uno strumento simile all'MMU sviluppato dall'ex Unione Sovietica. Aveva un peso di circa 220\u00a0kg, e 32 propulsori ad aria compressa garantivano una velocit\u00e0 di 100\u00a0km/h. L'SPK \u00e8 stato sostituito da un braccio robot simile al Mobile Servicing System.\nSAFER.\nIl SAFER (\"Simplified Aid for EVA Rescue\") \u00e8 uno strumento simile al MMU, ma di dimensioni ridotte, da utilizzarsi esclusivamente in situazioni di emergenza. Ha un peso di 35\u00a0kg e con i suoi 24 ugelli pu\u00f2 far raggiungere una velocit\u00e0 di circa 10\u00a0km/h. L'autonomia \u00e8 per\u00f2 molto breve, di circa 5 minuti."}
{"id": "1382652", "revid": "110157", "url": "https://it.wikipedia.org/wiki?curid=1382652", "title": "Chiesa di Santa Lucia a Settimello", "text": "La chiesa di Santa Lucia a Settimello si trova nel comune di Calenzano, localit\u00e0 Settimello.\nStoria e descrizione.\nDocumentata dal X secolo, fu rimodernata nella prima met\u00e0 del Settecento con un sobrio aspetto barocco ad un'ampia navata con finestrone in facciata e portico scandito da pilastri ed archi, poi nell'Ottocento quando fu riedificato il campanile (1814) e all'inizio del XX secolo.\nAll'interno si conserva una scultura in terracotta policroma raffigurante \"Santa Lucia\" di Benedetto Buglioni (1507).\nSull'altare maggiore \u00e8 collocato un \"Crocifisso\" ligneo di Baccio da Montelupo (inizi XVI secolo.). Di particolare interesse la decorazione a grottesche del XVII secolo in alcune stanze della canonica, restaurata alla met\u00e0 dell'Ottocento.\nNella chiesa \u00e8 stata collocato l'affresco con la \"Madonna col Bambino\" di Pietro di Miniato (XV secolo), gi\u00e0 nel Tabernacolo di Spazzavento."}
{"id": "1382655", "revid": "68105", "url": "https://it.wikipedia.org/wiki?curid=1382655", "title": "Dogtown and Z-boys", "text": ""}
{"id": "1382658", "revid": "1305772", "url": "https://it.wikipedia.org/wiki?curid=1382658", "title": "Mystic Quest", "text": " \u00e8 un videogioco del genere action RPG sviluppato e pubblicato nel 1991 da Square per Game Boy. Distribuito in America settentrionale come Final Fantasy Adventure, \u00e8 il primo titolo della saga \"Mana\", spin-off per console portatile della serie \"Final Fantasy\". Il videogioco ha ricevuto due remake: il primo nel 2003 per Game Boy Advance intitolato \"Sword of Mana\", il secondo pubblicato nel 2017 per dispositivi mobili e PlayStation Vita come \"Adventures of Mana\".\nModalit\u00e0 di gioco.\n\"Mystic Quest\" \u00e8 un videogioco d'avventura con elementi dei giochi di ruolo. Molto simile, nella struttura, al primo \"The Legend of Zelda\" per Nintendo Entertainment System, nel titolo il giocatore muover\u00e0 il personaggio principale all'interno di riquadri con la possibilit\u00e0 di accedere agli schemi adiacenti muovendolo verso l'alto, il basso e lateralmente. Gli elementi gdr presenti nel gioco sono: la crescita del personaggio attraverso livelli, punti esperienza e statistiche, le alterazioni di stato l'interazione con gli altri personaggi, il commercio, l'equipaggiamento e i dungeon che necessitano della risoluzione di puzzle per essere portati a termine. Inoltre nel gioco \u00e8 possibile salvare in qualsiasi momento in uno dei due slot di salvataggio disponibili.\nI livelli.\nIn \"Mystic Quest\", ad ogni avanzamento di livello, viene data la possibilit\u00e0 al giocatore di scegliere quale caratteristica del personaggio aumentare tra Power (Forza), Stamina (Resistenza), Wisdom (Saggezza) e Will (Volont\u00e0). Power conferir\u00e0 al personaggio una maggiore potenza d'attacco, Stamina incrementer\u00e0 il numero di HP massimi e la difesa, Wisdom aumenter\u00e0 il numero di MP massimi e l'efficacia degli incantesimi mentre Will ridurr\u00e0 il tempo di caricamento della Will Bar.\nDistribuzione.\n\"Mystic Quest\" venne pubblicato, per motivi commerciali, con diversi nomi. L'uso del nome \"Final Fantasy\" in Nord America deriva dalla popolarit\u00e0 del marchio allora scarsamente conosciuto in Europa. Bench\u00e9 intitolato come \"Mystic Quest\" non ha nulla in comune con il \"Mystic Quest Legend\" per Super Nintendo.\nVersioni.\nMystic Quest ha avuto ben due remake, uno per Game Boy Advance e uno per Android, iOS e PSVita.\nSword of Mana.\nL'aumento di tasti disponibili ha dato la possibilit\u00e0 agli sviluppatori di aumentare i comandi disponibili, i quali sono in totale: A per l'azione, B per correre, R per le magie, L per saltare. Tuttavia le modifiche che risaltano di pi\u00f9 sono la grafica con personaggi e gli sfondi che sono ottimamente disegnati ed animati, ad alcune location che riescono nel piacevole intento di stupire il giocatore, grazie ai colori brillanti ed all\u00b4architettura generale degli ambienti che trasmettono un pesante, ma piacevole, effetto retr\u00f3\nAdventure of Mana.\nPer il remake gli sviluppatori hanno optato per una grafica 3D in cel-shading e per i personaggi con uno stile deformed. A causa dell'assenza di tasti sulla maggior parte dei dispositivi Android e iOS, \u00e8 stata implementata la compatibilit\u00e0 con i controller come comandi alternativi al touchscreen.\nColonna sonora.\nPer il videogioco \u00e8 stata composta \"Final Fantasy USA - Mystic Quest Sound Collections\"."}
{"id": "1382661", "revid": "76963", "url": "https://it.wikipedia.org/wiki?curid=1382661", "title": "Paul Van Hoeydonck", "text": "Famoso per aver creato la scultura conosciuta come \"Fallen Astronaut\", l'unico manufatto di tipo artistico su suolo extraterrestre."}
{"id": "1382671", "revid": "1573940", "url": "https://it.wikipedia.org/wiki?curid=1382671", "title": "Chiesa di San Rufignano a Sommaia", "text": "La chiesa di San Rufignano (o anche San Rufiniano o Ruffiniano) \u00e8 un luogo di culto cattolico che si trova a Sommaia, nel comune di Calenzano, sede dell'omonima parrocchia dell'arcidiocesi di Firenze.\nStoria.\nDocumentata dal 1020, dal XIV secolo fu di patronato dei Da Sommaia, che nella seconda met\u00e0 del Quattrocento curarono radicali restauri alla costruzione, durante i quali furono rinvenuti i resti del santo vescovo Rufignano, da allora particolarmente venerati in un prezioso reliquiario.\nAttorno al XVI secolo la propriet\u00e0 pass\u00f2, per motivi ereditari, ai Torelli per ritornare dopo qualche decina d'anni di nuovo nel possesso dei Da Sommaia.\nEstinti i Da Sommaia, la chiesa appartenne ai Serzelli e agli Strozzi, dopo il 1768 resse la chiesa l'illuminista Antonio Selvolini, attivo imprenditore del restauro dell'edificio: fu alleggerito il portico, aggiunte statue, stucchi e affreschi affidati a Leonardo Cambi, ben presto rovinati e oggi del tutto scomparsi.\nDescrizione.\nArte e architettura.\nL'esterno della chiesa, privo di particolari decorazioni, \u00e8 caratterizzato dalla presenza, sulla facciata, di un portico di tre campate, il quale si apre sull'esterno con tre archi a sesto ribassato poggianti su pilastri. Sulla parte posteriore dell'edificio, sorge il campanile; questo \u00e8 della tipologia a torre, con pianta quadrata, e all'interno della cella campanaria ospita quattro campane a slancio.\nL'interno della chiesa \u00e8 a navata unica ed ospita, fra le altre cose, un fonte battesimale della Manifattura Ginori di Doccia e un affresco di Otello Fratoni raffigurante il \"Battesimo di Cristo\", risalenti al XIX secolo.\nOrgano a canne.\nSulla cantoria in controfacciata, si trova un organo a canne costruito da Michelangelo Paoli nel 1842 e restaurato nel 2013 da Riccardo Lorenzini.\nLo strumento \u00e8 a trasmissione integralmente meccanica ed il suo materiale fonico \u00e8 racchiuso all'interno di una cassa lignea di fattura geometrica, con mostra composta da canne di principale disposte in cuspide unica centrale con ali laterali; la consolle \u00e8 a finestra e dispone di un'unica tastiera di 50 note con prima ottava scavezza e pedaliera a leggio di 10 note con prima ottava scavezza, costantemente unita al manuale, con 8 note reali e gli ultimi due pedali rispettivamente per il \"Tamburo\" e gli \"Usignoli\"."}
{"id": "1382675", "revid": "144796", "url": "https://it.wikipedia.org/wiki?curid=1382675", "title": "Giovanni Guglielmo di Sassonia-Eisenach", "text": "Biografia.\nTerzo figlio di Giovanni Giorgio I di Sassonia-Eisenach e di Giovannetta di Sayn-Wittgenstein. Suo fratello gemello, Massimiliano, mor\u00ec all'et\u00e0 di due anni.\nEgli succedette al fratello Giovanni Giorgio II come Duca di Sassonia-Eisenach alla di lui morte, nel 1698.\nSecondo alcune fonti, che lo considerano come membro della linea ernestina dei Wettin, viene indicato come Giovanni Guglielmo III.\nSotto il suo govern\u00f2, Eisenach visse un periodo di grande fermento culturale. In particolar modo si svilupparono le arti, uno dei personaggi maggiori di spicco in questo periodo fu Georg Philipp Telemann.\nMatrimoni ed eredi.\nA Oranjewoud il 28 novembre 1690, Giovanni Guglielmo spos\u00f2 Amalia di Nassau-Dietz, figlia di Guglielmo Federico di Nassau-Dietz e di Albertina Agnese d'Orange, che aveva appena undici anni e da cui ebbe due figli:\nA due anni dalla morte della prima moglie, a Wolfenb\u00fcttel il 27 febbraio 1697, Giovanni Guglielmo si spos\u00f2 in seconde nozze con Cristina Giuliana di Baden-Durlach, da cui ebbe sette figli:\nA Wei\u00dfenfels il 28 luglio 1708, un anno dopo la morte della seconda moglie, Giovanni Guglielmo si spos\u00f2 per la terza volta con Maddalena Sibilla di Sassonia-Weissenfels, da cui ebbe tre figli:\nAl Castello di Philippsruhe, il 29 maggio 1727, dopo un anno dalla morte della terza moglie, Giovanni Guglielmo spos\u00f2 in quarte nozze Maria Cristina Felicita, figlia di Giovanni, Conte di Leiningen-Dagsburg-Falkenburg, Principessa Vedova di Baden-Durlach, da cui per\u00f2 non ebbe eredi."}
{"id": "1382676", "revid": "1429175", "url": "https://it.wikipedia.org/wiki?curid=1382676", "title": "Marketing territoriale", "text": "Per marketing territoriale si intende quel complesso di attivit\u00e0 che hanno quale specifica finalit\u00e0 la definizione di progetti, programmi e strategie volte a garantire lo sviluppo di un comprensorio territoriale nel lungo periodo.\nObiettivo.\nL'accentuarsi dei fenomeni di globalizzazione ha prodotto, sebbene in Italia solamente nell'ultimo periodo, lo sviluppo di una maggiore consapevolezza rispetto alla reale importanza e valenza strategica delle specificit\u00e0, delle valenze e delle potenzialit\u00e0 locali che vengono quindi oggi interpretate quali volani dello sviluppo economico e sociale. \nIl marketing territoriale si pone quindi il preciso obiettivo di definire e guidare il rilancio e lo sviluppo dei comprensori territoriali in funzione delle specifiche caratteristiche ed esigenze producendo la pi\u00f9 stretta simbiosi tra i potenziali clienti ed i mercati.\nRispetto alle forme pi\u00f9 tradizionale di programmazione economica, il marketing territoriale si caratterizza per l\u2019utilizzo sistematico dei concetti e degli strumenti del marketing finalizzati ad aumentare la competitivit\u00e0 e la attrattivit\u00e0 del territorio di riferimento.\nAmbito.\nSpesso le attivit\u00e0 legate allo sviluppo del marketing territoriale sono state, ed ancor oggi troppo spesso lo sono, interpretate quale \"semplice\" azione destinata alla definizione e sviluppo delle attivit\u00e0 di promozione confondendo appunto il marketing, quale definita attivit\u00e0 di pianificazione e programmazione strategica, con quella di promozione.\nIl marketing territoriale assume caratteristiche diverse in ragione del territorio di riferimento (citt\u00e0, comprensori e province, regioni, nazioni). Esso inoltre pu\u00f2 indirizzarsi (in modo coerente) a destinatari diversi:\n- turisti (territorio come destinazione turistica);\n- investitori \u201cesogeni\u201d (nell\u2019ambito delle cosiddette politiche di attrazione degli investimenti);\n- nuovi abitanti (come nel caso delle politiche di attrazione di giovani ad alto livello di formazione, esponenti della cosiddetta \u201cclasse creativa\u201d).\nStrategia.\nLe fasi che precedono la definizione di un programma strategico di marketing territoriale sono:\nLa definizione del programma di marketing territoriale deve tenere conto:\nIl concetto di marketing territoriale non deve quindi essere frainteso con una semplice attivit\u00e0 di natura promozionale che invece dipende dalla definizione di piani strategici definiti e programmati a monte.\nAltro concetto molto importante afferente al marketing territoriale, che alcune teorie propongono, \u00e8 la costituzione del \"Marchio d'Area\", definito come l'individuazione di un'area territoriale che si impegna a progettare e realizzare una rete di servizi, sia pubblici che privati, tra loro omogenei, coordinati e complementari, non sovrapponibili e non concorrenziali (esempio tipico \u00e8 il marchio d'area \"Salento d'Amare\" che vuole valorizzare la realt\u00e0 del territorio salentino).\nLa proliferazione di tali marchi deve prescindere da una seria e profonda modifica delle politiche di promozione e valorizzazione nazionale necessarie per la maggiore comprensione delle valenze e specificit\u00e0 espresse dalle singole localit\u00e0.\nSe \u00e8 vero quindi che l'MdA si riferisce ad una precisa area geografica, che si identifica in alcune caratteristiche che la rendono tipica, questa non pu\u00f2 prescindere dalla piena comprensione di quanto il valore globale nazionale incida sulla definizione delle strategie e sui riscontri generabili dalle stesse.\nIn tal senso, la definizione di un MdA presuppone l'identificazione chiara delle tipicit\u00e0 del territorio oggetto dell'analisi e le conseguenti azioni su tale territorio attuate in base alle sue tipicit\u00e0 al fine di valorizzare i vantaggi competitivi territoriali tipici di tale area.\nCollegamenti esterni.\nMarketing Territoriale: Esempio Promozione Aceto Balsamico Tradizionale di Modena \u00c8 interessante notare come il marketing territoriale coinvolga anche il marketing enogastronomico e come le aziende ed enti di promozione del territorio possano collaborare per creare un'identit\u00e0 forte e caratterizzante. "}
{"id": "1382677", "revid": "117378999", "url": "https://it.wikipedia.org/wiki?curid=1382677", "title": "Circondario del Salzland", "text": "Il circondario del Salzland () \u00e8 uno dei circondari dello Land tedesco della Sassonia-Anhalt.\nStoria.\nIl circondario del Salzland nasce dalla \"Kreisreform\" del 1\u00ba luglio 2007 che ha ridisegnato tutti i circondari (escluse le citt\u00e0 indipendenti) della Sassonia-Anhalt, riducendone il numero da 21 ad 11. \u00c8 stato creato dalla fusione degli ex circondari di Aschersleben-Sta\u00dffurt, Bernburg e Sch\u00f6nebeck.\nIl 29 dicembre 2007 i comuni di Drohndorf (519 ab.), Freckleben (723 ab.) e Mehringen (1.105 ab.), sono divenute frazioni di Aschersleben. Sempre nella stessa data la citt\u00e0 di Biere (2.431 ab.) ed i comuni di Eggersdorf (1.240 ab.), Eickendorf (1.143 ab.), Gro\u00dfm\u00fchlingen (1.059 ab.), Kleinm\u00fchlingen (640 ab.), Welsleben (1.835 ab.) e Zens (288 ab.) si sono fusi per formare il nuovo comune, con status di citt\u00e0, di B\u00f6rdeland, che ha rimpiazzato l'ex Comunit\u00e0 amministrativa S\u00fcd\u00f6stliches B\u00f6rdeland. Tali riforme sono entrate in vigore dal 1\u00ba gennaio 2008.\nDal 27 novembre 2012 nel circondario del Salzland \u00e8 di nuovo possibile, oltre alla targa automobilistica SLK, richiedere una delle vecchie targhe che in seguito alle riforme del 1994 e del 2007 non erano pi\u00f9 state distribuite. Queste sono: ASL per Aschersleben-Stra\u00dffurt, BBG per Bernburg, SBK per Sch\u00f6nebeck e SFT per Sta\u00dffurt.\nOrigine del nome.\nIl nome del circondario del Salzland deriva dalla secolare tradizione dell'estrazione del sale (Salz) nella regione, in particolare nella zona \"Gr\u00df Salze\" oggi chiamata Bad Salzelmen. L'estrazione del sale fu interrotta nel 1967, ma l'acqua salsa (\"Sole\") \u00e8 un ingrediente importante delle terme della regione.\nCitt\u00e0 e comuni.\nDal 1\u00ba settembre 2010 il circondario del Salzland \u00e8 diviso in 21 comuni\nCitt\u00e0 non appartenenti ad alcuna comunit\u00e0 amministrativa\nComuni non appartenenti ad alcuna comunit\u00e0 amministrativa\nComunit\u00e0 amministrative e comuni"}
{"id": "1382678", "revid": "1149807", "url": "https://it.wikipedia.org/wiki?curid=1382678", "title": "Etemon", "text": ""}
{"id": "1382680", "revid": "1652635", "url": "https://it.wikipedia.org/wiki?curid=1382680", "title": "Highway to Hell (singolo)", "text": "Highway to Hell \u00e8 un brano degli australiani AC/DC pubblicato nell'omonimo album del 1979 ed estratto successivamente come singolo. \u00c8 stata scritta dai fratelli Angus e Malcolm Young, chitarristi e fondatori del gruppo, e dall'allora cantante Bon Scott.\nL'idea per la canzone nacque dopo un'intervista ad Angus Young durante il loro tour americano nel 1977, quando ad una domanda sulla vita da palcoscenico rispose \"It's a fuckin' highway to hell\" (ovvero, \u00e8 una fottuta autostrada per l'inferno).\nLa canzone \u00e8 stata classificata al 248\u00ba posto nella Lista delle 500 migliori canzoni secondo Rolling Stone."}
{"id": "1382681", "revid": "599013", "url": "https://it.wikipedia.org/wiki?curid=1382681", "title": "Pepu Hern\u00e1ndez", "text": "Ha guidato la Nazionale spagnola, con cui ha vinto la medaglia d'oro ai Mondiali 2006 e quella d'argento all'EuroBasket 2007."}
{"id": "1382685", "revid": "62004", "url": "https://it.wikipedia.org/wiki?curid=1382685", "title": "Jos\u00e9 Vicente Hern\u00e1ndez", "text": ""}
{"id": "1382687", "revid": "1573940", "url": "https://it.wikipedia.org/wiki?curid=1382687", "title": "Chiesa di Santo Stefano a Sommaia", "text": "La chiesa di Santo Stefano \u00e8 una delle chiese del comune di Calenzano e si trova in localit\u00e0 Baroncoli.\nStoria e descrizione.\n\u00c8 citata dall'inizio dell'XI secolo come patronato dei Cistercensi della Badia a Settimo.\nNel 1514 fu acquisita dai Ginori: fu restaurata da Carlo il Vecchio, ricordato dalla lapide posta all'ingresso (1523), dallo stemma apposto ad un'acquasantiera lapidea e dalla pietra tombale (1527) antistante l'altare maggiore.\nIl passaggio delle truppe mercenarie per l'Assedio di Firenze rec\u00f2 gravi danni alla chiesa, semiabbandonata nel 1537. Nel 1598 vi fu fondata la Compagnia della SS. Annunziata, che ebbe un edificio di proporzioni simili alla chiesa, unito al primo da un portico che sottolinea il gemellaggio.\nDopo l'abolizione leopoldina, la Compagnia risorse nell'Ottocento ed \u00e8 tuttora operante."}
{"id": "1382689", "revid": "287204", "url": "https://it.wikipedia.org/wiki?curid=1382689", "title": "Danut Lupu", "text": ""}
{"id": "1382690", "revid": "287204", "url": "https://it.wikipedia.org/wiki?curid=1382690", "title": "Pepu Hernandez", "text": ""}
{"id": "1382697", "revid": "1573940", "url": "https://it.wikipedia.org/wiki?curid=1382697", "title": "Chiesa di Santa Maria a Travalle", "text": "La chiesa di Santa Maria si trova a Travalle, nel comune di Calenzano.\nStoria e descrizione.\nDocumentata dal 1209, nel XV secolo il patronato pass\u00f2 agli Strozzi che avevano appena edificato la magnifica villa di Travalle a cui la chiesa rimase legata, seguendone i passaggi di propriet\u00e0.\nAttualmente si presenta nell'assetto tardo settecentesco con una sola navata coperta a capanna: l'arredo pi\u00f9 prezioso, un Crocifisso in porcellana bianca della Manifattura di Doccia, da un prototipo del primo Settecento, \u00e8 depositato nel Museo Diocesano di Firenze."}
{"id": "1382699", "revid": "76963", "url": "https://it.wikipedia.org/wiki?curid=1382699", "title": "Mason Gamble", "text": "Biografia.\nMeglio conosciuto per la sua interpretazione del piccolo protagonista nel film del 1993 \"Dennis la minaccia\", \u00e8 apparso anche nel sequel \"Dennis colpisce ancora\" e nel film \"Rushmore\", entrambi del 1998.\nSi \u00e8 allontanato dal mondo dello spettacolo nel 2008, allorch\u00e9 ha conseguito la laurea in Scienze Ambientali all'Universit\u00e0 della California, Los Angeles."}
{"id": "1382701", "revid": "144796", "url": "https://it.wikipedia.org/wiki?curid=1382701", "title": "Guglielmo Enrico di Sassonia-Eisenach", "text": "Biografia.\nEgli era il figlio maggiore e l'unico sopravvissuto del Duca Giovanni Guglielmo di Sassonia-Eisenach e di Amalia di Nassau-Dietz, sua prima moglie.\nGuglielmo Enrico succedette al padre alla di lui morte nel 1729.\nA Idstein il 15 febbraio 1713, Guglielmo Enrico si spos\u00f2 in prime nozze con Albertina Giuliana di Nassau-Idstein, ma questo matrimonio non ebbe eredi.\nA Berlino il 3 giugno 1723, otto mesi dopo la morte della prima moglie, Guglielmo Enrico si spos\u00f2 in seconde nozze con Anna Sofia Carlotta di Brandeburgo-Schwedt. Anche questo matrimonio fu senza eredi.\nEgli mor\u00ec senza eredi e venne succeduto dal cugino Ernesto Augusto I di Sassonia-Weimar. L'unione tra i ducati di Sassonia-Eisenach e Sassonia-Weimar fu nominale sino al 1809, anno in cui vennero formalmente uniti."}
{"id": "1382708", "revid": "287204", "url": "https://it.wikipedia.org/wiki?curid=1382708", "title": "Distretto di Malappuram", "text": "Il distretto di Malappuram \u00e8 uno dei distretti centrali dello stato federale indiano del Kerala; il suo capoluogo \u00e8 la citt\u00e0 di Malappuram.\nIl distretto confina a nord con quelli di Wayanad e di Kozhikode, a sud-est col distretto di Palakkad e a sud-ovest con quello di Distretto di Thrissur. A nord-est, le montagne segnano il confine col lo stato del Tamil Nadu, mentre ad ovest \u00e8 bagnato dal Mare Arabico. \u00c8 suddiviso in 6 \"Talukas\" (sottodistretti) e 135 villaggi.\nGeografia fisica.\nIl distretto occupa un settore della lunga pianura di fronte alla costa del Malabar; i fiumi \"Beypore\" (chiamato \"Chaliyar\" a monte) e \"Pulantod\" fungono da confini naturali rispettivamente a nord e a sud. Ad est, il confine col Tamil Nadu \u00e8 segnato dalle \"Nilggiri Hills\", alte montagne le cui cime superano i 2000 metri di quota, che fanno parte della catena montuosa dei Ghati Occidentali. Gran parte del territorio \u00e8 occupato dalla pianura, coltivata in prevalenza a riso e a palme da cocco. La costa \u00e8 bassa e in prevalenza sabbiosa, con ampi estuari in corrispondenza delle foci dei fiumi; la citt\u00e0 principale, Malappuram, sorge sull'entroterra, a 10\u00a0km dall'importante arteria stradale NH-17, che collega Mumbai a Kochi. Il clima \u00e8 tropicale monsonico, dunque beneficia delle abbondanti precipitazioni che il monsone apporta nei mesi tra giugno ed ottobre.\nStoria.\nPrima che l'India ottenesse l'indipendenza, Malappuram faceva parte del grande distretto del Malabar, sotto la giurisdizione della presidenza di Madras dell'India Britannica. Dopo l'indipendenza, avvenuta nel 1947, il distretto rimase ancora sotto il controllo di Madras, finch\u00e9, nel 1956, fu accorpato allo stato di Travancore-Cichin (\"Thiru-Cochin\"), per formare l'attuale stato del Kerala; a breve, il grande distretto venne smembrato in parti minori, allo scopo di semplificarne l'amministrazione. Attualmente, il distretto di Malappuram \u00e8 diviso in sei \"talukas\" (sottodistretti): \"Ernad\", \"Tirurangadi\", \"Nilambur\", \"Perinthalmanna\", \"Tirur\" e \"Ponnani\", due dei quali, Nilambur e Tirurangadi, sono di recente istituzione.\nDemografia, arte e cultura.\nSecondo il censimento del 2001, il distretto conta una popolazione di 3.629.640 abitanti, con un rapporto donne/uomini di 1063/1000, pi\u00f9 alto anche rispetto alla media dello stato del Kerala, che \u00e8 di 1058/1000. Il tasso di alfabetizzazione si attesta sull'88,61%, grazie anche alla grande campagna di alfabetizzazione dei centri rurali istituita dal Governo del Kerala. La lingua pi\u00f9 diffusa \u00e8 il Malayalam.\nL'Islam \u00e8 la religione pi\u00f9 diffusa, a breve distanza dalla quale si trova l'Induismo; sono presenti pure alcune comunit\u00e0 Cristiane; i musulmani del distretto sono conosciuti come \"Mappilas\", e la gran parte di loro \u00e8 sunnita.\nIl settore agricolo \u00e8 la principale fonte di reddito delle famiglie della zona, mentre recentemente \u00e8 stata avviata l'industrializzazione, in particolare nel campo tessile.\nIl distretto \u00e8 conosciuto in Kerala anche per via di molti letterati provenienti da qui: in particolare, \"Thunjath Ezhuthachan\", vissuto quattro secoli fa, \u00e8 noto come il padre della moderna letteratura Malayalam.\nInfrastrutture e trasporti.\nL'aeroporto di Kozhikode, a 26\u00a0km dal capoluogo, \u00e8 una moderna infrastruttura che mira, oltre che ai voli nazionali, all'obiettivo di raggiungere i mercati internazionali.\nLa ferrovia che collega Mumbai con Kochi attraversa la fascia litoranea del distretto, mentre dalle strade principali (in particolare la NH-17), partono diverse deviazioni asfaltate per un totale di oltre 1500\u00a0km, che collegano i villaggi in modo efficiente.\nIl trasporto pubblico su autobus \u00e8 gestito dalla \"Kerala State Road Transport Corporation\" (KSRTC) e fornisce un servizio capillare di collegamento tra tutti i centri abitati.\nNel 2002 nel distretto sono stati immatricolati 18.806 veicoli privati; in totale, circolano nell'area 155.149 tra piccoli e grandi veicoli stradali."}
{"id": "1382714", "revid": "68105", "url": "https://it.wikipedia.org/wiki?curid=1382714", "title": "Tumore al cervello", "text": ""}
{"id": "1382723", "revid": "71155", "url": "https://it.wikipedia.org/wiki?curid=1382723", "title": "Maurizio Zanolla", "text": "Soprannominato \"Il Mago\", \u00e8 uno dei pionieri dell'arrampicata libera in Italia ed \u00e8 uno dei volti pi\u00f9 conosciuti di questo sport in Italia: \u00e8 stato infatti il primo italiano a salire una via d'arrampicata di difficolt\u00e0 8b con l\"'Ultimo Movimento\" in Totoga (Pale di San Martino) nel 1986 e ha praticato l'arrampicata in solitaria free solo fino all'8a con \"Masala Dosa\" sulla falesia di San Silvestro nel 1992. \nPersona schiva, vive la sua passione per l'arrampicata in maniera personale, filosofica e romantica, non avendo mai voluto partecipare alle competizioni di arrampicata.\nBiografia.\nManolo ha iniziato ad arrampicare all'et\u00e0 di 17 anni ed ha sempre privilegiato l'arrampicata su placca o sul verticale, piuttosto che sugli strapiombi. La sua evoluzione tecnica passa attraverso l'utilizzo di appigli sempre pi\u00f9 piccoli, equilibri molto precari su itinerari con protezioni spesso \"psicologiche\", enfatizzando cos\u00ec l'arrampicata globale, non solo fisica quindi ma anche mentale. Nel 1977 'liber\u00f2' la via Cassin alla Torre Trieste (6c) e la Bonatti al Grand Capucin. Nel 1978, in un mese apr\u00ec 28 vie, tra le quali 'I piazaroi', sulla Cima della Madonna alle Pale di San Martino (7b). Alla fine degli anni settanta apre vie in montagna con gradi e protezioni severi per l'epoca come \"Lucertola Schizofrenica\" in Totoga nel 1979 (9 chiodi, fino al 6b) o \"Supermatita\" sul Sass Maor nel 1980 (7 chiodi, fino al 6b).\nIn falesia sale tra i primi al mondo i gradi pi\u00f9 alti con \"Il Mattino dei Maghi\" 7c+ nel 1981 in Totoga e con \"Ultimo Movimento\" 8b nel 1986 (anche primo 8b italiano). L'8c arriva con la prima salita di \"The Dream\" in Val Noana nel 1991 e poi con la ripetizione nel 2001 della via di Rolando Larcher del 1992 \"L'Arte di Salire in Alto\" a Celva. Nel 1998 sale \"Appigli Ridicoli\" nella falesia del Baule, gradata prima 8b e poi 9a dopo la chiusura di due buchi artificiali avvenuta nel 2001. Nel 2006, a 48 anni, sale il suo primo 9a, \"Bain de Sang\" nella falesia svizzera di Saint-Loup, via di Fred Nicole del 1993. Nel 2008, a 50 anni, sempre a Saint-Loup sale Bimbaluna, via di 9a+ di Fran\u00e7ois Nicole del 2004.\nNel 1984 realizz\u00f2 la prima ripetizione della 'via attraverso il pesce' in Marmolada. Al 1993 risale la prima ascensione della via 'Nureyev' al Sass Maor con chiodatura dall'alto (8a) In montagna ha aperto e liberato vie lunghe di alta difficolt\u00e0 come \"Cani Morti\" sulle Pale di San Martino con Riccardo Scarian nel 2004 e Solo per vecchi guerrieri sulle Vette Feltrine nel 2006. Il 24 agosto 2009, a 51 anni, chioda e libera \u201cEternit\u201d, la via nata dalla prosecuzione di \u201cO ce l'hai\u2026 o ne hai bisogno\u201d nella falesia del Baule. Il grado proposto \u00e8 9a, ma soprattutto per Manolo questa \u00e8 una via che apre l'arrampicata su placca verticale ad un'altra dimensione.\nVie lunghe.\nNel seguente elenco sono riportate alcune delle vie lunghe pi\u00f9 significative di Manolo."}
{"id": "1382741", "revid": "187829", "url": "https://it.wikipedia.org/wiki?curid=1382741", "title": "Nuovo Dizionario Dialettale della Calabria", "text": ""}
{"id": "1382752", "revid": "1522738", "url": "https://it.wikipedia.org/wiki?curid=1382752", "title": "Territorio francese degli Afar e degli Issa", "text": ""}
{"id": "1382755", "revid": "179980", "url": "https://it.wikipedia.org/wiki?curid=1382755", "title": "Los Pumas de la Universidad Aut\u00f3noma de M\u00e9xico", "text": ""}
{"id": "1382760", "revid": "363629", "url": "https://it.wikipedia.org/wiki?curid=1382760", "title": "Purple fringing", "text": " \nCon la locuzione inglese purple fringing, o purple fringe (margine, frangia violetta), in fotografia, e in particolare nella fotografia digitale, si intende un effetto dell'interazione tra sensore digitale e ottica; si manifesta come un alone sfocato di colore variabile. \nLe immagini che contengono aree ad elevato contrasto sono particolarmente suscettibili a questo effetto, poich\u00e9 l'aberrazione cromatica \u00e8 peggiore per le lunghezze d'onda pi\u00f9 corte a cui una fotocamera \u00e8 sensibile (luce violetta o ultravioletta).\nIl termine \"purple fringe\" usato per descrivere un aspetto dell'aberrazione cromatica risale almeno al 1833, prima dell'invenzione della fotografia: la definizione usata da Brewster per una banda violetta su un bordo e una verde sull'altro, \u00e8 di aberrazione cromatica laterale. \nUna sfocatura generale delle lunghezze d'onda pi\u00f9 corte, risultante in una banda violetta su tutti i lati di un oggetto molto luminoso, \u00e8 l'effetto di aberrazione cromatica assiale o longitudinale. Molto spesso entrambi gli effetti sono presenti nella stessa immagine. \nL'aberrazione cromatica assiale \u00e8 pi\u00f9 facilmente riducibile mediante la chiusura del diaframma rispetto a quella laterale, per cui l'entit\u00e0 del \"purple fringing\" pu\u00f2 dipendere fortemente dal diaframma.\nAltre spiegazioni.\nIl \"purple fringing\" \u00e8 solitamente attribuito all'aberrazione cromatica, sebbene non sempre si pu\u00f2 spiegare in questo modo.\nAltre cause attribuite al \"purple fringing\" includono effetti dovuti al sensore: aberrazione cromatica in ogni cella (o microlente) dei CCD; rumore digitale nelle aree scure; elaborazione dell'immagine e interpolazione, artefatti (quasi tutti i CCD richiedono una quantit\u00e0 considerevole di elaborazione); luce ultravioletta diretta; luce infrarossa diretta; bruciatura dell'immagine da sovraesposizione; perdita di cariche tra celle dei CCD.\nRiduzione dell'effetto.\nI metodi comunemente usati per evitare o ridurre il \"purple fringing\" includono:\nLa post-produzione per rimuovere il \"purple fringing\" (o pi\u00f9 in generale l'aberrazione cromatica) solitamente richiede la scalatura dei canali di cui sono visibili le bande intorno agli oggetti, oppure la sottrazione una parte di una versione scalata del canale blu."}
{"id": "1382764", "revid": "1718925", "url": "https://it.wikipedia.org/wiki?curid=1382764", "title": "Adelaide di Borbone-Francia", "text": "In origine nota come \"Madame Quatri\u00e8me\" (\"Madame Quarta\"), fino alla morte della sorella maggiore Luisa Maria nel 1733, divent\u00f2 \"Madame Troisi\u00e8me\", (\"Madame Terza\"). Adelaide possedette dal 1777 anche il Ducato di Louvois insieme a sua sorella \"Madame Sophie\", che era stato creato per loro dal nipote Luigi XVI.\nSopravvisse ad entrambi i suoi genitori e a tutti i suoi fratelli e sorelle.\nBiografia.\nL'infanzia.\nNata \"fille de France\", era la sesta figlia, quarta femmina, del Re Luigi XV di Francia e della sua Real consorte, Maria Leszczy\u0144ska di Polonia.\nMadame Ad\u00e9la\u00efde fu allevata al Palazzo di Versailles con la sorella maggiore, Madame Henriette, nell'ombra di suo fratello, Luigi, il Delfino, affidata alle cure di Marie Isabelle de Rohan, \"duchesse de Tallard\", mentre le sue sorelle minori furono educate nell'Abbazia di Fontevrault.\nVita a Corte.\nVerso la fine del decennio del 1740, dal momento che raggiunse l'et\u00e0 in cui una principessa di regola si sposa, non c'erano consorti disponibili in Europa; prefer\u00ec rimanere nubile piuttosto che sposare qualcuno che non fosse un sovrano o un erede ad un trono. Come sorella maggiore, divenne il capo del gruppo delle sorelle nubili, che sopravvissero all'et\u00e0 adulta (Madame Victoire e Madame Sophie) e condividevano una grande passione per la musica.\nContraria all'Illuminismo, Madame Ad\u00e9la\u00efde, cos\u00ec come i suoi fratelli e sorelle, tent\u00f2 senza successo di impedire la liaison di suo padre con Madame de Pompadour, che cominci\u00f2 nel 1745.\nAl principio del decennio del 1750, quando la salute di Madame de Pompadour andava peggiorando, Ad\u00e9la\u00efde, che era un'abile cavallerizza, divent\u00f2 la favorita e compagna intima di suo padre per un periodo, e spesso lo accompagnava durante la sua passeggiate e si divertiva con lui a conversare. Il loro nuovo stretto rapporto fece spargere in giro le voci di una presunta relazione incestuosa. Una voce che affermava anche che Ad\u00e9la\u00efde fosse la vera madre di Louis de Narbonne (nato nel 1755) avuto da suo padre. Non c'\u00e8 nulla che indichi che queste voci siano vere, e il nuovo rapporto di Ad\u00e9la\u00efde con il padre non dur\u00f2 per molti anni. Ad\u00e9la\u00efde fu descritta come intelligente e fu l'unica fra le sorelle nubili ad avere aspirazioni politiche, e tent\u00f2, senza molto successo, di ottenere influenza politica attraverso suo padre il re, suo fratello il Delfino, ed infine su suo nipote, il successivo Delfino.\nFu profondamente addolorata dalla morte di sua sorella Madame Henriette all'et\u00e0 di ventidue anni nel 1752, come anche dalla scomparsa di suo fratello, il Delfino, nel 1765, seguito da quella della sua seconda moglie, Maria Giuseppina, nel 1767. Madame Ad\u00e9la\u00efde prese in custodia i loro documenti con le istruzioni riguardanti il loro figlio, Luigi Augusto, che sarebbe dovuto diventare re.\nMadame Ad\u00e9la\u00efde disprezzava l'ultima ma\u00eetresse-en-titre di suo padre, Madame du Barry e, quando la quattordicenne Maria Antonietta divent\u00f2 Delfina nel 1770, Madame Ad\u00e9la\u00efde cerc\u00f2 di conquistare il suo sostegno contro Madame du Barry, ma l'imperatrice Maria Teresa si oppose; ci\u00f2 fu il fattore che provoc\u00f2 in Ad\u00e9laide il successivo rancore verso Maria Antonietta.\nAd\u00e9la\u00efde e le sue sorelle venivano descritte come vecchie streghe, che trascorrevano le loro giornate spettegolando e sferruzzando nelle loro stanze. Raramente si vestivano adeguatamente, semplicemente calzando i panniers coperti poi da un soprabito quando lasciavano le loro stanze. e si alternavano, con la Contessa di Provenza e la Contessa d'Artois per accompagnare Maria Antonietta negli incarichi ufficiali.\nIl 12 maggio 1774, dopo la morte di Luigi XV, Luigi Augusto succedette a suo nonno come Luigi XVI e i documenti dei defunti genitori, custoditi da Madame Ad\u00e9la\u00efde, furono aperti nell'ambito di un ristretto consiglio di famiglia, alla presenza del nuovo sovrano. In essi erano indicati tre nomi illustri per la carica di Primo Ministro (\"Premier Ministre\"): Jean-Fr\u00e9d\u00e9ric Ph\u00e9lypeaux, comte de Maurepas, Emmanuel-Armand de Richelieu, duc d'Aiguillon, e Jean-Baptiste de Machault d'Arnouville.\nVita successiva.\nMadame Ad\u00e9la\u00efde e sua sorella Vittoria lasciarono Versailles con il resto della famiglia reale il 6 ottobre 1789, il giorno successivo alla marcia delle donne parigine su Versailles, e si sistemarono allo Ch\u00e2teau de Bellevue.\nLe leggi rivoluzionarie contro la chiesa cattolica provocarono la loro partenza dalla Francia per l'Italia il 20 febbraio 1791. Sulla via, furono arrestate e detenute per diversi giorni a Arnay-le-Duc prima che fosse loro concesso di continuare il viaggio. Fecero visita alla loro nipote Clotilde, sorelle di Luigi XVI, a Torino, e arrivarono a Roma il 16 aprile 1791. A seguito della crescente influenza della Francia rivoluzionaria, si spostarono pi\u00f9 lontano, trasferendosi a Napoli nel 1796, dove la sorella di Maria Antonietta, Maria Carolina, era regina.\nSi recarono a Corf\u00f9 nel 1799, ed infine si stabilirono a Trieste, dove Vittoria mor\u00ec per un cancro al seno, mentre Ad\u00e9la\u00efde la segu\u00ec un anno dopo, all'et\u00e0 di 68 anni. Fu l'unica figlia di Luigi XV e Maria Leskzinska che sopravvisse fino alla fine del diciottesimo secolo. I loro corpi furono riportati in Francia da Luigi XVIII durante la restaurazione borbonica, e sepolti nell'Abbazia di Saint-Denis.\nTra i loro nipoti ci furono i re di Francia Luigi XVI, Luigi XVIII, Carlo X, Ferdinando, Duca di Parma, \"Madame \u00c9lisabeth\", Clotilde, Regina Consorte di Sardegna, e la Regina Consorte di Spagna Maria Luisa."}
{"id": "1382766", "revid": "2067964", "url": "https://it.wikipedia.org/wiki?curid=1382766", "title": "Territorio fiduciario delle Isole del Pacifico", "text": "Il Territorio fiduciario delle Isole del Pacifico \u00e8 stato un territorio amministrato dalle Nazioni Unite in Micronesia (Pacifico occidentale) amministrato dagli Stati Uniti d'America dal 18 luglio 1947, comprendente gli ex possedimenti dell'Impero giapponese (col nome di Mandato del Pacifico meridionale) fino al 1994.\nIl 21 ottobre 1986, gli USA terminarono l'amministrazione delle isole Marshall. L'amministrazione di Chuuk, Yap, Kosrae, Pohnpei, e delle isole Marianne si concluse il 3 novembre 1986 ma formalmente continu\u00f2 fino al 22 dicembre 1990.\nIl 25 maggio 1994 si concluse anche l'amministrazione di Palau, che divenne indipendente il 1\u00ba ottobre."}
{"id": "1382769", "revid": "767487", "url": "https://it.wikipedia.org/wiki?curid=1382769", "title": "BMW 328", "text": "La 328 \u00e8 un'autovettura sportiva di fascia alta prodotta dal 1936 al 1940 dalla Casa automobilistica tedesca BMW.\nStoria e profilo.\nGenesi e debutto della vettura.\nA met\u00e0 degli anni trenta, la BMW riusciva a strappare non pochi successi grazie alle sue sportive dell'epoca, ossia la 315/1 e la 319/1, due roadster basate sullo stesso telaio e con meccanica simile. La Casa tedesca, per\u00f2, divenne sempre pi\u00f9 interessata anche a quel mondo in cui le gare venivano disputate non da vetture strettamente di serie o quasi, bens\u00ec da vetture derivate dal mondo della produzione in serie, ma opportunamente riviste per essere competitive in campo agonistico. E le due vetture con cui la BMW aveva fino a quel momento gareggiato erano strettamente di serie, nel migliore dei casi con pochissime modifiche. Occorreva quindi una vettura che lanciasse la Casa bavarese nel mondo delle competizioni d'alto livello.\nA tale scopo, il progetto, che fu avviato nel 1935, venne affidato a Rudolf Schleicher e a Fritz Fiedler, quest'ultimo giunto alla BMW dalla Horch nel 1932 e gi\u00e0 autore di alcuni modelli BMW costruiti in quei primi anni di attivit\u00e0 della casa dell'Elica nel settore automobilistico. Unica grossa limitazione fu il contenimento quasi esasperato del budget: in pratica si doveva lavorare quasi esclusivamente con ci\u00f2 che si aveva gi\u00e0 in casa. Per questo, come base di partenza venne scelta proprio la \"319/1\" e il suo telaio a tubi, il quale venne per\u00f2 rivisto e rinforzato in funzione di un utilizzo pi\u00f9 gravoso e soggetto a maggiori sollecitazioni. Il propulsore fu invece derivato dall'unit\u00e0 motrice che equipaggiava la \"319/1\", dalla quale si ottenne, tra l'altro, il motore che sarebbe andato ad equipaggiare anche la 326 e la 327. Dal momento che proprio la \"326\" era in fase di progettazione, e quindi anche il suo motore da 2 litri, si scelse proprio quest'ultima unit\u00e0 come base di partenza per ottenere il propulsore della futura sportiva di casa BMW.\nPer motivi di budget, non fu consentito l'utilizzo di un compressore volumetrico, che invece altri costruttori di auto sportive e da competizione utilizzavano. Per lo stesso motivo non venne consentito neppure di progettare e sviluppare una nuova testata ad asse a camme in testa. Come fare, quindi, per ottenere maggiori prestazioni da questo motore ed affrancarsi quindi dai 55 CV dell'unit\u00e0 di origine ? A questo pens\u00f2 il geniale Rudolf Schleicher, che fu ispirato dalla soluzione ideata dalla Talbot-Lago per alcune sue vetture da competizione e progett\u00f2 un particolare schema di distribuzione, sempre ad aste e bilancieri, ma con valvole a V.\nPer la carrozzeria, si opt\u00f2 nuovamente per una roadster, dotata di un corpo vettura molto profilato ed aerodinamico, per vincere l'attrito dell'aria durante le gare.\nLa nuova vettura, battezzata \"BMW 328\", non venne presentata dapprima al pubblico e alla stampa come di solito accade, ma fece la sua prima apparizione davanti al pubblico il 14 giugno 1936, in occasione dell\"'Eifelrennen\", nell quale, come si vedr\u00e0, riuscir\u00e0 a portare a casa una promettente vittoria. La produzione in serie della vettura non sarebbe per\u00f2 stata avviata che a partire dall'anno seguente.\nDesign: le forme in funzione delle prestazioni.\nLa \"328\" fu una vettura progettata innanzitutto in funzione di un utilizzo in campo sportivo, anche se di fatto venne prodotta in piccola serie. Per questo, anche per quanto riguarda le forme della carrozzeria, si scelse di orientare tale aspetto verso l'ambito agonistico, sebbene le esigenze fossero anche quelle di attualizzare lo stile della nuova vettura. Anche in questo caso si scelse di partire dalle forme della \"319/1\" (e quindi anche della precedente 315/1), ma ottimizzandone quindi i contenuti stilistici per ottenere in primo luogo una migliore penetrazione aerodinamica. In questo senso vanno inquadrate soluzioni come i fari semincassati nei parafanghi, a loro volta pi\u00f9 avvolgenti ed estesi in avanti, la calandra pi\u00f9 inclinata all'indietro, le linee generali del corpo vettura pi\u00f9 smussate e con spigoli arrotondati. La vista laterale mostrava la presenza anche in questo caso di prese d'aria ai lati del cofano motore, ma anche una linea di cintura sensibilmente pi\u00f9 bassa, con portiere ridotte ai minimi termini per conferire maggior slancio alla vista d'insieme. In questo caso si diede spazio anche all'estetica fine a s\u00e9 stessa, visto che in ogni caso la \"328\" sarebbe stata destinata anche alla produzione e alla vendita e quindi avrebbe dovuto risultare gradita anche da quei pochi fortunati che avrebbero potuto portarne a casa un esemplare. La coda, corta e raccolta, incorporava un alloggiamento per la ruota di scorta volutamente incassato, allo scopo di incrementare ulteriormente l'efficienza aerodinamica della vettura.\nL'abitacolo a due soli posti era caratterizzato da un'impostazione minimalista, con un cruscotto che per\u00f2 era completo e che oltre al tachimetro comprendeva anche il contagiri e il termometro dell'olio. Trattandosi di una vettura destinata prevalentemente alle competizioni, la \"328\" non vantava un bagagliaio molto capiente, utile solo a riporre una valigia di medie dimensioni o poco pi\u00f9.\nLa tecnica della \"328\".\nNel progettare la \"328\", ed in vista del suo impiego agonistico, i responsabili di progetto e il loro staff si concentrarono in particolare sul contenimento del peso, oltre che ai gi\u00e0 citati concetti di penetrazione aerodinamica e di prestazioni motoristiche. Per questo la carrozzeria della \"328\" venne realizzata quasi esclusivamente in lega di alluminio, se si eccettuano i parafanghi in lamiera di acciaio. La carrozzeria nel suo insieme prendeva forma a partire da uno struttura in legno ed era fissata ad un telaio di tubi a sezione ovale derivato da quello della \"319/1\", ma debitamente irrobustito. Il comparto sospensioni prevedeva un avantreno a ruote indipendenti con bracci trasversali superiori e balestra trasversale inferiore, mentre il retrotreno era ad assale rigido con balestre longitudinali. Su entrambi gli assi erano presenti ammortizzatori idraulici a leva, mentre l'impianto frenante, anch'esso di tipo idraulico, era a quattro tamburi e lo sterzo ripropose la soluzione a cremagliera lanciata per la prima volta solo pochi anni prima proprio dalla BMW.\nIl propulsore della \"328\" era siglato M328 ed appartiene alla famiglia comprendente le prime unit\u00e0 a 6 cilindri di casa BMW, una famiglia che aveva la sua unit\u00e0 capostipite nel motore M78 da 1,2 litri. Di questa famiglia di motori a 6 cilindri, il motore \"M328\" rappresent\u00f2 una delle pi\u00f9 alte evoluzioni, se si escludono le varianti destinate unicamente alle competizioni. Realizzato prendendo come base il motore da 1971 cm3 della \"326\", a sua volta in fase di ultimazione, ne venne sostituita la testa con un'altra dotata di camera di scoppio emisferiche e valvole disposte a V in modo da formare una camera di scoppio emisferica. Inedita la soluzione utilizzata per la distribuzione, del tipo a valvole in testa e ad asse a camme laterale, ma con un sistema particolare di aste e bilancieri, che prevedeva anche una corta asta trasversale adibita ad azionare la valvola posta sul lato opposto rispetto a quello in cui si trovava l'asse a camme. Ogni fila di valvole era racchiusa sotto un coperchio valvole per lato, cosicch\u00e9 a prima vista il motore \"M328\" poteva apparire come un motore a V. La testata del motore \"M328\" era inoltre lavorata in modo da innalzarne il rapporto di compressione da 5,6:1 a 7,5:1. L'alimentazione era affidata a tre carburatori Solex. Come risultato, questo motore erogava nella sua configurazione di base una potenza massima di 80 CV, i quali, applicati ad un corpo vettura di 780\u00a0kg, garantivano prestazioni eccellenti anche in configurazione stradale, con un allungo massimo di oltre 150\u00a0km/h. La coppia motrice veniva indirizzata alle ruote posteriori mediante un cambio manuale a 4 marce con terza e quarta sincronizzate. Il cambio poteva essere della Hurth o della ZF, a scelta.\nCarriera commerciale e sportiva.\nLa \"328\" \u00e8 stata senza dubbio la pi\u00f9 iconica delle BMW d'anteguerra, a tal punto che la sua carriera commerciale fin\u00ec per passare del tutto inosservata, anche al giorno d'oggi, oscurata da una brillante attivit\u00e0 sportiva.\nVettura per pochi.\nVa detto innanzitutto che la \"328\" fu realmente un'auto per pochi, paragonabile ad un'attuale roadster di lusso. Il suo prezzo di 7.400 RM la poneva appena un soffio al di sotto della 327, top di gamma negli anni immediatamente precedenti la seconda guerra mondiale, ed era un prezzo che in quegli anni era equivalente a quello di una piccola casetta indipendente. Tra il 1937 ed il 1940, la \"328\" fu venduta in ogni caso in 464 esemplari, dei quali 403 furono consegnati nell'allestimento originale previsto dalla casa bavarese, mentre i restanti esemplari vennero affidati a carrozzieri esterni. Va detto anche che nella maggior parte dei casi questi carrozzieri rimasero piuttosto fedeli a quelle che erano le linee della \"328\", a riprova della bont\u00e0 del progetto e del notevole risultato ottenuto sia sotto il profilo stilistico che sotto il profilo della dinamica di marcia, specialmente considerando il fatto di aver potuto disporre di un budget estremamente ridotto. Ma alcuni di questi esemplari vennero invece rivisti in maniera massiccia, dando origine in ogni caso a delle reinterpretazioni interessanti. Degno di nota \u00e8 ad esempio l'esemplare ricarrozzato come coup\u00e9 da Reinhard von Koenig-Fachsenfeld, un ingegnere e pilota tedesco che speriment\u00f2 alcune sue idee in materia di aerodinamica applicata all'automobile. Un altro paio di esemplari del 1939 vennero carrozzati dalla Touring Superleggera di Milano, che realizz\u00f2 cos\u00ec la berlinetta che sarebbe stata impiegata con successo alla Mille Miglia 1940. Il tedesco Wendler realizz\u00f2 invece una roadster con hard-top amovibile. Non vanno infine dimenticati gli esemplari con carrozzeria speciale dettata da esigenze agonistiche, come la \"328\" con parafanghi motociclistici o la bella barchetta realizzata ancora una volta dalla Touring Superleggera. Altro esemplare da ricordare fu quello carrozzato da Wunibald Kamm, altro luminare dell'aerodinamica automobilistica di quel periodo.\nL'attivit\u00e0 sportiva.\nIl debutto della \"328\", come gi\u00e0 detto, si ebbe innanzitutto in ambito sportivo, e precisamente il 14 giugno 1936 sul tracciato del N\u00fcrburgring. Tale debutto arrise alla \"328\": pilotata dall'esperto Ernst Henne, la roadster tedesca conquist\u00f2 il primo posto di categoria. Da l\u00ec, la carriera della \"328\" divenne tutta in discesa e la vettura conquist\u00f2 numerosi altri successi agonistici. In totale si contano oltre 220 successi in campo sportivo per la \"328\", comprese le vittorie ottenute anche diversi anni dopo la fine della guerra. Ci volle un evento nefasto come la seconda guerra mondiale per interrompere la grande carriera agonistica della \"328\". Ma al termine del conflitto, la 328 riprese la sua attivit\u00e0, che dur\u00f2 addirittura fino al 1955, anno in cui la BMW, in preda ad una gravissima crisi commerciale, dovette abbandonare le gare. Va detto che le \"328\" schierate in gara venivano ulteriormente elaborate, al punto da raggiungere potenze comprese fra i 120 ed i 135 CV, contro gli 80 CV della vettura stradale d'origine. Fra i successi pi\u00f9 rilevanti vanno senz'altro ricordati quelli ottenuti nelle Mille Miglia del 1938 e del 1940: nel 1938, i quattro esemplari schierati dalla BMW si piazzarono ai primi posti della loro categoria. Fu l'equipaggio britannico Fane-James a trionfare, con le altre tre BMW subito dietro. L'edizione del 1940 fu invece disputata come Gran Premio di Brescia delle 1000 Miglia lungo un tracciato triangolare che si snodava fra Brescia, Cremona e Mantova. Per l'occasione vennero schierate cinque BMW \"328\", tra cui la gi\u00e0 citata BMW \"328\" berlinetta Superleggera della Touring che alla fine usc\u00ec vincitrice assoluta con l'equipaggio von Hanstein-B\u00e4umer. Un'altra \"328\", stavolta con carrozzeria roadster specificamente ridisegnata, e pilotata dall'equipaggio Brudes-Roese, si classific\u00f2 al terzo posto. Altra vittoria di rilievo fu quella di categoria ottenuta nel 1939 alla 24 Ore di Le Mans con l'equipaggio Schaumburg-Lippe-Wencher."}
{"id": "1382771", "revid": "666668", "url": "https://it.wikipedia.org/wiki?curid=1382771", "title": "Gala\u021bi", "text": "Gala\u021bi (in ungherese \"Galac\", in tedesco \"Galatz\") \u00e8 un municipio della Romania di abitanti, capoluogo dell'omonimo distretto, nella regione storica della Moldavia, vicino alla frontiera con la Repubblica di Moldavia e l'Ucraina. In base al censimento del 2011, la citt\u00e0 \u00e8 l'ottava della Romania per numero di abitanti.\nEtimologia del nome.\nIl nome \"Gala\u1e6di\" deriva dalla parola di origine cumana \"galat,\" essendo prestata dalla parola araba \u0642\u064e\u0644\u0652\u0639\u064e\u0629\u064c \"qal\u02bfat\" che significa \"fortezza.\" La radice di \"galat\" la troviamo in vari toponimi, alcuni dei quali mostrano chiaramente un'origine cumana, come per esempio il lago G\u0103l\u0103\u021bui, dove il significato del suffisso -\"ui\" tipico della lingua cumana \u00e8 \"l'acqua\". Un altro toponimo nella regione \u00e8 Galicia, con la sua citt\u00e0 di Halych, localmente associata alla taccola (Kawka, Halka). Prima dell'invasione mongola della Russia, Gala\u021bi era conosciuta come Malyi Halych (Little Halych- Piccola Halych), come parte del Regno Galizia\u2013Volinia. Altri posti con toponimi simili sono Galich, Russia e Galatia in Turchia. \"Gaul\" potrebbe essere una derivazione della Galitia (Galizia), suggerendo cos\u00ec l'origine celtico\".\" Un modello simile si verifica con i suoni celtici della parola Ligures (Liguria), faccendo riferimento a Caladaa* (una citt\u00e0 del territorio ligure o genovese). Gala\u021bi ha diversi esonimi: greco: \u0393\u03b1\u03bb\u03ac\u03c4\u03c3\u03b9 (Galatsi); tedesco: \"Galatz\"; ungherese: \"Galac\"; polacco: \"Ga\u0142acz\"; turco: \"Kalas\"; bulgaro: \u0413\u0430\u043b\u0430\u0446 (Galats); ucraino: \u0413\u0430\u043b\u0430\u0446 (Halats) and russo: \u0413\u0430\u043b\u0430\u0446 (Galats).\nGeografia fisica.\nTra i centri economici pi\u00f9 importanti della regione, la citt\u00e0 ha sempre svolto un ruolo fondamentale nei commerci essendosi sviluppata sulla riva sinistra del Danubio (e nei pressi della confluenza del fiume Siret), la pi\u00f9 importante arteria fluviale d'Europa. \u00c8 dotata inoltre di un grande porto commerciale fluviale (accessibile anche da navi oceaniche). Sede inoltre del pi\u00f9 grande complesso siderurgico della Romania, di propriet\u00e0 della Arcelor-Mittal.\nPunti d'interesse.\nTra i principali monumenti della citt\u00e0 si trovano:\nInfrastrutture e trasporti.\nIl trasporto urbano, gestito dalla societ\u00e0 Transurb, \u00e8 costituito da 2 linee tranviarie, 2 linee filobus e 19 linee di autobus. \u00c8 attivo tutti i giorni dalle 5 alle 22. Presenti inoltre diversi collegamenti extraurbani stradali e ferroviari con le principali citt\u00e0 della Romania: Ia\u0219i, Constan\u021ba, Bucarest e molte altre citt\u00e0. \u00c8 possibile attraversare il Danubio con servizio regolare di traghetto.\nAmministrazione.\nGemellaggi.\nGala\u021bi \u00e8 gemellata con le seguenti citt\u00e0:\nSport.\nCalcio.\nLa squadra principale della citt\u00e0 \u00e8 il O\u021belul Gala\u021bi."}
{"id": "1382775", "revid": "49980", "url": "https://it.wikipedia.org/wiki?curid=1382775", "title": "Interamna Pratuttiorum", "text": ""}
{"id": "1382776", "revid": "1305772", "url": "https://it.wikipedia.org/wiki?curid=1382776", "title": "San Benigno", "text": ""}
{"id": "1382777", "revid": "365417", "url": "https://it.wikipedia.org/wiki?curid=1382777", "title": "Apocalisse di Stefano", "text": "L'Apocalisse di Stefano \u00e8 un apocrifo del Nuovo Testamento condannato nel Decreto Gelasiano (fine V secolo). Il protagonista \u00e8 Stefano, protomartire cristiano.\nLa maggior parte degli studiosi contemporanei ritiene che vada identificata con un racconto del V secolo nel quale viene descritta, in maniera fantasiosa e romanzata, la conversione e la morte di Stefano, nella quale avrebbe avuto un ruolo attivo il persecutore Paolo, prima della sua conversione al cristianesimo. \nNel racconto compare anche il prefetto Ponzio Pilato, dinanzi al quale Stefano viene condotto dagli ebrei per essere giudicato; in realt\u00e0, secondo gli studiosi, Pilato non era pi\u00f9 prefetto della Giudea ai tempi del martirio di Stefano, essendo stato richiamato a Roma dopo la rivolta del monte Garizim e sostituito dal prefetto \"ad interim\" Marcello."}
{"id": "1382781", "revid": "1714743", "url": "https://it.wikipedia.org/wiki?curid=1382781", "title": "Ernesto Augusto I di Sassonia-Weimar", "text": "Biografia.\nEgli era il secondo ma il maggiore dei figli sopravvissuti del duca Giovanni Ernesto III di Sassonia-Weimar (1664 \u2013 1707) e della sua prima moglie, Sofia Augusta di Anhalt-Zerbst (1663 \u2013 1694).\nAlla morte del padre Ernesto Augusto divenne co-reggente (\"Mitherr\") di Sassonia-Weimar, assieme allo zio Guglielmo Ernesto (1662 \u2013 1728); ma questo suo titolo era solo nominale a causa del fatto che Guglielmo Ernesto fu un reggente autocratico. Solo alla di lui morte egli ottenne il reale governo sul ducato di Sassonia-Weimar.\nErnesto Augusto fu un tipico principe barocco e le sue stravaganze contribuirono alla rovina finanziaria del ducato. Inoltre egli divenne famoso per i suoi problemi mentali che lo portarono spesso ad arrestare alcuni dei suoi migliori amici senza alcun motivo, rimettendoli in libert\u00e0 solo dopo che questi avessero rinunciato alle loro fortune in suo favore. Molte delle sue vittime protestarono alla corte di Vienna o alla Corte d'Appello imperiale di Wetzlar. Ernesto Augusto perse gran parte dei processi istituiti contro di lui, il che port\u00f2 il ducato alla bancarotta.\nIl duca mantenne un esercito stabile, numericamente sproporzionato alle dimensioni del ducato ed alle capacit\u00e0 finanziarie statali. I soldati venivano in gran parte arruolati nell'Elettorato di Sassonia o nell'Impero. La man\u00eca di costruzione di Ernesto Augusto, che contribu\u00ec alla sua disfatta economica, lo port\u00f2 ad erigere quartieri interi a Kleinode, il piccolo Castello del Belvedere di Weimar, e il Castello rococ\u00f2 di Dornburg an der Saale, una delle residenze pi\u00f9 stravaganti del duca. La sua passione per la caccia era smodata: alla sua morte Ernesto Augusto lasci\u00f2 1.100 cani e 373 cavalli. Il duca mantenne un certo \"harem\", nel quale due \"Dame d'Onore\" (\"Ehrenfr\u00e4ulein\") e tre \"Dame di Stanza\" (\"Kammerfrauen\") compiacevano le sue voglie.\nIl Ducato di Sassonia-Weimar-Eisenach e l'assolutismo.\nNel 1741 il ramo dei Sassonia Eisenach-Jena si estinse alla morte del Duca Guglielmo Enrico. Come unico parente sopravvissuto del duca, Ernesto Augusto eredit\u00f2 i suoi stati; da questo periodo l'unione tra il Ducato di Sassonia-Weimar e quello di Sassonia-Eisenach-Jena fu definitiva. Una delle prime decisioni del nuovo duca fu quella di stabilire il diritto di primogenitura sul Ducato di Sassonia-Weimar (confermato nel 1724 dall'Imperatore Carlo VI); questa decisione preserv\u00f2 l'area da future divisioni. Dal 1741 il suo nuovo ducato prese il nome di Sassonia-Weimar-Eisenach (Jena venne unita a Eisenach), ma l'unione fu perlopi\u00f9 indicata come personale. Il nuovo stato si componeva di due ampie aree e di due rispettive residenze, una a Weimar e l'altra a Eisenach, che non erano collegate, ma erano separate da molti altri piccoli villaggi.\nL'annessione del Ducato di Sassonia-Eisenach fu favorevole al nuovo duca, amante della caccia; questa regione era ricca di boschi che gli consentirono di creare greandi battute di caccia. Egli abbandon\u00f2 il principe ereditario a Weimar, nel Castello del Belvedere, sotto la sorveglianza del suo Feldmaresciallo, e si trasfer\u00ec permanentemente a Eisenach. Dopo questo il duca raramente si interess\u00f2 al figlio e si limit\u00f2 a mandare lettere da Eisenach a Weimar per salvaguardare la sua istruzione. Il principe ereditario vide suo padre per l'ultima volta nel 1743.\nErnesto Augusto cerc\u00f2 di aumentare l'assolutismo nel Sassonia-Weimar, sul modello francese. Il segreto \"Ratskollegium\" \u2013 un consiglio consultivo di nobili \u2013 venne sciolto. Nel 1746 i cittadini di Eisenach porsero al duca un esposto con le condizioni per una costituzione, mostrando di volersi opporre al programma assolutistico del principato; per questo molte delle riforme di Ernesto Augusto non poterono trovare accoglimento: la morte del duca contribu\u00ec a prevenire una guerra civile.\nAlla sua morte, Ernesto Augusto lasci\u00f2 il ducato devastato finanziariamente quando il successore (Ernesto Augusto II) era ancora minorenne.\nMatrimoni e discendenza.\nA Nienburg, il 24 gennaio 1716, Ernesto Augusto spos\u00f2 Eleonora Guglielmina di Anhalt-K\u00f6then (1696 \u2013 1726) dalla quale ebbe 8 figli:\nAlla morte dell prima moglie, nel 1726, il duca decise di non risposarsi pi\u00f9, scegliendo di vivere con le proprie amanti. Ma nel 1732 la situazione cambi\u00f2 inaspettatamente: il suo unico figlio ed erede, Giovanni Guglielmo, mor\u00ec. Questo gli prospett\u00f2 la necessit\u00e0 di procurare un nuovo erede alla dinastia.\nA Bayreuth il 7 aprile 1734, Ernesto Augusto spos\u00f2 in seconde nozze Sofia Carlotta di Brandeburgo-Bayreuth (1713 \u2013 1747), dalla quale ebbe quattro figli:\nIl duca Ernesto ebbe anche un figlio illegittimo dalla amante Federica di Marschall:"}
{"id": "1382784", "revid": "88740", "url": "https://it.wikipedia.org/wiki?curid=1382784", "title": "William Lawrence Bragg", "text": "Biografia.\nEra il direttore del laboratorio Cavendish all'Universit\u00e0 di Cambridge quando, nel 1953, Watson e Crick scoprirono la struttura del DNA.\nBragg mostr\u00f2 subito un interesse per la scienza e la matematica. Suo padre, William Henry Bragg era professore di matematica e fisica all'Universit\u00e0 di Adelaide. \nDa piccolo cadde dal triciclo e si ruppe un braccio. Il padre, che aveva letto degli esperimenti di R\u00f6ntgen sui raggi X, pens\u00f2 di usare questa scoperta per analizzare il braccio rotto. Questo fu il primo utilizzo chirurgico dei raggi X in Australia documentato.\nNel 1908 Bragg si diplom\u00f2 in matematica, chimica e fisica. Quello stesso anno la sua famiglia si trasfer\u00ec in Inghilterra poich\u00e9 suo padre aveva accettato di lavorare all'Universit\u00e0 di Leeds.Studi\u00f2 al Trinity College dell'Universit\u00e0 di Cambridge diplomandosi in fisica nel 1911.\nIl suo lavoro maggiore \u00e8 la legge di Bragg che rende possibile calcolare la posizione degli atomi in un reticolo cristallino studiando la diffrazione dei raggi X. Il lavoro di ricerca di Bragg fu interrotto dalle due guerre mondiali durante le quali lavor\u00f2 allo sviluppo di un apparecchio per la rilevazione della posizione dei cannoni nemici utilizzando il suono prodotto dal lancio dei proiettili.\nNell'autunno del 1915 suo fratello mor\u00ec nella battaglia di Gallipoli in Turchia; nello stesso periodo egli ricevette il Premio Nobel per la fisica assieme a suo padre per gli studi condotti sull'analisi della struttura cristallina per mezzo dei raggi X divenendo il pi\u00f9 giovane premiato a soli 25 anni.\nNel 1921 spos\u00f2 Alice Hopkinson (1899\u20131989), cugina di un amico che era stato ucciso durante la guerra. I due ebbero quattro figli: l'ingegnere Stephen Lawrence (1923\u20132014), David William (1926\u20132005), Margaret Alice (1931), che spos\u00f2 il diplomatico Mark Heath, e Patience Mary (1935). Alice fu sindaca di Cambridge tra il 1945 e il 1946.\nFu insignito della Medaglia Roebling per la mineralogia nel 1948."}
{"id": "1382791", "revid": "74801", "url": "https://it.wikipedia.org/wiki?curid=1382791", "title": "Soligali\u010d", "text": "Soligali\u010d (anche traslitterata come \"Soligalich\") \u00e8 una cittadina della Russia europea centrale, situata nell'Oblast' di Kostroma; sorge sul fiume Kostroma, a nordest di Kostroma ed \u00e8 capoluogo del Soligali\u010dskij rajon.\nSoligali\u010d appare nelle cronache locali nel 1335, con il nome di \"Sol'-Galickaja\"; la risorsa economica dell'insediamento era costituita dal sale, donde il nome (\"Sol'\" in russo significa \"sale\"). Lo \"status\" di citt\u00e0 arriv\u00f2 nel 1778.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1382792", "revid": "125175918", "url": "https://it.wikipedia.org/wiki?curid=1382792", "title": "Prodotti Microsoft", "text": "Microsoft si divide in:\nSistemi operativi.\nWindows NT.\nTutte le versioni di Windows, da \"Windows XP\" in poi fanno parte della famiglia Windows NT.\nSoftware.\nWindows Essentials.\nSi trattava di una suite gratuita di Microsoft, non pi\u00f9 supportata, che offriva prodotti relativi a foto e video tra i quali:\nExpression Studio.\nSi tratta di una suite di Microsoft per i professionisti in ambito di Design, Web e Video. Essa comprende:\nMicrosoft Office.\nSi tratta di una suite di software di produttivit\u00e0 personale.\nApparecchi elettronici.\nMicrosoft Surface.\nLinea di tablet e altri tipi di hardware\nWindows Mixed Reality.\nVisore per la realt\u00e0 aumentata che utilizza gli ologrammi per interagire con ci\u00f2 che viene visualizzato."}
{"id": "1382793", "revid": "287204", "url": "https://it.wikipedia.org/wiki?curid=1382793", "title": "Soligalic", "text": ""}
{"id": "1382794", "revid": "117798832", "url": "https://it.wikipedia.org/wiki?curid=1382794", "title": "Santella", "text": "Santella \u00e8 il nome utilizzato per un particolare tipo di edicola votiva diffusa nella Lombardia orientale (province di Bergamo, di Brescia e nell'Alto Mantovano). La denominazione deriva dall'italianizzazione del termine dialettale \"sant\u00e9la\", che potrebbe significare \"luogo legato ai santi\".\nSinonimo di \"santella\" \u00e8 Capitello, utilizzato in area veneta e in alcuni casi nella Lombardia ex-veneta (dizione dialettale \"capit\u00e8l\").\nLe edicole, che possono essere di propriet\u00e0 pubblica o privata, contengono rappresentazioni di santi commissionati al pittore dal dedicatario. Molto diffusa \u00e8 la rappresentazione della Madonna.\nLe \"santelle\" erano erette sia in centri abitati che all'esterno, lungo le vie di comunicazione, sovente dove le strade si biforcavano in pi\u00f9 direzioni. \nIn alcuni casi le \"santelle\" posizionate nella campagna erano luoghi d'arrivo di particolari cerimonie religiose chiamate rogazioni, che si celebravano in determinati giorni dell'anno."}
{"id": "1382795", "revid": "80339", "url": "https://it.wikipedia.org/wiki?curid=1382795", "title": "Soligalich", "text": ""}
{"id": "1382800", "revid": "765341", "url": "https://it.wikipedia.org/wiki?curid=1382800", "title": "Cyril M. Kornbluth", "text": "Biografia.\nNato a Inwood, Manhattan (New York) nel 1923, Kornbluth inizi\u00f2 a scrivere all'et\u00e0 di quindici anni e i suoi lavori iniziarono ad essere pubblicati a partire dal 1940. Fu membro dei \"Futurians\", un'associazione di appassionati di fantascienza di cui fecero parte Isaac Asimov, Frederik Pohl, Damon Knight e James Blish. Con lo pseudonimo collettivo di Cyril Judd ha scritto opere a quattro mani con Judith Merril dal 1951 al 1953. Ha scritto anche con gli pseudonimi di Cecil Corwin, Simon Eisner, S. D. Gottesman, Kenneth Falconer.\nDi particolare rilievo il romanzo \"I mercanti dello spazio\" e il racconto \"Gli idioti in marcia\".\nNe \"I mercanti dello spazio\", scritto in collaborazione con Frederik Pohl, descrive una societ\u00e0 in cui le agenzie pubblicitarie condizionano la vita dei consumatori. Il protagonista, un giovane pubblicitario in carriera, \u00e8 coinvolto nella lotta contro questo regime, organizzata da un gruppo clandestino di cui render\u00e0 possibile la vittoria.\nNe \"Gli idioti in marcia\" il mondo \u00e8 sovrappopolato da persone con quoziente d'intelligenza estremamente basso, mantenute in vita da una piccola \u00e9lite di persone intelligenti. Il protagonista, un venditore immobiliare giunto dal passato in animazione sospesa a causa di un incidente, trover\u00e0 la soluzione a questo stato di cose: sterminer\u00e0 gli idioti facendoli emigrare su Venere, dopo averli convinti che \u00e8 un paradiso tropicale. Alla fine del racconto anch'egli \u00e8 imbarcato su un'astronave per Venere, seguendo il destino delle sue vittime.\nKornbluth mor\u00ec per un attacco di cuore a 34 anni a Levittown, frazione di Hempstead, a Long Island, nel 1958.\nNumerosi suoi racconti incompiuti furono completati e pubblicati da Frederik Pohl."}
{"id": "1382818", "revid": "122914469", "url": "https://it.wikipedia.org/wiki?curid=1382818", "title": "Vladimir Galaktionovi\u010d Korolenko", "text": "Biografia.\nDopo aver studiato all'Istituto Tecnologico di Pietroburgo e dal 1874 all'Accademia di Agraria di Mosca, nel 1876 partecip\u00f2 a una dimostrazione studentesca che gli caus\u00f2 l'espulsione dall'istituto e il domicilio coatto a Kron\u0161tadt. Durante gli anni di studio ader\u00ec al movimento dei \"narodniki\" (populisti), e il suo attivismo politico lo port\u00f2 ad avere non pochi problemi con la legge. Di nuovo arrestato nel 1879, and\u00f2 al confino a Perm' e in seguito, fu deportato in Siberia per tre anni. Tornato in Russia nel 1885 si stabil\u00ec a Ni\u017enij Novgorod, dove pubblic\u00f2 il \"Sogno di Mak\u00e0r\".\nParallelamente alla sua attivit\u00e0 di scrittore port\u00f2 avanti quella di pubblicista, con saggi critici sulla situazione politica e sociale del paese. Dopo un viaggio in Inghilterra ed in America, nel 1896 si trasfer\u00ec a San Pietroburgo dove prese in carico la direzione della rivista populista \"Russkoe bogatstvo\" (La ricchezza russa), in collaborazione con Nikolaj Konstantinovi\u010d Michajlovskij. In seguito si trasfer\u00ec a Poltava.\nNominato nel 1900 membro dell'Accademia delle Scienze, a seguito della mancata ratifica della nomina di Maksim Gor'kij, Korolenko e Anton Pavlovi\u010d Cechov si dimisero dall'istituzione. Korolenko era un populista, pieno di fede nella bont\u00e0 umana, che mantenne sempre un grande equilibrio e una grande serenit\u00e0. Nel 1893 partecip\u00f2 alla fondazione del partito Narodnoe pravo (Diritto popolare), sciolto dalla polizia l'anno successivo. \nIl \"Sogno di Mak\u00e0r\" \u00e8 senz'altro l'opera pi\u00f9 significativa da lui composta in piena maturit\u00e0.\nLo scrittore in questo celebre racconto ha profuso tutta la sua esperienza delle vita, oltre che il frutto delle sue esperienze politiche e umane.\nNella \"Storia di un mio contemporaneo\", egli riusc\u00ec a darci un altro capolavoro. La sua arte si ispir\u00f2 altres\u00ec alla natura, alla terra siberiana e a quella dell'Ucraina, la sua terra natale.\nIdealista radicale, fu oscurato nella fama da \u010cechov, ma Korolenko resta insieme a Gar\u0161in e Leskov, pur molto distante da questi autori, uno dei maggiori scrittori russi di racconti del tardo XIX secolo.\nDal racconto \"In cattiva compagnia\" nel 1983 Kira Muratova ha tratto il film \"Tra le pietre grigie\"."}
{"id": "1382821", "revid": "256896", "url": "https://it.wikipedia.org/wiki?curid=1382821", "title": "Tetraodon miurus", "text": "Il pesce palla del Congo (Tetraodon miurus Boulenger, 1902), \u00e8 una specie di pesce palla d'acqua dolce.\nDistribuzione e habitat.\nPresente nel fiume Congo, in Africa. Misura fino a 15 cm."}
{"id": "1382823", "revid": "84217", "url": "https://it.wikipedia.org/wiki?curid=1382823", "title": "Necropoli di Ponte Messato", "text": "La necropoli di Ponte Messato (o \"della Cona\") \u00e8 sita nel quartiere Cona di Teramo.\nDi origine pre-romana e ampliata nel periodo romano, si sviluppa ai lati dell'antica strada lastricata (la Via Cecilia, contornata di monumenti, definita dagli archeologi \"la via sacra d'Interamnia\" (fatte le dovute proporzioni \u00e8 in effetti una sorta di \"Via Appia teramana\" per le analogie con la Via Appia antica nei pressi di Roma).\nStoria.\nL'area venne alla luce per caso nel 1961, durante i lavori per la costruzione di un garage per la rimessa dei pullman dell'allora INT (\"Istituto Nazionale Trasporti\"). \nGli operai del cantiere, non dotati dell'adeguata sensibilit\u00e0 e conoscenza dell'importanza dei resti archeologici appena scoperti, secondo alcune testimonianze \"rompevano le enormi urne cinerarie nella speranza di trovarvi monete d'oro...\".\nLo studioso Giammario Sgattoni, venuto a conoscenza del ritrovamento, fu uno dei primi a intervenire sul posto e a raccontare dell'episodio in un suo articolo pubblicato nel 1974 sulla rivista \"Teramo\".\nIntervenne Adriano La Regina, allora Funzionario Archeologico per la \"Soprintendenza alle Antichit\u00e0 per l'Abruzzo e il Molise\", che port\u00f2 alla luce sedici mausolei risalenti al periodo tra la fine del I secolo a.C. e l'inizio del I secolo d.C.\nNell'area indagata, dell'estensione di 1000 m\u00b2, furono rinvenute sepolture risalenti a un periodo che andava dall'Et\u00e0 del ferro all'et\u00e0 imperiale romana. Nel 1982, a seguito della individuazione di un ulteriore tratto di strada romana e di mausolei con ceneri dei defunti, si decise di procedere ad una seconda campagna di scavi.\nTra il 1983 e il 1985, sotto la direzione di Luisa Migliorati e di Vincenzo D'Ercole, l'indagine consent\u00ec di individuare un'emergenza archeologica pi\u00f9 estesa comprendente la strada glareata di et\u00e0 romana (gi\u00e0 individuata nel 1961) e una necropoli con tombe monumentali a pianta quadrata e circolare con urne cinerarie all'interno. Dal 1997 al 2014 le ricerche e gli scavi sono condotti da Vincenzo Torrieri con la realizzazione del Parco della necropoli monumentale di et\u00e0 giulio-claudia sulla \"Via Sacra\" e la scoperta di un grande tempio romano-repubblicano, sul modello etrusco-laziale, della grandezza di m 21,0 per 31,0. \nLa strada romana, l'Interamnium Vorsus, si ipotizza fosse una diramazione della Via Cecilia che conduceva nella Sabina, risalendo l'alta valle del Vomano, e raccordandosi con la Via Salaria, a Roma.\nNell'anno 2000, durante gli scavi dei lavori stradali per la costruzione della circonvallazione di Teramo (il Lotto zero), venne alla luce anche un tempio di et\u00e0 ellenistico-romana e un'ulteriore parte della necropoli dell'Et\u00e0 del Ferro. L'area dista ben 300 metri pi\u00f9 a sud-ovest da quella rinvenuta nel 1982.\nSi \u00e8 potuto dedurre che la zona fosse stata terrazzata per potervi seppellire i defunti nel periodo tra la prima et\u00e0 del Ferro e l'et\u00e0 arcaica (X secolo a.C.-VI secolo a.C.).\nSi \u00e8 potuto accertare che l'area pi\u00f9 prossima a Ponte Messato (quindi a Teramo), precedentemente scoperta, \u00e8 pi\u00f9 antica rispetto a quella rinvenuta successivamente.\n\u00c8 ipotizzabile che la necropoli di Ponte Messato-La Cona fosse la pi\u00f9 importante ed estesa tra le necropoli disposte nell'anello pi\u00f9 esterno intorno all'antica citt\u00e0 di Teramo (\"Intermamna Praetuttiorum\").\nAltre necropoli prossime al nucleo dell'antica Teramo sono state rinvenute in prossimit\u00e0 della confluenza del Tordino con il Vezzola (nella zona di Madonna delle Grazie-Campo Boario), tombe dell'et\u00e0 del Ferro nel giardino pubblico fuori Porta San Giorgio, oppure presso l'Istituto Tecnico \"V. Comi\" in Viale Bovio, e tombe ancor pi\u00f9 prossime all'antico nucleo storico, in Via Carducci e in Via Delfico."}
{"id": "1382825", "revid": "124188876", "url": "https://it.wikipedia.org/wiki?curid=1382825", "title": "Litomy\u0161l", "text": "Litomy\u0161l (pronuncia: ; in tedesco \"Leitomischl\") \u00e8 una citt\u00e0 della Repubblica Ceca facente parte del distretto di Svitavy, nella regione di Pardubice.\nIn questa citt\u00e0 \u00e8 presente una sede dell'Universit\u00e0 di Pardubice. \nStoria.\nLa citt\u00e0 di Litomy\u0161l, nella Boemia orientale, fu fondata nel XIII secolo sul luogo di un antico insediamento fortificato sulla strada per Trst\u011bnice, tratto di una via commerciale che univa Boemia e Moravia. \nIn passato la citt\u00e0 fu anche un significativo centro religioso; fu a Litomy\u0161l che nel 1344 venne eretta la diocesi di Litomy\u0161l, la seconda diocesi della Boemia, sede vescovile che fu soppressa nella seconda met\u00e0 del XV secolo, durante la Crociata Hussita. \nNel XIX secolo la Scuola di Grammatica di Litomy\u0161l acquis\u00ec grande notoriet\u00e0. \nMonumenti.\nIl castello.\nL'attrazione principale di Litomy\u0161l \u00e8 il monumentale castello rinascimentale, costruito tra il 1568 ed il 1581 da Vratislav von Pernstein, sotto la direzione degli architetti ticinesi Giovanni Battista Aostalli e Ulrico Aostalli. \nLe pareti della corte interna presentano una notevole decorazione a sgraffito.\nGli edifici interni del castello sono unici non soltanto per la loro raffinatezza, ma anche per essere stato il luogo di nascita del compositore ceco Bed\u0159ich Smetana. \nGli interni del castello, specialmente il teatro barocco costruito nel 1796-1797 e decorato dal pittore austriaco Josef Platzer, l'anfiteatro e la casa di Smetana, offrono concerti e spettacoli teatrali che hanno arricchito la vita cittadina nel corso degli anni. Nel 1994 il castello ospit\u00f2 un incontro tra sette presidenti dell'Europa centrale. \nIl complesso del castello \u00e8 stato inserito tra i patrimoni dell'umanit\u00e0 dall'UNESCO nel 1999.\nPiazza del mercato (Piazza Smetana).\nNella piazza allungata, la seconda pi\u00f9 grande della Repubblica Ceca dopo Piazza San Venceslao a Praga, si trova il municipio in stile gotico ed una serie di abitazioni barocche, molte con arcate e volte. \nUna delle case pi\u00f9 importanti \u00e8 la \"Casa dei Cavalieri\" (\"U Ryt\u00ed\u0159\u016f\"), nota soprattutto per la sua facciata. \nLe tradizioni culturali cittadine sono conosciute oltre i confini regionali e nazionali. "}
{"id": "1382830", "revid": "137555", "url": "https://it.wikipedia.org/wiki?curid=1382830", "title": "Double Nation", "text": ""}
{"id": "1382833", "revid": "306856", "url": "https://it.wikipedia.org/wiki?curid=1382833", "title": "Cagiva Freccia", "text": "La Cagiva Freccia \u00e8 una motocicletta stradale sportiva con carenature emulate dalla Ducati Paso, munita di miscelatore, prodotta dalla Cagiva dal 1987 al 1990 nella sola cilindrata di 125 cm\u00b3, tale modello cambiava il suffisso del nome ogni volta che veniva aggiornata: \"Freccia C9\", \"Freccia C10R\", \"Freccia C12R\" e \"Freccia C12SP\".\nPer ogni modello della Freccia si hanno una versione normale e una versione SP, per le competizioni Sport Production, non omologata per uso su strada, inoltre tutti i modelli hanno la curiosa particolarit\u00e0 del cupolino non trasparente ma dipinto con i colori della moto.\nLa rivale \"storica\" della Freccia sul mercato fu l'Aprilia AF1, ma non era da meno neanche la Gilera SP.\nFreccia C9.\nLa Freccia C9 \u00e8 stata prodotta solo per un anno: il 1987. Si trattava di una moto stradale molto carenata: non solo non si vedevano n\u00e9 il motore n\u00e9 il telaio ma pure il serbatoio era completamente coperto.\nIl telaio \u00e8 un bitrave in acciaio a tubi rettangolari, con telaietto a tubi quadrati integrato (in un sol pezzo), mentre il forcellone posteriore \u00e8 in acciaio con bracci simmetrici a sezione rettangolare, le forcelle invece sono da 35\u00a0mm con una corsa di 140\u00a0mm, mentre i supporti per i semimanubri sono avvitati sulla piastra di sterzo e sagomati in modo da coprire anche i tappi degli steli della forcella.\nMunita di un motore a due tempi completamente ridisegnato rispetto ai precedenti e dove compare per la prima volta nei modelli stradali un sistema di controllo dello scarico, che \u00e8 del tipo a doppia valvola di scarico (di cui una a saracinesca e una a risuonatore) a comando meccanico CTS (Cagiva Tourque System) e CPC (Cagiva Power Chamber) ad (interruttore centrifugo), l'adozione di un sistema d'equilibratura e adoperava un'espansione molto particolare: oltre a passare sotto il motore, tipico per questo tipo di moto, terminava sotto il codino, dividendosi in due tubi (spilli) ai quali si agganciavano due silenziatori piuttosto fini, di forma conica, che trovavano alloggiamento ai lati del codone.\nL'impianto frenante all'anteriore montava un monodisco in ghisa della Brembo da 260\u00a0mm, protetto da un avvolgente parafango anteriore che lasciava scoperta solo mezza ruota, mentre al posteriore montava un uguale disco Brembo da 240\u00a0mm. Era sufficientemente potente da garantire spazi ridotti, ma non ai livelli di quelli delle attuali 125 sul mercato come la Mito.\nIl cambio era a sei marce, come tutti i 125 attuali, con la differenza che la prima risultava essere molto corta, ideale per le salite e la ridotta potenza del motore, ma poco pratica per l'uso su pista.\nIl rubinetto della benzina era del tipo a TRE posizioni (ON, DEPRESSIONE e OFF) con la segnalazione tramite lampadina della riserva, questo tipo di rubinetto verr\u00e0 mantenuto anche sulle serie successive.\nLa Freccia C9 fu commercializzata in 5 colorazioni diverse, tutta rossa con puntale nero, una con la parte superiore ed inferiore rosse separate da strisce gialle ed il corpo centrale bianco semilucido, l'altra con la parte superiore e inferiore blu separate da strisce gialle ed il corpo centrale bianco semilucido entrambe le versioni bicolori appena citate con porta numero giallo sotto la presa d'aria anteriore , una versione completamente nera lucida con strisce e scritte verdi e una completamente nera lucida con scritte rosse (uscite entrambi in un numero limitato) La colorazione bicolore verr\u00e0 utilizzata solo su questo modello, per i modelli successivi la Cagiva sceglier\u00e0 una colorazione monocromatica. \nSulla base di questo modello venne creata la Moto Morini Dart 350.\nFreccia C10R &amp; Freccia C10 Anniversary.\nPure la C10R, evoluzione del modello precedente, fu prodotta per un solo anno: il 1988. Ci\u00f2 che la caratterizza e la distingue dalla C9R \u00e8 una diversa carenatura con frecce e specchi retrovisori integrati; l'adozione di un nuovo gruppo termico con un sistema della valvola di scarico migliorato e quest'ultima aggiornata (800058061), pur rimanendo meccanico, inoltre non si usa pi\u00f9 la CPC (Cagiva Power Chamber), e la scelta d'una pi\u00f9 classica espansione terminante a lato del forcellone.\nDella Freccia C10R venne presentata pure una versione limitata di soli 500 esemplari, chiamata \"Anniversary\" con alcune migliorie rispetto al modello ordinario: la prima marcia del cambio rivista, l'adozione dello pneumatico pi\u00f9 grande al posteriore (130/70 17), il controllo elettronico della valvola di scarico, che mantiene l'apertura della valvola sempre a 7250 rpm come nel dispositivo meccanico, l'aggiornamento della biella e dell'albero motore, con l'adozione del nuovo cilindro (800060433) che ha la predisposizione per il sistema d'azionamento meccanico della valvola di scarico, dove \u00e8 sufficiente una semplice foratura del cilindro, rendendolo utilizzabile sui vecchi modelli.\nPer quanto riguarda la carburazione della moto, questa fu rivista, con l'adozione le galleggiante da 9,5g invece che da 11\u00a0:g, dal getto del massimo da 140 al posto del 135, mentre la valvola gas rimaneva la 50, lo spillo il X29, il getto del minimo il 40, l'emulsionatore 272 DV, getto d'avviamento da 65 e getto di potenza da 50, mentre a partire dalla matricola 5P006005 fu ulteriormente rivista, con spillo conico X36, getto del minimo da 45, getto del massimo da 110, emulsionatore 274 DV e getto di potenza da 100, mentre il cambio fu dotato della prima marcia pi\u00f9 lunga.\nQuesto modello \u00e8 stato commercializzato in numerose colorazioni, principalmente nella versione monocroma rossa, ma altrettanto diffuse furono la nera e la gialla.\nFreccia C12R.\nLa Freccia C12R \u00e8 stata prodotta nell'arco di un solo anno: il 1989.\nSi differenzia dalla Freccia C10R e Anniversary principalmente per il cambio a sette marce, la marcia \u00e8 stata aggiunta per essere utilizzata dai modelli SP, non \u00e8 molto pi\u00f9 lunga della sesta, ma per poterla utilizzare nei modelli stradali, diventava necessario accorciare i rapporti del cambio; a meno che non ci si volesse limitare a viaggiare a regimi medio-bassi.\nAltre differenze sono nella carenatura, che oltre per le colorazioni e le scritte, differisce per l'adozione di un parafango anteriore decisamente pi\u00f9 piccolo del precedente e differenza pi\u00f9 di rilievo \u00e8 per l'adozione di un impianto frenante anteriore con un disco maggiorato e che richiede al pilota meno forza sulla leva.\nPer quanto riguarda la carburazione della moto, questa fu rivista con l'adozione di una versione nuova del carburatore, con l'adozione le galleggiante da 6,5g invece che da 9,5g, la valvola gas da 45 invece che da 50, con spillo conico X31 al posto del X36, getto del massimo da 132 invece che da 110, l'emulsionatore 265 EN al posto del 274 DV, getto di potenza da 90 invece che da 100, getto del minimo da 44 invece che da 45.\nLa C12R fu commercializzata in varie colorazioni, principalmente nella livrea completamente rossa, esattamente come il modello C10R, ma molto diffuse anche le versioni nera o bianca.\n\u00c8 sulla base di questo modello che verr\u00e0 creata la Mito alla quale si affiancher\u00e0 la rara Freccia C12 SP (Lucky Explorer) fino a quando, divenuta carenata, ne prender\u00e0 definitivamente il posto.\nFreccia C12 SP (Lucky Explorer).\nLa Freccia C12 SP (Lucky Explorer) prodotta in pochi esemplari, nel solo anno 1990, riprendeva le colorazioni usate dal campione Villa alla guida dell'Elefant nella Dakar del '90, ed era destinata alla competizione di categoria Sport Production 125, anche se omologata per uso stradale.\nLa moto, derivata dal modello \"Cagiva Freccia C12R\", ne differisce per l'adozione dell'unica colorazione Lucky Explorer e per l'adozione di un propulsore SP, con un carburatore Dell'Orto VHSB 37 ED (diventando e rimanendo ancora il 125 stradale con il carburatore pi\u00f9 grande di serie), in grado di farle raggiungere i 170\u00a0km/h, grazie a una potenza massima di oltre 30\u00a0CV.\nQuesta versione rappresenta la massima evoluzione della Freccia, con la migliore qualit\u00e0 ciclistica e motoristica, raggiungendo la potenza pi\u00f9 elevata e le migliori prestazioni sia velocistiche che di ripresa e accelerazione.\nFreccia FY.\nQuesta freccia, prodotta solo nel 1991 ha il nome \"FY\" che sta per \"Final Year\", perch\u00e9 rappresenta gli ultimi modelli della Freccia i quali vennero venduti fino all'inizio del 1993, che in questa versione venne prodotta in Taiwan per abbattere i costi e poter offrire una stradale sportiva, anche se non la pi\u00f9 competitiva, a basso costo.\nCon questa versione si ritorna a un cambio a sei marce e si riutilizzano i cerchi montati sulla C9 e sulla C10R."}
{"id": "1382837", "revid": "137555", "url": "https://it.wikipedia.org/wiki?curid=1382837", "title": "Sean &amp; Kim", "text": ""}
{"id": "1382838", "revid": "436907", "url": "https://it.wikipedia.org/wiki?curid=1382838", "title": "Yellow Hedgerow Dreamscape", "text": "Yellow Hedgerow Dreamscape \u00e8 la prima raccolta del gruppo musicale britannico Porcupine Tree, pubblicato nel 1994 dalla Magic Gnome.\nDescrizione.\nDistribuito in tiratura limitata a copie, l'album raccoglie tutto il materiale escluso da \"On the Sunday of Life...\", ovvero i restanti brani che Steven Wilson ha realizzato e pubblicato nei tre demo \"Tarquin's Seaweed Farm\", \"The Love Death and Mussolini EP\" e \"The Nostalgia Factory\". Nel disco figura anche la versione originaria di \"Radioactive Toy\", successivamente ampliata per \"On the Sunday of Life...\", e una cover di \"The Cross\" di Prince.\nNel febbraio del 2000 la Gates of Dawn ha ristampato l'album in formato vinile, che si caratterizza per la presenza di \"Out\" (tratto da \"The Love Death and Mussolini EP\") al posto di \"The Cross\".\nTracce.\nTesti e musiche di Steven Wilson, eccetto dove indicato."}
{"id": "1382842", "revid": "827882", "url": "https://it.wikipedia.org/wiki?curid=1382842", "title": "National Air and Space Museum", "text": "Il National Air and Space Museum (NASM) dell'Istituto Smithsonian \u00e8 un museo situato a Washington (Stati Uniti) ed \u00e8 il pi\u00f9 popolare dei musei Smithsonian. Ha la pi\u00f9 ampia raccolta di aerei e veicoli spaziali nel mondo ed \u00e8 un centro vitale per la ricerca sulla storia, la scienza e la tecnologia dell'aeronautica e del volo spaziale, cos\u00ec come la scienza planetaria e la geologia e la geofisica. Quasi tutti i velivoli esposti sono originali o copie fedeli.\nGrazie ai suoi ben 9,4 milioni di accessi annuali, nel 2003 \u00e8 risultato il pi\u00f9 visitato tra le strutture museali di qualsiasi tema al mondo.\nIl museo possiede una sede distaccata nell'area di Chantilly, nella Contea di Fairfax, in Virginia: si tratta dello Steven F. Udvar-Hazy Center."}
{"id": "1382845", "revid": "1573940", "url": "https://it.wikipedia.org/wiki?curid=1382845", "title": "Pieris krueperi", "text": "Pieris krueperi , \u00e8 un Lepidottero appartenente alla famiglia Pieridae.\nDescrizione.\nAdulto.\nFilogeneticamente affine a \"Pieris ergane\", \"Pieris mannii\", \"Pieris napi\" e \"Pieris rapae\"; da queste si differenzia fondamentalmente per il fatto che la parte superiore dell'ala anteriore presenta una macchia scura triangolare in prossimit\u00e0 dell'apice.\nL'apertura alare va da 2,1 a 2,5\u00a0cm.\nUova.\nLe uova vengono deposte da aprile a ottobre.\nLarva.\nLe larve si possono osservare da aprile a novembre.\nPupa.\nSi trovano tutto l'anno; questo stadio va in ibernazione durante l'inverno.\nDistribuzione e habitat.\nLa specie ha un areale di tipo paleartico, compreso tra la Penisola Balcanica sud-orientale (Bulgaria Macedonia e Grecia), l'Iran, fino all'Asia Centrale (Turkestan e Kashmir). \u00c8 considerata vulnerabile in Bulgaria ed \u00e8 comunque rara in tutto l'areale.\nLa si pu\u00f2 osservare in corrispondenza a pendii rocciosi, anche vulcanici, dal livello del mare fino a 2000 metri di quota. Le popolazioni pi\u00f9 meridionali raggiungono quote anche maggiori.\nBiologia.\nPeriodo di volo.\nDa marzo a ottobre, in 2-4 generazioni l'anno.\nAlimentazione.\nI bruchi si nutrono sulle foglie di Brassicaceae del generi \"Aurinia\" e \"Alyssum\" (in particolare \"Alyssum montanum\").\nTassonomia.\nSi distinguono due sottospecie, con differente distribuzione:"}
{"id": "1382851", "revid": "125068221", "url": "https://it.wikipedia.org/wiki?curid=1382851", "title": "BMW 320", "text": "La 320 \u00e8 un'autovettura di fascia alta prodotta dal 1937 al 1938 dalla Casa automobilistica tedesca BMW.\nStoria e profilo.\nNascita del modello.\nL'introduzione, nel febbraio 1936, della BMW 326, dotata di una linea molto moderna ed aerodinamica, fece invecchiare di colpo la gamma BMW gi\u00e0 presente in listino. In particolare, la BMW 319, che aveva ambizioni da vettura di fascia medio-alta, sent\u00ec ad un tratto il peso degli anni, anche a causa di un progetto non pi\u00f9 freschissimo visto che il telaio risaliva gi\u00e0 al 1932, mentre la carrozzeria era pressappoco la stessa delle BMW 303. In realt\u00e0 tra quest'ultima e la \"319\" non passarono molti anni, ma l'arrivo della moda delle linee aerodinamiche assest\u00f2 un colpo tremendo al design pressoch\u00e9 squadrato delle vetture europee ancora rimaste a seguire i vecchi canoni stilistici. Giunse cos\u00ec il momento di realizzare un modello in grado di sostituire in un colpo solo sia la \"319\" sia la 329, ossia una variante cabriolet della \"319\" \"vestita\" con una carrozzeria molto pi\u00f9 vicina, nello stile, alla \"326\". Per distaccare quest'ultima dal nuovo modello si decise di riconfermare il vecchio telaio dei due modelli uscenti, a sua volta di origine 303. Per contro, venne notevolmente allungato il passo, pur rimanendo pi\u00f9 corto di quello della \"326\". La vettura definitiva venne introdotta nel luglio 1937 con la denominazione \"320\".\nCaratteristiche.\nLa \"320\" propose quindi una carrozzeria simile nello stile a quella della \"326\", ma dalla quale si distingueva a colpo d'occhio per il fatto di avere due sole porte. Tale caratteristica fu una scelta obbligata, visto che il telaio era caratterizzato da un interasse pi\u00f9 corto di 12\u00a0cm e non avrebbe dato modo di ricavare quattro portiere sufficientemente ampie. Per contro, il fatto di avere due sole porte sottoline\u00f2 ancor di pi\u00f9 l'appartenenza della \"320\" ad un segmento di mercato inferiore rispetto alla \"326\". Anche la stessa lunghezza dell'intero corpo vettura pass\u00f2 dagli originari 4.6 m ai 4.5 m della \"320\". La linea era comunque gradevole anche in tale versione. La gamma carrozzerie era limitata a due varianti, ossia berlina e cabriolet.\nCome gi\u00e0 detto, la \"320\" nasceva su un telaio strettamente derivato da quello dei modelli \"319\" e \"329\", una struttura a longheroni e traverse in acciaio con sospensioni anteriori a ruote indipendenti con bracci trasversali inferiori e una balestra anch'essa montata trasversalmente. Il retrotreno era invece ad assale rigido con due balestre semiellittiche longitudinali. L'unico aspetto in comune con la \"326\" per quanto riguardava la meccanica del telaio era il nuovo impianto frenante di tipo idraulico (sulle \"319\" e \"329\" era ancora azionato a cavo), con tamburi sulle quattro ruote. Le primissime \"320\" montavano lo stesso motore dei due modelli precedenti, vale a dire il 6 cilindri in linea da 1911 cm\u00b3, con distribuzione a valvole in testa mosse da aste e bilancieri. La potenza massima era di 45 CV a 4000 giri/min, sufficienti per spingere la vettura a 110\u00a0km/h di velocit\u00e0 massima. La trasmissione era affidata ad un cambio manuale a 4 marce.\nCarriera commerciale.\nLa brevissima carriera commerciale della \"320\" fu segnata da un solo aggiornamento di rilievo, arrivato gi\u00e0 nell'ottobre del 1937 e consistente nell'aumento di cilindrata da 1911 a 1971\u00a0cm3. Si trattava in pratica dello stesso motore della \"326\", ma con potenza massima rimasta invariata a 45 CV. L'alimentazione, fino a quel momento affidata a due carburatori Solex, si accontent\u00f2 a quel punto di un solo carburatore, sempre Solex. La produzione della \"320\" dur\u00f2 a quel punto solo un anno: nel mese di ottobre del 1938 la \"320\" venne cancellata dai listini per lasciare spazio alla \"321\", in pratica una versione evoluta del modello uscente. In totale vennero prodotti 4.240 esemplari di BMW \"320\"."}
{"id": "1382854", "revid": "1783371", "url": "https://it.wikipedia.org/wiki?curid=1382854", "title": "Re semi-leggendari svedesi", "text": "I re semi-leggendari svedesi sono i molti re svedesi che hanno preceduto Erik il Vittorioso, secondo fonti come le saghe norrene, il Beowulf, San Rimberto, Adamo da Brema e Saxo Grammaticus, ma la cui storicit\u00e0 \u00e8 disputata. Ci\u00f2 \u00e8 dovuto al fatto che appaiono anche in altre fonti non correlate. Per la lista dei re svedesi precedenti, vedi Re leggendari svedesi; per quella dei re successivi, vedi Elenco di monarchi svedesi. I re semi-leggendari sono chiamati \"sagokungar\" in svedese, nome che ha intenzionalmente il doppio significato di \"re delle fiabe\" e \"re delle saghe\". Molti appartengono al casato degli Ynglingar/Scylfing, altri al casato di Muns\u00f6 e alla casa degli Skj\u00f6ldung/Scylding. Specialmente i re pi\u00f9 antichi possono essere considerati sia sovrani di Svezia sia di Danimarca.\nLa maggior parte di questi re, esclusi quelli del casato di Muns\u00f6, sono collocati in un arco temporale tra 400 e tardo 600. Ci\u00f2 significa che appartengono alla memoria storica comune, rielaborata nel corso del tempo, del Periodo delle Migrazioni e, successivamente, dell'Era di Vendel, cio\u00e8 l'et\u00e0 immediatamente precedente a quella vichinga. Questi sovrani dunque avrebbero vissuto nell'et\u00e0 in cui si riteneva si fossero formati (o iniziavano a delinearsi) le grandi trib\u00f9 scandinave che qualche secolo dopo diedero origine ai regni danese, svedese e norvegese. Inoltre fonti come il \"Beowulf\" e il \"Widsith\" indicano chiaramente che gli Angli, gli Juti e le altre trib\u00f9 migrate in Gran Bretagna sentivano di avere un'origine scandinava comune.\nCasato degli Ynglingar/Scylfing.\nQuesti re appartenevano a un'antica dinastia menzionata sia nelle saghe norrene sia nel \"Beowulf\". I re precedenti a questo elenco non hanno alcun fondamento storico. Il doppio nome della dinastia deriva da Yngvi-Freyr, ritenuto il capostipite della famiglia, e da \"Skelfir\", \"Skjalf\" o anche \"Sceafa\" a seconda delle fonti.\nSuccessione dei re durante il VIII secolo.\nQuesti sono re che succedettero agli Ynglingar e che furono parte delle leggende di Harald Hildetand e Ragnarr Lo\u00f0br\u00f3k. Secondo lo storico danese Saxo Grammaticus, Sigur\u00f0r Hringr apparteneva agli Ynglingar ed era figlio di Ingjald. Le saghe invece lo dicono figlio di Randver, figlio di R\u00e1\u00f0bar\u00f0r, re di Gar\u00f0ar\u00edki.\nCasato di Muns\u00f6 (VIII-X secolo).\nCi sono alcune divergenze tra le fonti, ma non sembrano dovute all'esistenza di re svedesi in competizione. In parte derivano dalla tradizione che due fratelli potessero regnare contemporaneamente, nonch\u00e9 dalla tendenza di alcuni sovrani nei secoli successivi di giustificare il proprio dominio allacciandosi a linee dinastiche altrimenti estinte. Nel caso del casato di Muns\u00f6 vi \u00e8 l'ulteriore complicazione derivata dall'utilizzo dello Stendardo del corvo da parte della Grande armata danese, ma frequentemente utilizzata nel IX e X secolo da altri capi vichinghi non imparentati con i Muns\u00f6, sicch\u00e9 cronisti anche coevi attribuirono ulteriori membri a tale casata. Le fonti sembrano menzionare questo dettaglio solo in caso di guerre civili (Bj\u00f6rn II e Anund Uppsale) o di problemi di successione (Erik il Vittorioso, Olof Bj\u00f6rnsson e Styrbj\u00f6rn Starke). I re di questo casato ci sono noti principalmente attraverso la \"Saga di Herv\u00f6r\". I re non menzionati in essa ma in altre fonti sono scritti tra parentesi.\nIl successore di Olof II fu Erik il Vittorioso, il primo re svedese storicamente confermato."}
{"id": "1382863", "revid": "125675380", "url": "https://it.wikipedia.org/wiki?curid=1382863", "title": "Matt Reeves", "text": "Biografia.\n\u00c8 noto per essere il creatore, assieme all'amico d'infanzia J. J. Abrams, della serie televisiva \"Felicity\", di cui \u00e8 stato anche produttore esecutivo e regista di alcuni episodi. Ha esordito nel 1995 scrivendo la sceneggiatura del film d'azione \"Trappola sulle Montagne Rocciose\", per poi dirigere la commedia indipendente \"Tre amici, un matrimonio e un funerale\" con Gwyneth Paltrow e David Schwimmer. Nella prima met\u00e0 degli anni duemila si \u00e8 dedicato prevalentemente al piccolo schermo, co-sceneggiando anche il film di James Gray \"The Yards\".\nNel 2008, raggiunge il successo dirigendo per la Paramount Pictures il film horror in found footage \"Cloverfield\". Due anni dopo, dirige l'horror adolescenziale \"Blood Story\", remake del film svedese \"Lasciami entrare\". Scelto dalla 20th Century Fox per rimpiazzare Rupert Wyatt alla regia della serie cinematografica remake de \"Il pianeta delle scimmie\", Reeves dirige nel 2014 \"Apes Revolution - Il pianeta delle scimmie\" e nel 2017 \"The War - Il pianeta delle scimmie\". Lo stesso anno, viene scelto come sostituto di Ben Affleck alla regia e alla sceneggiatura di \"The Batman\", spin-off di prossima uscita incentrato sull'omonimo personaggio della DC Comics che non far\u00e0 parte del DC Extended Universe."}
{"id": "1382870", "revid": "767487", "url": "https://it.wikipedia.org/wiki?curid=1382870", "title": "Bucecea", "text": "Bucecea \u00e8 una citt\u00e0 della Romania di 5.224 abitanti, ubicata nel distretto di Boto\u0219ani nella regione storica della Moldavia.\nFanno parte dell'area amministrativa anche le localit\u00e0 di Bohoghina e C\u0103line\u0219ti."}
{"id": "1382874", "revid": "122270481", "url": "https://it.wikipedia.org/wiki?curid=1382874", "title": "Dario Cassini", "text": "Biografia.\nFratello di Riccardo Cassini (comico e autore di programmi televisivi e radiofonici) e Marco Cassini (direttore editoriale e fondatore della casa editrice romana Minimum fax),partecipa nel 1989 al programma \"Il principe azzurro\" condotto da Raffaella Carr\u00e0 . Diventer\u00e0, per\u00f2, noto al grande pubblico partecipando al programma televisivo \"Le Iene\" con Simona Ventura. \u00c8 noto anche grazie alle sue molteplici apparizioni al \"Maurizio Costanzo Show\". Ha partecipato come comico a \"Zelig\" e a \"Colorado\". Conduce un programma radiofonico su Radio Kiss Kiss, dal titolo \"Kiss Kiss Bang Bang\". Ha preso parte, come attore ai videoclip delle canzoni \"Se tornerai\" degli 883 e \"Primavera\" di Marina Rei (sua ex fidanzata). Nei suoi spettacoli di cabaret le donne sono sempre l'argomento principale per le loro manie, i loro tic, le loro fobie e per le diverse tecniche di corteggiamento da usare nei loro riguardi.\nCollegamenti esterni.\nwww.dariocassini.com"}
{"id": "1382876", "revid": "219110", "url": "https://it.wikipedia.org/wiki?curid=1382876", "title": "ISO 3166-1 alpha-3", "text": "Il codice ISO 3166-1 alpha-3 \u00e8 la parte con la codifica a tre lettere del codice ISO 3166-1.\nSono usati dal ISO/IEC 7501-1 per la lettura ottica dei passaporti.\nLista dei codici assegnati ufficialmente.\nLa seguente \u00e8 una lista completa dei codici ufficiali a tre lettere dello standard ISO 3166-1 alpha-3:\nCodici per uso privato.\nI codici compresi tra AAA e AAZ, tra QMA e QZZ, tra XAA e XZZ, e tra ZZA e ZZZ possono essere riservati per uso privato per definire suddivisioni territoriali o geografiche a scopo statistico non previste dallo standard ISO. Inoltre, OOO \u00e8 designato come codice di escape.\nLista dei codici riservati.\nI codici riservati, pur non facendo parte dello standard ISO 3166-1, sono utilizzati in alcune applicazioni in congiunzione ad essi. L'ISO 3166 MA li riserva, in modo che non vengano usati in codici ISO 3166 ufficiali, creando cos\u00ec conflitti tra lo standard e le sue applicazioni. La lista dei codici alpha-3 riservati attualmente \u00e8 la seguente:\nPrenotazioni eccezionali.\nLe prenotazioni eccezionali dei codici alpha-3, sono prenotazioni permanenti perch\u00e9 utilizzate per scopi particolari. L'ISO 3166 MA autorizza il loro uso solo per gli scopi particolari per cui sono state creati. Le prenotazioni eccezionali sono:\nAnche i seguenti codici erano riservati, fino all'aggiornamento del 29/03/2006 che li ha inclusi nell'elenco degli standard ufficiali:\nPrenotazioni transitorie.\nUna prenotazione transitoria si riferisce a un codice precedentemente presente nell'ISO 3166, ma non ancora cancellato. Verr\u00e0 mantenuto in tale stato per almeno cinque anni, di modo che gli utilizzatori che hanno ancora bisogno del vecchio codice abbiano il tempo per aggiornarsi a quello nuovo. Le prenotazioni transitorie sono:\nPrenotazioni indeterminate.\nLe prenotazioni indeterminate dei codici alpha-3 sono codici usati per identificare i veicoli in base alle \"Convenzioni per il traffico stradale delle Nazioni Unite\" vigenti tra il 1949 e il 1968. Questi codici differiscono da quelli usati nell'ISO 3166. L'ISO 3166 MA spera che questi codici vengano rimpiazzati dai codici ISO 3166-1; ma nel frattempo rimangono riservati per evitare conflitti tra l'ISO 3166-1 e le Convenzioni, e per facilitare le transizioni tra i codici delle Convenzioni e i codici ISO 3166-1. Le prenotazioni indeterminate sono:\nIl seguente codice \u00e8 stato riassegnato:\nCodici da non usare.\nIn aggiunta, l'ISO 3166 MA attualmente ha deciso di non utilizzare i seguenti codici alpha-3 dello standard ISO/IEC 7501-1 (per la lettura ottica dei passaporti). Comunque queste prenotazioni non sono classificate come transitorie, indeterminate o eccezionali, in quanto i codici non si riferiscono a nazioni, dipendenze o altre regioni geografiche:\nAltri codici obsoleti ritirati.\nQuesti codici sono obsoleti e sono stati ritirati, quindi non sono pi\u00f9 riservati transitoriamente e quindi non possono pi\u00f9 essere utilizzati:"}
{"id": "1382877", "revid": "108107", "url": "https://it.wikipedia.org/wiki?curid=1382877", "title": "Passaporti", "text": ""}
{"id": "1382885", "revid": "767487", "url": "https://it.wikipedia.org/wiki?curid=1382885", "title": "Ad\u0103\u0219eni", "text": "Ad\u0103\u0219eni \u00e8 un comune della Romania di 1.556 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 2 villaggi: Ad\u0103\u0219eni e Zoi\u021bani."}
{"id": "1382891", "revid": "1869172", "url": "https://it.wikipedia.org/wiki?curid=1382891", "title": "Valon Ratkoceri", "text": ""}
{"id": "1382895", "revid": "287204", "url": "https://it.wikipedia.org/wiki?curid=1382895", "title": "Adaseni", "text": ""}
{"id": "1382899", "revid": "9447", "url": "https://it.wikipedia.org/wiki?curid=1382899", "title": "National Air Museum", "text": ""}
{"id": "1382909", "revid": "47767", "url": "https://it.wikipedia.org/wiki?curid=1382909", "title": "Noemi (nome)", "text": "Origine e diffusione.\nDeriva dall'ebraico \u05e0\u05b8\u05e2\u05b3\u05de\u05b4\u05d9 (\"Na'omiy\", \"N\u014d'om\u00ee\"), passato come \u039d\u03c9\u03b5\u03bc\u03af\u03bd (\"Noem\u00ecn\") nella \"Septuaginta\" greca e come \"Noemi\" nella \"Vulgata\" latina; viene ricondotto da svariate fonti al sostantivo ebraico \"no'am\" (\"dolcezza\", \"gentilezza\", \"gioia\", \"delizia\") o a \"n'm\" (\"essere piacevole\", \"essere gradito\"), e il significato viene talvolta interpretato come \"mia delizia\", \"mia gioia\" (simile quindi per semantica a Gioia, Letizia, Eufrasia, Hephzibah e Noam), tuttavia altre fonti relegano queste ipotesi all'etimologia popolare.\nIl nome ha tradizione biblica, riprendendo quello di Noemi, moglie di Elimelech e suocera di Rut, che cambi\u00f2 il suo nome in Mara (dall'ebraico \"Marah\", \"amareggiata\", \"infelice\") dopo la morte del marito e dei due figli. Era comunemente usato negli ambienti ebraici, mentre giunse solo pi\u00f9 tardi in quelli cristiani (ad esempio, per quanto riguarda la lingua inglese, solo dopo la Riforma Protestante). La sua introduzione in Italia sembra invece essere ancora pi\u00f9 recente, dovuta probabilmente a ragioni letterarie. \nVa notato che la forma inglese, \"Naomi\", coincide con il nome giapponese femminile \u76f4\u7f8e (\"Naomi\"), composto da \u76f4 (\"nao\", \"onesta\", \"corretta\") e \u7f8e (\"mi\", \"bella\").\nOnomastico.\nAlcuni calendari e siti web riportano una \"santa Noemi\" o \"beata Noemi\", commemorata il 14 o il 15 dicembre; tuttavia, nessuna figura con questo nome \u00e8 registrata dalle fonti agiografiche, compresi il martirologio romano e l'elenco dei santi composto dai bollandisti; alle volte, tale figura viene identificata con la Noemi biblica, per cui per\u00f2 non vi alcuna traccia di culto, nemmeno locale (al contrario di sua nuora Rut, che come \"santa\" \u00e8 commemorata al 1\u00ba settembre nel martirologio di Canisio). \nDi conseguenza, il nome \u00e8 adespota, e il suo onomastico ricorre il 1\u00ba novembre, festa di Ognissanti."}
{"id": "1382910", "revid": "842", "url": "https://it.wikipedia.org/wiki?curid=1382910", "title": "Warhammer Mark of Chaos", "text": ""}
{"id": "1382918", "revid": "2042012", "url": "https://it.wikipedia.org/wiki?curid=1382918", "title": "Albe\u0219ti (Boto\u0219ani)", "text": "Albe\u0219ti \u00e8 un comune della Romania di 6.871 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 6 villaggi: Albe\u0219ti, Buim\u0103ceni, Costiugeni, Jijia, M\u0103\u0219c\u0103teni, Tudor Vladimirescu."}
{"id": "1382930", "revid": "2068215", "url": "https://it.wikipedia.org/wiki?curid=1382930", "title": "G\u00f6tz von Berlichingen", "text": "Nacque intorno al 1480 a Berlichingen, nel W\u00fcrttemberg da una nobile famiglia. Possedeva il castello di Hornberg nei pressi del fiume Neckar nell'odierno Baden-W\u00fcrttemberg. Berlichingen fu reso famoso dallo scrittore e poeta Johann Wolfgang von Goethe, che scrisse una tragedia ispirata alla sua vita. Durante la seconda guerra mondiale, alla diciassettesima Divisione Panzergrenadier delle Waffen SS fu dato il nome \"G\u00f6tz von Berlichingen\".\nBiografia.\nNel 1497, Berlichingen entr\u00f2 al servizio di Federico I, margravio di Brandenburg-Ansbach. Nel 1498, combatt\u00e9 nelle armate dell'Imperatore del Sacro Romano Impero Massimiliano I, prendendo parte ad azioni in Borgogna, Lorena e nel Brabante, e nella guerra sveva l'anno successivo. Nel 1500, dopo aver lasciato le file di Federico I, costitu\u00ec una compagnia di mercenari, vendendo il proprio servizio a numerosi duchi, margravi e baroni.\nNel 1508, Berlichingen e la sua compagnia combatterono per Alberto IV, Duca di Baviera. Durante l'assedio della citt\u00e0 di Landshut, perse il braccio destro, a causa di una cannonata nemica. L'arto venne sostituito con una protesi di ferro, al giorno d'oggi esposta nel castello di Jagsthausen. Nonostante questa menomazione, Berlichingen continu\u00f2 la sua guerra privata, spinto principalmente dal desiderio di ricchezza. La maggior parte delle sue battaglie consistevano in incursioni contro ricche citt\u00e0 o carovane di mercanti e, occasionalmente, in sequestri di signorotti locali, per poter ottenere un riscatto.\nNel 1512, nei pressi della citt\u00e0 di Forchheim, attacc\u00f2 un gruppo di mercanti di ritorno dalla grande fiera di Lipsia. Venutone a conoscenza, l'Imperatore Massimiliano emise un bando imperiale nei confronti di Berlichingen. Fu rilasciato solamente nel 1514, quando pag\u00f2 la consistente somma di 14.000 fiorini. Nel 1516, Berlichingen e la sua compagnia attaccarono Assia, catturando Filippo IV, conte di Waldeck. Per la sua liberazione venne pagato un riscatto di 8.400 fiorini. Per questo motivo, Berlichingen venne nuovamente bandito nel 1518.\nNel 1519, si mise al servizio di Ulrico, Duca di W\u00fcrttemberg, che era in guerra con la Lega sveva. Combatt\u00e9 nella difesa di M\u00f6ckm\u00fchl, ma fu costretto ad arrendersi, a causa dell'esaurimento delle scorte di cibo e munizioni. In violazione dei termini della resa, fu fatto prigioniero e consegnato agli abitanti di Heilbronn, citt\u00e0 che aveva pi\u00f9 volte saccheggiato. I suoi compagni cavalieri Georg von Frundsberg e Franz von Sickingen trattarono con successo per la sua resa nel 1522, ma solo dietro il pagamento di 2.000 fiorini e la promessa di non vendicarsi nei confronti della Lega.\nNel 1525, con l'esplosione della guerra dei contadini tedeschi, Berlichingen condusse i ribelli nel distretto di Odenwald contro i pr\u00ecncipi del Sacro Romano Impero. Ci\u00f2 nonostante, non era (in accordo col suo titolo) un fervente sostenitore della loro causa. Accett\u00f2 di guidare i ribelli perch\u00e9 non aveva altra scelta, e, in parte, per cercare di contenere gli effetti della ribellione. Nonostante il suo desiderio di evitare inutili violenze, Berlichingen si rese conto di non poter controllare i ribelli e dopo un mese di comando nominale lasci\u00f2 tale incarico e torn\u00f2 al castello di Jagsthausen, tenendosi fuori dalla rivolta.\nDopo la vittoria imperiale, fu convocato dalla dieta di Spira per rispondere delle proprie azioni. Il 17 ottobre 1526, fu assolto dalla camera imperiale. Nonostante ci\u00f2 nel novembre 1528 fu attirato ad Augusta dalla Lega sveva, desiderosa di risolvere vecchi problemi. Dopo aver raggiunto Augusta con la promessa di un salvacondotto, mentre si preparava a chiarire le vecchie accuse mosse nei suoi confronti dalla Lega, fu arrestato e fatto prigioniero fino al 1530 quando fu liberato ma solamente dopo aver ribadito il giuramento del 1522 e aver accettato di ritornare al suo castello di Hornberg e rimanere in quelle zone.\nBerlichingen accett\u00f2 queste condizioni, e rimase nei pressi di Hornberg finch\u00e9 l'Imperatore Carlo V lo liber\u00f2 dal giuramento nel 1540. Combatt\u00e9 per Carlo V nella campagna del 1542 contro l'Impero ottomano di Solimano il Magnifico in Ungheria, e nel 1544 durante l'invasione imperiale della Francia di Francesco I.\nDopo la campagna di Francia, Berlichingen torn\u00f2 ad Hornberg e condusse in pace il resto della sua vita. Mor\u00ec il 23 luglio 1562 nel castello di Horneck. Durante la sua lunga vita, Berlichingen fu sposato due volte e lasci\u00f2 tre figlie e sette figli."}
{"id": "1382933", "revid": "1915706", "url": "https://it.wikipedia.org/wiki?curid=1382933", "title": "Ossido di trizio", "text": "L'ossido di trizio (o acqua superpesante o acqua ultrapesante o acqua triziata) \u00e8 un composto chimico simile all'acqua, da cui differisce in quanto ogni atomo di idrogeno \u00e8 sostituito un atomo di trizio. Ha quindi formula chimica T2O (o 3H2O).\nEssendo il trizio un isotopo radioattivo dell'idrogeno, l'ossido di trizio e l'acqua hanno le stesse propriet\u00e0 chimiche ma propriet\u00e0 fisiche leggermente diverse.\nL'ossido di trizio si prepara a partire da litio bombardato con neutroni.\nBiologicamente l'acqua triziata viene assorbita anche a livello cutaneo ."}
{"id": "1382943", "revid": "63760", "url": "https://it.wikipedia.org/wiki?curid=1382943", "title": "Brass Monkey (cocktail)", "text": ""}
{"id": "1382947", "revid": "922800", "url": "https://it.wikipedia.org/wiki?curid=1382947", "title": "Ridin' High (8Ball &amp; MJG)", "text": "Ridin High \u00e8 il settimo album inciso dal duo rap 8Ball &amp; MJG. Al disco hanno partecipato stelle dell'attuale southern hip hop, ricordiamo ad esempio Yung Joc e Project Pat. Uno dei singoli che ha riscosso pi\u00f9 successo \u00e8 \"Relax and Take Notes\", brano nel quale si ricorda The Notorious B.I.G.."}
{"id": "1382948", "revid": "15756", "url": "https://it.wikipedia.org/wiki?curid=1382948", "title": "Beamish", "text": "La Beamish \u00e8 una birra irlandese prodotta da Beamish &amp; Crawford di Cork, il cui prodotto di punta \u00e8 la stout.\nStoria.\nIl marchio Beamish &amp; Crawford fu fondato da Richard Henrick Beamish e Arthur Frederick Sharman Crawford nel 1792 a Cork, seconda citt\u00e0 per importanza dell'Irlanda.\nI due acquistarono, da Edward Allen, il birrificio in Cramer's lane usato per produrre birra almeno dal 1650\n(e probabilmente fin dal 1500).\nAlfred Barnard, famoso storico di produzione di birra e distillazione, scrive nel suo libro \"Noti birrifici della Gran Bretagna &amp; Irlanda\" del 1889 che \"il commercio di Beamish &amp; Crawford a Cork \u00e8 molto antico, si pu\u00f2 risalire fino al XVII secolo e si dice sia la fabbrica di birra porter pi\u00f9 antica in Irlanda\".\nSotto Beamish &amp; Crawford l'azienda prospera e, nel 1805, diventa la pi\u00f9 grande in Irlanda e la terza pi\u00f9 grande compreso il Regno Unito, con una produzione di 100.000 barili all'anno, dopo essere partita dai 12.000 barili del 1792. Viene superata soltanto nel 1833 dalla Guinness nel primato nazionale.\nNel 1865, la fabbrica \u00e8 stata oggetto di un programma di ammodernamento ed \u00e8 stata completamente rinnovata, con una spesa di \u00a3100.000. L'azienda fu quotata in borsa nel 1901, pubblicando un capitale di partenza di \u00a3480.000. Un'ulteriore espansione \u00e8 stata aiutata dall'acquisizione di un certo numero di birrifici locali all'inizio del XX secolo.\nAvvicendamenti moderni.\nNel 1962, il marchio \u00e8 stato acquistato dalla canadese Carling-O'Keefe Ltd (srl), che ha intrapreso un nuovo aggiornamento tecnico della produzione. Nel 1987, la Elders IXL (oggi nel gruppo Foster's) ha incorporato a sua volta Carling-O'Keefe, e nel 1995, ha venduto Beamish &amp; Crawford alla Scottish and Newcastle.\nDopo l'acquisto di Scottish and Newcastle nel 2008, il birrificio passa nelle mani della principale rivale a Cork, la Heineken International.\nA dicembre dello stesso anno viene annunciato che lo stabilimento della Beamish &amp; Crawford, il pi\u00f9 antico in Irlanda, verr\u00e0 chiuso nel marzo 2009, con la perdita di 120 posti di lavoro. La produzione si sposter\u00e0, insieme a 40 operai, nella vicina azienda Heineken (gi\u00e0 Murphy's).\nDopo 2 anni dall'ingresso nel mercato americano, l'azienda olandese decide di limitare la vendita di Beamish alla sola Irlanda.\nL'edificio ormai chiuso rimane situato nel cuore della vecchia citt\u00e0 medievale di Cork, proprio vicino alla Porta Sud.\nSpillatura.\nPer una migliore degustazione di una pinta di Beamish va seguito il seguente metodo di spillatura:\nLa Beamish \u00e8 commercializzata in lattine da 50 cl con una pallina di plastica al suo interno che contiene azoto. Quest'ultimo, permette una migliore resa gustativa creando l'effetto cascata, tipico della spillatura e una cremosa formazione di schiuma, difficilmente riproducibile in lattina.\nCuriosit\u00e0.\nLa Beamish \u00e8 conosciuta come birra protestante, contrariamente alla sua vicina cattolica, la Murphy's."}
{"id": "1382960", "revid": "119439646", "url": "https://it.wikipedia.org/wiki?curid=1382960", "title": "089 (prefisso)", "text": "089 \u00e8 il prefisso telefonico del distretto di Salerno, appartenente al compartimento di Napoli.\nIl distretto comprende la parte occidentale della provincia di Salerno. Confina con i distretti di Napoli (081) a ovest, di Avellino (0825) e di Sant'Angelo dei Lombardi (0827) a nord e di Battipaglia (0828) a est.\nAree locali e comuni.\nIl distretto di Salerno comprende 29 comuni inclusi nelle 3 aree locali di Amalfi, Baronissi (ex settori di Baronissi, Montecorvino Rovella e San Cipriano Picentino) e Salerno. I comuni compresi nel distretto sono: Acerno, Amalfi, Atrani, Baronissi, Calvanico, Castiglione del Genovesi, Cava de' Tirreni, Cetara, Conca dei Marini, Fisciano, Furore, Giffoni Sei Casali, Giffoni Valle Piana, Maiori, Mercato San Severino, Minori, Montecorvino Pugliano, Montecorvino Rovella, Pellezzano, Pontecagnano Faiano, Positano, Praiano, Ravello, Salerno, San Cipriano Picentino, San Mango Piemonte, Scala, Tramonti e Vietri sul Mare ."}
{"id": "1382978", "revid": "83531", "url": "https://it.wikipedia.org/wiki?curid=1382978", "title": "Voiceless Eureka Prize", "text": "Il Voiceless Eureka Prize \u00e8 un premio che viene assegnato annualmente fra quei lavori scientifici che permettono di ridurre l'utilizzo di animali o di prodotti animali nelle ricerche di laboratorio o nei test su farmaci o nei test su prodotti o per scopi educativi.\nIl premio fa parte degli Eureka Prizes ed \u00e8 organizzato dall'Australian museum e sponsorizzato da Voiceless, un fondo australiano per i diritti degli animali."}
{"id": "1382990", "revid": "119480400", "url": "https://it.wikipedia.org/wiki?curid=1382990", "title": "Rancid (EP)", "text": "Rancid conosciuto anche come \"I'm Not The Only One\", \u00e8 la prima pubblicazione ufficiale dei Rancid, omonima band. Si tratta di un EP contenente cinque pezzi, di cui alcuni sono stati poi rimaneggiati con musica e testo diversi in vista del primo album."}
{"id": "1382999", "revid": "287204", "url": "https://it.wikipedia.org/wiki?curid=1382999", "title": "Sweet Dreams (Are Made of This) (Marilyn Manson)", "text": ""}
{"id": "1383004", "revid": "110157", "url": "https://it.wikipedia.org/wiki?curid=1383004", "title": "Chiesa di Santa Rosalia (Cagliari)", "text": "Santa Rosalia \u00e8 una chiesa del centro storico di Cagliari, situata in via Torino, nel quartiere Marina. Il tempio, noto soprattutto per custodire la tomba di san Salvatore da Horta, \u00e8 officiato dai Frati Minori che risiedono nell'adiacente convento. Insieme alla chiesa di Benetutti sono le uniche ad essere dedite a questa santa.\nStoria.\nNel sito dell'attuale chiesa esisteva nel XV secolo un oratorio dedicato a santa Rosalia. Nel 1695, quando venne ceduto alla congregazione dei Siciliani, l'edificio fu ampliato. Nel 1740 la chiesa venne concessa ai Minori Osservanti, privi di sede dal 1718, anno della demolizione del convento di Santa Maria di Ges\u00f9 (ubicato dove oggi si trova l'ex Manifattura tabacchi, nel viale Regina Margherita).\nIn vista dell'arrivo dei frati, la chiesa di Santa Rosalia, affiancata da un convento, fu sottoposta a nuovi lavori ad opera dell'architetto militare Augusto della Vallea, che trasform\u00f2 il tempio in stile barocchetto piemontese. Nel 1758 la chiesa accolse le spoglie del beato Salvatore da Horta, qui traslate dalla chiesa di San Mauro.\nUlteriori lavori di restauro interessarono l'edificio nel 1931, quando le reliquie del beato Salvatore vennero spostate sull'altare maggiore, in vista della canonizzazione (avvenuta nel 1938), e nel 1967, quando il presbiterio venne rinnovato in seguito alle nuove esigenze liturgiche.\nDescrizione.\nLa parte pi\u00f9 rilevante del tempio, dal punto di vista artistico, \u00e8 la facciata, in stile barocco piemontese, insieme all'adiacente portico che immette nella via Principe Amedeo, avente funzione in passato di collegare le due parti del convento.\nLa facciata \u00e8 divisa in tre livelli tramite cornicioni. I primi due livelli sono tripartiti in specchi da lesene; in basso si apre il portale, sormontato da un timpano sopra il quale si trova lo stemma di casa Savoia, mentre nel livello superiore si apre un finestrone con ai lati due nicchie, contenenti le statue di sant'Antonio da Padova e di san Bonaventura da Bagnoregio.\nConclude il prospetto un fastigio curvilineo a doppia inflessione.\nL'interno \u00e8 a una navata, con volta a botte impostata su una cornice retta da paraste. Su ciascun lato si aprono quattro cappelle. Sopra il presbiterio si innalza una cupola ottagonale. La sistemazione attuale del presbiterio, ad opera dell'architetto Gina Baldracchini, risale agli anni '60 del XX secolo. L'altare maggiore, opera dello scultore romano Antonio Bellini, in marmo bianco di Carrara, \u00e8 sopraelevato e consiste in una mensa retta da angeli. Sotto la mensa \u00e8 ospitata l'urna, protetta da una teca in vetro, contenente il corpo di san Salvatore da Horta. La decorazione dell'abside semicircolare \u00e8 a mosaico, opera di Franco d'Urso.\nLa chiesa possiede inoltre un notevole organo, della ditta Tamburini, ed \u00e8 per questo sede di varie iniziative musicali, quali diversi concerti, un festival internazionale d'organo (tenutosi annualmente dal 1994 al 2006) e la \"Messa degli Artisti\", che viene celebrata, da ottobre a giugno, ogni domenica mattina."}
{"id": "1383006", "revid": "160832", "url": "https://it.wikipedia.org/wiki?curid=1383006", "title": "Catalan TV", "text": "Catalan TV \u00e8 un'emittente sarda a carattere locale della citt\u00e0 di Alghero. \u00c8 una delle poche televisioni locali a non trasmettere televendite.\nStoria.\nNata nel mese di giugno del 2004 da un'idea dell'imprenditore algherese Riccardo Giorico e del giornalista algherese Nicola Nieddu, l'emittente ottiene la concessione a trasmettere in ambito locale, grazie a una norma del codice radiotelevisivo che tutela le minoranze linguistiche, infatti il palinsesto \u00e8 costituito sia da programmi in Lingua italiana e in Dialetto algherese (variante della Lingua catalana).\nL'emittente raccoglie l'eredit\u00e0 televisiva lasciata dalla vecchia televisione locale algherese TRC (Tele Riviera Corallo) chiusa nel 1991.\nAnche se le prime immagini sperimentali partirono nel mese di giugno del 2004, le trasmissioni partirono ufficialmente il 4 ottobre 2004, con un mix di informazione, interviste e programmi musicali.\nCatalan TV, a detta dei suoi creatori, si propone l'obiettivo di far conoscere al meglio la realt\u00e0 algherese ai cittadini, di far vedere le sedute del consiglio comunale e di divulgare l'utilizzo dell'algherese, grazie ai numerosi programmi in tale dialetto (tra i quali il telegiornale).\nNel mese di gennaio del 2007 il deputato algherese Elias Vacca mise in dubbio al ministro delle telecomunicazioni Paolo Gentiloni la legittimit\u00e0 di trasmissione di Catalan TV.\nDurante l'estate del 2014 l'emittente cess\u00f2 temporaneamente le trasmissioni per problemi tecnici. Le trasmissioni ripresero nell'autunno del 2014 con un nuovo palinsesto.\nInizialmente l'emittente era diretta dal giornalista algherese Nicola Nieddu, passato in seguito a Radio Onda Stereo, in seguito \u00e8 stato sostituito da Stefano Idili. L'attuale direttore di Catalan tv \u00e8 il giornalista Stefano Soro.\nL'emittente, che in passato ha fatto parte della syndication Port Tv, trasmetteva in singleplex sul canale 18 della banda UHF da Monte Palmavera nei comuni di Alghero, Olmedo, Villanova Monteleone e Putifigari.\nCon il nuovo DVBT-2 ora Catalan Tv trasmette invece a livello regionale ed \u00e8 ricevibile sui televisori sul numero 15 dell'LCN."}
{"id": "1383015", "revid": "838137", "url": "https://it.wikipedia.org/wiki?curid=1383015", "title": "Andres Tarand", "text": "\u00c8 stato Primo ministro dell'Estonia dal 1994 al 1995 ed Europarlamentare dal 2004 al 2009.\nBiografia.\nLaureato in Climatologia all'Universit\u00e0 di Tartu nel 1963, ha proseguito gli studi fino a ottenere una seconda laurea in Geografia nel 1973. Ricercatore sempre presso il medesimo ateneo, dal 1979 al 1981 fu direttore di ricerca. Membro del consiglio direttivo dell'ateneo fino al 1996, fu anche direttore dei Giardini botanici di Tallinn dal 1988 al 1990.\nAttivo nel campo dell'ambiente e dello sviluppo sostenibile (non solo in Estonia, ma anche nei Paesi nordici e baltici), si impegn\u00f2 nell'Associazione geografica estone, nell'Istituto estone per lo sviluppo sostenibile, nell'Istituto ambientale di Stoccolma e nel Fondo estone per la natura.\n\u00c8 il padre di Indrek Tarand, anch'egli deputato europeo.\nLa carriera politica.\nMembro del Riigikogu (il Parlamento estone) dal 1992 al 2004, ricopr\u00ec per due volte l'incarico di ministro dell'Ambiente (1992-1994 e 1994-1995), anche mentre ricopriva l'incarico di primo ministro.\nNelle Elezioni europee del 2004 \u00e8 stato eletto nelle liste del Partito Socialdemocratico ed ha fatto parte del gruppo del Partito Socialista Europeo."}
{"id": "1383017", "revid": "149587", "url": "https://it.wikipedia.org/wiki?curid=1383017", "title": "Chiesa dei SS Pietro e Paolo d'Agr\u00f2", "text": ""}
{"id": "1383022", "revid": "1568601", "url": "https://it.wikipedia.org/wiki?curid=1383022", "title": "Langgletscher", "text": "Il Langgletscher (\"ghiacciaio del Lang\") \u00e8 un ghiacciaio svizzero.\nSi trova nella L\u00f6tschental valle laterale del Canton Vallese, a sud delle Alpi bernesi.\nIl ghiacciaio \u00e8 diviso in due braccia. Il pi\u00f9 grande dei due porta il nome di \"Anengletscher\" ed \u00e8 situato sul fianco sud del Mittaghorn, a 3.890\u00a0m d'altezza e scende in direzione sud per una larghezza maggiore di un chilometro ed in forte pendenza.\nIl secondo braccio inizia nei pressi del \"Loetschenluecke\", un colle glaciale a 3.173\u00a0m di altezza e scende lungo la parete nord del Schinhorn in direzione di nord-ovest.\nNella sua parte inferiore il ghiacciaio del Lang misura solamente 500\u00a0m di larghezza e si ferma a circa 2.500\u00a0m di altezza dove d\u00e0 inizio al fiume Lonza il quale percorre la L\u00f6tschental e confluisce nel Rodano.\nIl rifugio alpino Hollandiah\u00fctte fondato dal Club Alpino Svizzero si trova a 3.240\u00a0m d'altezza sullo sperone roccioso d'Anengrat che separa il ghiacciaio del Lang dal ghiacciaio dell'Aletsch ad est."}
{"id": "1383026", "revid": "767487", "url": "https://it.wikipedia.org/wiki?curid=1383026", "title": "Catarifrangente", "text": "Il catarifrangente \u00e8 un riflettore che ha la caratteristica di riflettere la luce nella stessa direzione da cui essa proviene. Un catarifrangente ideale riesce a rinviare la luce alla sorgente, qualunque sia l'angolo di incidenza.\nPrincipio di funzionamento.\nCome \u00e8 noto in una superficie riflettente tradizionale l'angolo di riflessione del fascio \u00e8 uguale all'angolo d'incidenza dello stesso e pertanto il fascio sar\u00e0 riflesso verso la sorgente solo nel caso in cui l'angolo di incidenza sia di 90 gradi.\nSupponiamo per semplicit\u00e0 di prendere in esame una situazione bidimensionale (fig 1) in cui il fascio incidente appartenga ad un determinato piano.\nIn questo caso per riflettere il fascio nella direzione di provenienza, qualunque essa sia sul piano predeterminato, sar\u00e0 sufficiente porre due specchi a 90 gradi fra loro, perpendicolari al piano contenente il fascio. \nIl fascio incider\u00e0 sul primo specchio con un angolo \u03b2 e sar\u00e0 riflesso con lo stesso angolo verso il secondo specchio. \nEssendo gli specchi perpendicolari, l'angolo di incidenza e riflessione sul secondo specchio sar\u00e0 90-\u03b2.\nNe consegue che l'angolo di riflessione rispetto al primo specchio sar\u00e0 uguale a \u03b2 e pertanto il fascio sar\u00e0 riflesso nella stessa direzione da cui proveniva.\nSe la distanza della sorgente del fascio \u00e8 sufficientemente grande rispetto alla grandezza degli specchi, si potr\u00e0 assumere che il fascio sar\u00e0 rinviato alla sorgente ovunque essa sia sul semipiano delimitato dai due specchi. Stesse considerazioni possono essere fatte nel caso tridimensionale utilizzando tre specchi posti a 90 gradi fra loro, come le tre facce interne di uno spigolo di un cubo.\nLa costruzione dei catarifrangenti \u00e8 effettuata ponendo l'una accanto all'altra delle microcelle catarifrangenti, cos\u00ec da ottenere superfici di dimensioni variabili a seconda delle necessit\u00e0 (osservando una superficie catarifrangente si pu\u00f2 facilmente vedere come essa sia in effetti costituita da pi\u00f9 celle adiacenti).\nIn caso di necessit\u00e0 di grande capacit\u00e0 di riflessione, possono essere utilizzati dei catarifrangenti costituiti da un unico prisma in vetro di dimensioni pi\u00f9 grandi con superfici interne a specchio.\nUtilizzi.\nL'impiego dei catarifrangenti \u00e8 largamente diffuso e trova applicazione in:"}
{"id": "1383028", "revid": "732240", "url": "https://it.wikipedia.org/wiki?curid=1383028", "title": "Fergus Foga", "text": ""}
{"id": "1383031", "revid": "114809799", "url": "https://it.wikipedia.org/wiki?curid=1383031", "title": "Colle della Mologna Grande", "text": "Il colle della Mologna Grande (in francese, \"Col de la Grande Mologne\" - 2.364\u00a0m s.l.m.) \u00e8 un valico alpino situato nelle Alpi Biellesi che collega la Valle Cervo (in Piemonte) con la Valle del Lys (in Valle d'Aosta).\nDescrizione.\nIl valico si apre tra i Gemelli di Mologna (2.476\u00a0m, a sud-ovest) e la punta Tre Vescovi (2.501\u00a0m, a nord-est) e fa parte della cresta spartiacque che divide la provincia di Biella dalla Valle d'Aosta.\nI territori comunali interessati sono Gaby sul lato valdostano e una frazione montana del comune di Andorno Micca sul versante biellese.\nAccesso.\nLa \"Mologna Grande\" \u00e8 raggiunta da una mulattiera ampia e accuratamente lastricata (itin. E60) che sale in circa 2,30 ore da Piedicavallo. 30 minuti prima del colle si incontra il rifugio Alfredo Rivetti.\nDal colle \u00e8 possibile salire sulla cima Tre Vescovi oppure, tramite il col de Lazoney, proseguire verso l'Alpe Maccagno e la Valsesia. Quest'ultimo itinerario \u00e8 anche percorso dalla Grande Traversata delle Alpi.\nTrail running.\nPer la colle transita il \"Trail del Bangher\", giunto nel 2010 alla sua quinta edizione. Si tratta di una corsa podistica ad anello dello sviluppo di 27\u00a0km con 2.200\u00a0m di dislivello positivo, organizzata dall'UISP di Biella. Il suo nome ricorda Pietro Bangher, un famoso brigante di origini trentine che oper\u00f2 nella zona a cavallo tra Ottocento e Novecento."}
{"id": "1383042", "revid": "1149807", "url": "https://it.wikipedia.org/wiki?curid=1383042", "title": "Rhinomon", "text": ""}
{"id": "1383044", "revid": "80598", "url": "https://it.wikipedia.org/wiki?curid=1383044", "title": "Balliamo con Fred Buscaglione", "text": "Balliamo con Fred Buscaglione \u00e8 il quarto album inciso in studio da Fred Buscaglione.\nIl disco.\nL'album ebbe un riscontro commerciale molto basso.\nTra i brani si ricordano lo strumentale \"Armen's Theme\", la moderna interpretazione di \"Parlami d'amore Mari\u00f9\", oppure \"Pericolosissima\". Tutti i brani presenti nell'album furono stampati anche su 78 e 45 giri."}
{"id": "1383048", "revid": "1305772", "url": "https://it.wikipedia.org/wiki?curid=1383048", "title": "S\u00e3o Vicente (San Paolo)", "text": "S\u00e3o Vicente \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Santos. \u00c8 stata la prima citt\u00e0 fondata dai portoghesi in America, nel 1532."}
{"id": "1383053", "revid": "623104", "url": "https://it.wikipedia.org/wiki?curid=1383053", "title": "Caniformia", "text": "I caniformi (Caniformia ), ossia carnivori simili a cani, sono uno dei due maggiori sottordini viventi all'interno dell'ordine Carnivora. Generalmente possiedono un muso lungo ed artigli non retrattili (al contrario dei carnivori simili a gatti, i Feliformia). I Pinnipedia (foche, leoni marini e trichechi) si sono evoluti a partire da antenati caniformi e vengono generalmente assegnati a questo gruppo.\nStoria evolutiva.\nI primi fossili attribuiti ai Caniformia risalgono all'Eocene. Tra questi \"Lycophocyon hutchisoni\", trovato in California e descritto adeguatamente solo nel 2011 (anche se raccolto gi\u00e0 nel 1968); risale a circa 40-38 milioni di anni fa e apparteneva a un mammifero terricolo (non arboricolo).\nRisalgono all'Eocene anche alcuni fossili che hanno caratteristiche intermedie tra i carnivori primitivi e gli attuali caniformi. La discussione tra gli studiosi \u00e8 ancora aperta; una delle forme intermedie che hanno maggiormente attirato l'attenzione \u00e8 \"Myacis cognitus\" sin. \"Gustafsonia cognita\", mammifero terricolo vissuto circa 35 milioni di anni fa e noto per un unico cranio fossile.\nIl dibattito continua sull'origine dei pinnipedi. Recenti prove molecolari suggeriscono che i pinnipedi si siano evoluti da un antenato simile a un orso circa 23 milioni di anni fa durante il tardo Oligocene o le prime fasi del Miocene, un periodo di transizione tra il Paleogene pi\u00f9 caldo e i periodi di Neogene pi\u00f9 freddi. Tuttavia, la scoperta dei fossili di \"Puijila darwini\" nei depositi del primo Miocene a Nunavut (Canada) suggerisce uno scenario diverso. Come una lontra moderna, il \"Puijila darwini\" aveva una lunga coda, arti corti e piedi palmati al posto delle pinne. Tuttavia, i suoi arti e le sue spalle erano pi\u00f9 robusti, e il \"Puijila darwini\" probabilmente era un nuotatore quadrupede, mantenendo una forma di locomozione acquatica che d\u00e0 origine ai principali tipi di nuoto impiegati dai pinnipedi moderni. Il \"Puijila darwini\" \u00e8 stato assegnato a un clade dei mustelidi (\"Mustelidae\").\nDescrizione.\nLa maggior parte dei membri di questo gruppo ha artigli non retrattili (le specie del genere \"Martes\", del genere \"Ailurus\", e del genere \"Bassariscus\" hanno artigli retrattili o semi-retrattili) e tendono ad essere plantigradi, ovvero hanno una camminata caratterizzata dall'appoggio totale della pianta del piede sul terreno (con l'eccezione della famiglia dei \"Canidae\", le cui specie sono digitigradi). Un altro fatto che separa i Caniformia dai Feliformia \u00e8 che i caniformi hanno mascelle pi\u00f9 lunghe e hanno pi\u00f9 denti, con denti carnassiali meno specializzati. Tendono anche di pi\u00f9 ad adottare un'alimentazione onnivora e opportunistica, mentre i feliformi, oltre ai Viverridae, sono pi\u00f9 specializzati nel mangiare carne. I caniformi hanno le parti timpaniche degli ossi temporali a camera singola o parzialmente divise, composte da un singolo osso, mentre nei feliformi queste sono a doppia camera, composte da due ossa unite da un setto. Nei Caniformia, le ghiandole bulbouretrali e le vescicole seminali sono sempre assenti. Rispetto alle dimensioni del corpo, il baculum (osso penico) \u00e8 solitamente pi\u00f9 lungo nei Caniformia che nei Feliformia.\nFamiglie esistenti.\nCaniformia \u00e8 composta da nove famiglie esistenti, con anche tre famiglie estinte riconosciute (gli \"Amphicyonidae\", gli \"Hemicyonidae\", e gli \"Enaliarctidae\"). Le famiglie esistenti sono monofiletiche secondo l'analisi molecolare filogenetica. Un tempo, gli Hyaenidae (iene) erano inclusi, ma i test genetici hanno mostrato che appartengono invece ai Feliformia. I caniformi terrestri, in natura, si trovano in tutti i continenti ad eccezione dell'Antartide, mentre i pinnipedi sono distribuiti negli oceani di tutto il mondo.\nMammiferi terrestri.\nLa famiglia Canidae comprende lupi, cani, coyote e volpi, oltre a un numero di animali meno familiari. La famiglia \u00e8 attualmente divisa in due gruppi principali, i veri cani (trib\u00f9 Canini), che comprende nove generi, e le vere volpi (trib\u00f9 Vulpini) con due generi. Inoltre, sono descritti due generi basali. Attualmente sono riconosciute circa trentotto specie di canidi esistenti. I canidi sono il pi\u00f9 sociale di tutti i caniformia, a volte vivono in branchi.\nLa famiglia Ursidae (orsi) comprende i pi\u00f9 grandi caniformia terrestri. Otto specie sono riconosciute, divise in cinque generi. Si va dal grande \"Ursus maritimus\" (orso polare) (maschi, e ~2,4-3 metri di lunghezza) al piccolo \"Helarctos malayanus\" (orso malese/del sole) (maschi, 30-65 kg e ~1,2 metri di lunghezza) e dal raro \"Ailuropoda melanoleuca\" (panda gigante) a rischio di estinzione al comune \"Ursus arctos\" (orso bruno). Le caratteristiche comuni degli orsi moderni includono un grande corpo con zampe robuste, un lungo muso, pelliccia arruffata, zampe plantigradi con cinque artigli non retrattili e una coda corta. La maggior parte degli orsi sono onnivori, con diete ampiamente variate che includono sia piante che animali. L'orso polare \u00e8 il pi\u00f9 carnivoro degli orsi a causa del clima artico in cui vive, e predilige cibarsi di foche (\"Phocidae\"). Il panda gigante \u00e8 l'orso pi\u00f9 erbivoro e ha sviluppato numerosi adattamenti, tra cui un sesto \"dito\", denti specializzati e forti muscoli della mascella, per permettergli di nutrirsi quasi esclusivamente della pianta di bamb\u00f9 (\"Bambuseae\"). Il \"Melursus ursinus\" (orso labiato), grazie al lungo muso, potenti artigli e denti anteriori superiori mancanti, predilige nutrirsi di formiche (\"Formicidae\") e di termiti (\"Isoptera\"), ma si nutre anche di miele e di frutta.\nLa famiglia Ailuridae consiste oggi di una singola specie, l\"Ailurus fulgens\" (panda rosso/minore), che un tempo si pensava fosse inclusa nei lignaggi \"Procyonidae\" o \"Ursidae\", ma ora \u00e8 collocata in questa famiglia insieme ad una serie di specie estinte. Vive esclusivamente nelle foreste temperate dell'Himalaya, comprendendo nel suo habitat la Cina meridionale, il Nepal, il Bhutan, l'India e il Pakistan. Le specie fossili della famiglia erano diffuse anche in Nord America.\nLa famiglia Mephitidae (moffette e tassi fetidi) era una volta classificata in quella dei \"Mustelidae\", ma ora \u00e8 riconosciuta come un lignaggio a s\u00e9 stante. Le dodici specie di moffette sono divise in quattro generi: \"Mephitis\" (moffetta dalla lunga coda e moffetta comune, due specie), \"Spilogale\" (skunk macchiati, quattro specie), \"Mydaus\" (tassi fetidi, due specie) e \"Conepatus\" (skunk dal naso di porco, quattro specie). I due tassi fetidi del genere \"Mydaus\" sono originari dell'Indonesia e delle Filippine, mentre tutti gli altri membri della famiglia sono diffusi nelle Americhe, dal Canada alle regioni centrali del Sudamerica. Altre specie ormai scomparse, note solamente a partire dai resti fossili, popolavano l'Eurasia.\nLa famiglia Mustelidae (tassi, donnole e lontre) \u00e8 la pi\u00f9 grande famiglia di carnivori, con ventidue generi e circa cinquantasette specie ancora esistenti. Sebbene estremamente variabili per forma, dimensioni e comportamento, la maggior parte dei mustelidi sono piccoli animali con zampe corte, orecchie corte e rotonde e una spessa pelliccia. I mustelidi sono prevalentemente carnivori. Sebbene non tutti condividano la stessa dentizione, possiedono tutti denti adatti per mangiare carne, inclusa la presenza di denti carnassiali.\nLa famiglia Procyonidae (procioni e coati) comprende piccoli animali, con corpi generalmente snelli e lunghe code. Attualmente sono riconosciute diciannove specie esistenti in sei generi. Ad eccezione del \"Potos flavus\" (cercoletto), tutti i procionidi hanno code fasciate e segni distintivi facciali e, come gli orsi, sono plantigradi, camminando sulle piante dei piedi. La maggior parte delle specie ha artigli non retrattili. Gli antichi procionidi furono forse una propaggine dei canidi adattati a diete onnivore.\nMammiferi marini.\nIl clade Pinnipedia (foche, leoni marini e trichechi) \u00e8 un gruppo ampiamente distribuito e diversificato di mammiferi marini semiacquatici che \u00e8 strettamente correlato a un gruppo estinto di pinnipedi, gli \"Enaliarctidae\". Mentre il supporto per la monofilia dei pinnipedi \u00e8 forte, la relazione tra pinnipedi e mammiferi terrestri non \u00e8 ancora chiara. Alcuni studi supportano l'ipotesi che gli orsi siano i loro parenti pi\u00f9 stretti, mentre altri sostengono una relazione pi\u00f9 stretta con i mustelidi.\nPinnipedi si divisero dagli altri caniformia circa 50 milioni di anni fa durante l'Eocene.\nIl clade \u00e8 attualmente diviso in tre famiglie:\nFilogenia.\nLa tassonomia qui sotto rappresentata si basa su studi di anatomia comparata eseguiti da McKenna e Bell nel 1997, Wesley e Flynn nel 2003 e nel 2005. Successivi studi di biologia molecolare eseguiti da Flynn, Finarelli, Zehr, Hsu e Nedbal nel 2005 hanno portato all'istituzione dell'infraordine Arctoidea che raccoglie Ursidi, Pinnipedi e Mustelidi."}
{"id": "1383055", "revid": "114058179", "url": "https://it.wikipedia.org/wiki?curid=1383055", "title": "Punta Tre Vescovi", "text": "La Punta Tre Vescovi (2.503\u00a0m s.l.m.) \u00e8 una montagna delle Alpi Biellesi.\nSi trova tra la Valle del Lys (o Valle di Gressoney, AO), la Valsesia (VC) e la Valle Cervo (BI) ed interessa il comune di Gaby (AO), quello di Rassa (VC) e un'isola amministrativa del comune di Andorno Micca (BI).\nToponimo.\nDeve il suo nome al fatto che sul punto culminante convergono i territori delle diocesi di Biella, Aosta e Novara.\nDa non confondersi con l'omonima, sia pure meno rilevante, \"Punta Tre Vescovi\" (2.344\u00a0m), situata 500\u00a0m a nord-est della Colma di Mombarone. \nEsistono poi almeno anche una Rocca dei Tre Vescovi (Alpi Marittime) e un Pizzo Tre Vescovi (Monti Sibillini).\nDescrizione.\nLa montagna rappresenta un nodo orografico importante perch\u00e9 da essa si dipartono le creste che delimitano il bacino del torrente Cervo.\nPresenta una evidente anticima a quota 2.482\u00a0m circa 300\u00a0m ad est del punto culminante, in direzione della Bocchetta del Croso. \nIl colle della Mologna Grande la separa dai vicini Gemelli di Mologna. \nSul versante valsesiano, attorno a quota 2.300\u00a0m, sono annidati alcuni laghetti (laghi dei Tre Vescovi); anche sul versante valdaostano esiste un piccolo specchio d'acqua (il laghetto Gretie), sia pure di dimensioni molto minori.\nDalla vetta della montagna si gode di una vista discreta, oltre che sulle montagne circostanti, anche sul Monte Rosa, sul monte Bo e sulla pianura vercellese.\nEscursionismo.\nLa vetta \u00e8 raggiungibile da Piedicavallo seguendo la segnaletica E60 per il rifugio Alfredo Rivetti. Raggiunto il colle della Mologna Grande occorre andare verso destra e iniziare la cresta che in 30 minuti dal colle porta in vetta. \u00c8 possibile anche l'accesso da Gaby (AO), sempre attraverso il colle della Mologna Grande, o da Rassa (VC), attraverso la val Sorba."}
{"id": "1383056", "revid": "110157", "url": "https://it.wikipedia.org/wiki?curid=1383056", "title": "Posse (Goi\u00e1s)", "text": "Posse \u00e8 un comune del Brasile nello Stato del Goi\u00e1s, parte della mesoregione del Leste Goiano e della microregione di V\u00e3o do Paran\u00e3."}
{"id": "1383057", "revid": "287204", "url": "https://it.wikipedia.org/wiki?curid=1383057", "title": "S\u00e3o Vicente", "text": ""}
{"id": "1383058", "revid": "838137", "url": "https://it.wikipedia.org/wiki?curid=1383058", "title": "Kochanovce", "text": "Kochanovce pu\u00f2 riferirsi a diversi toponimi della Slovacchia:"}
{"id": "1383061", "revid": "71433", "url": "https://it.wikipedia.org/wiki?curid=1383061", "title": "Gavin Hood", "text": "Nel 2006 ha vinto l'Oscar al miglior film straniero per il film \"Il suo nome \u00e8 Tsotsi.\"\nBiografia.\nNato a Johannesburg, frequenta il St. Stithians College e l'universit\u00e0 del Witwatersrand, dove studia legge; in seguito studia cinema alla UCLA. Inizia lavorando su una serie di cortometraggi commissionato dal dipartimento della salute del Sudafrica, mentre nel 1998 dirige il suo primo cortometraggio intitolato \"The Storekeeper\", per il quale riceve la sua prima nomination all'Oscar. Nel 1999 realizza il suo primo lungometraggio, \"Verdetto bianco\", di cui \u00e8 anche sceneggiatore ed interprete. Nel 2001 dirige un film in lingua polacca intitolato \"Avventura nel deserto\", tratto da un racconto di Henryk Sienkiewicz.\nDopo aver partecipato come attore al film \"U-429 - Senza via di fuga\" e ad un episodio di \"Stargate SG-1\", nel 2005 dirige \"Il suo nome \u00e8 Tsotsi\", film che vince l'Oscar come miglior film straniero. Nel 2007 dirige il primo film hollywoodiano, \"Rendition - Detenzione illegale\", con un ricco cast che comprende Jake Gyllenhaal, Meryl Streep, Reese Witherspoon e Alan Arkin, il film \u00e8 stato presentato al Cinema. Festa internazionale di Roma 2007. Per il 2009 dirige \"X-Men le origini - Wolverine\", basato sul personaggio della Marvel Comics. Il film, sceneggiato da David Benioff, vede nuovamente Hugh Jackman interpretare il ruolo che aveva gi\u00e0 portato sul grande schermo nei tre film dedicati agli X-Men."}
{"id": "1383063", "revid": "124123", "url": "https://it.wikipedia.org/wiki?curid=1383063", "title": "Ricberht dell'Anglia orientale", "text": "Fu forse un agente del re pagano Penda di Mercia, che si opponeva alla diffusione del Cristianesimo nelle isole britanniche."}
{"id": "1383066", "revid": "181699", "url": "https://it.wikipedia.org/wiki?curid=1383066", "title": "Ecgric of East Anglia", "text": ""}
{"id": "1383072", "revid": "6923", "url": "https://it.wikipedia.org/wiki?curid=1383072", "title": "Cagiva Freccia C9", "text": ""}
{"id": "1383073", "revid": "6923", "url": "https://it.wikipedia.org/wiki?curid=1383073", "title": "Cagiva Freccia C10R", "text": ""}
{"id": "1383074", "revid": "6923", "url": "https://it.wikipedia.org/wiki?curid=1383074", "title": "Cagiva Freccia C12R", "text": ""}
{"id": "1383077", "revid": "1573940", "url": "https://it.wikipedia.org/wiki?curid=1383077", "title": "Indravarman IV", "text": "Mor\u00ec quattro anni dopo e il trono venne usurpato da Lu'u Ky-tong."}
{"id": "1383079", "revid": "1858760", "url": "https://it.wikipedia.org/wiki?curid=1383079", "title": "Gotta Make It", "text": "Gotta Make It \u00e8 il singolo di debutto di Trey Songz, che vede la partecipazione del rapper Twista.\nLa canzone ha raggiunto la posizione n.87 della Billboard Hot 100 statunitense.\nNel video musicale fa apparizione il cantante R&amp;B Gerald Levert."}
{"id": "1383084", "revid": "125253844", "url": "https://it.wikipedia.org/wiki?curid=1383084", "title": "Prodotti agroalimentari tradizionali lucani", "text": "I Prodotti Agroalimentari Tradizionali lucani (PAT) riconosciuti dal Ministero delle politiche agricole alimentari e forestali, su proposta della Regione Basilicata sono i seguenti, aggiornati al 12 marzo 2019, data dell'ultima revisione dei P.A.T.:"}
{"id": "1383086", "revid": "33689", "url": "https://it.wikipedia.org/wiki?curid=1383086", "title": "Mecilio Ilariano", "text": "Fu \"corrector\" di Lucania et Bruttii (in questa qualit\u00e0 ricevette un editto contenuto nel \"Codice teodosiano\" datato al 30 gennaio 316); nel 324 era proconsole d'Africa; console nel 332, \"praefectus urbi\" dal 338 al 339; prefetto del pretorio, forse dell'Italia, nel 354."}
{"id": "1383098", "revid": "289247", "url": "https://it.wikipedia.org/wiki?curid=1383098", "title": "43\u00ba Reggimento Trasmissioni", "text": ""}
{"id": "1383100", "revid": "287204", "url": "https://it.wikipedia.org/wiki?curid=1383100", "title": "B'nai B'rith", "text": "L'Ordine Indipendente B'nai B'rith o Ben\u00e9 Berith (in ebraico: \u05d1\u05e0\u05d9 \u05d1\u05e8\u05d9\u05ea, \"figli dell'alleanza\") \u00e8 una loggia ebraica nata nel 1843 durante la presidenza di John Tyler ed ancora esistente ed attiva. La sua missione \u00e8 quella di fare beneficenza verso i poveri.\nFu fondata al Sinsheimer Caf\u00e9, nel quartiere di Wall Street, a New York, da Henry Jones e altre undici persone il 13 ottobre del 1843. Il nome originario era in tedesco \"Bundes-Brueder\" (che significa \"Lega dei fratelli\"), in quello attuale che conserva le iniziali (\"BB\"). La maggior parte dei fondatori erano ebrei-tedeschi.\nL'organizzazione partecipa a numerose attivit\u00e0 legate ai servizi sociali, tra cui la promozione dei diritti degli ebrei, l'assistenza negli ospedali e alle vittime dei disastri, stanzia premi per gli studenti di scuole ebraiche e combatte l'antisemitismo tramite il suo Center for Human Rights and Public Policy.\nOltre alle sue attivit\u00e0 sociali, B'nai B'rith \u00e8 anche un sostenitore dello Stato di Israele. Con l'AIPAC ha dato vita nel 2002 all'iniziativa \u201cBBYO 4 Israel\u201d (B'nai B'rith Youth Organization per Israele).\nFino al 2001 il B'nai B'rith ha sponsorizzato la BBYO, oggi BBYO Inc., associazione per studenti ebrei della scuola superiore, fondata nel 1923. Questa comprende l'ordine maschile (AZA, Aleph Zadik Aleph) e quello femminile (BBG, B\u2019nai B\u2019rith Girls).\nPremi.\nB'nai B'rith International tributa diversi premi tra cui la Medaglia d'oro del Presidente, assegnata per onorare l'impegno a favore dello Stato e del Popolo di Israele. Tra i vincitori: David Ben Gurion, George H. W. Bush e Golda Meir. Nel novembre 2005, la Medaglia d'Oro fu assegnata al vecchio cancelliere austriaco Franz Vranitzky, nel maggio 2006 al primo ministro australiano John Howard.\nB'nai Brith Canada.\nLa sezione canadese dell'ordine si chiama B'nai Brith (non usa l'apostrofo nella seconda parola), fu fondata nel 1875 ed \u00e8 l'associazione di volontari ebrei pi\u00f9 antica del paese. Negli ultimi anni si \u00e8 opposta al Canadian Jewish Congress (CJC) come voce della comunit\u00e0 ebraica canadese ed \u00e8 considerata la pi\u00f9 conservatrice fra le due organizzazioni (in particolare per la sua rivista, The Jewish Tribune, mentre quella del CJC \u00e8 il pi\u00f9 moderato Canadian Jewish News). B'nai Brith Canada (BBC) \u00e8 anche considerato pi\u00f9 vicino al Likud rispetto al CJC, ufficialmente neutrale rispetto alla politica israeliana. Nella politica canadese, sebbene entrambi i gruppi siano ufficialmente non schierati, molti vecchi funzionari del CJC (come l'ex presidente Irwin Cotler) hanno partecipato alle elezioni con il partito liberale canadese; mentre Franck Dimant (direttore esecutivo B'nai Birth) ha partecipato alle federali del 2000 con la Canadian Alliance.\nB'nai B'rith Italia.\nIn Italia, il B'nai B'rith, conosciuto come Ben\u00e8 Berith, \u00e8 presente con tre sezioni a Roma, Milano e Livorno. L'organizzazione partecipa a numerose iniziative spaziando dalla promozione di attivit\u00e0 culturali a quelle benefiche. A Roma \u00e8 presente anche una sezione giovanile, il Ben\u00e8 Berith Giovani, attiva in iniziative rivolte alla formazione giovanile su ampia scala; si occupa inoltre di promuovere numerose attivit\u00e0 benefiche ed assistenziali.\nRapporti con la Santa Sede.\nFra i vari attestati di stima ricevuti da Francesco I dopo l'elezione al soglio pontificio nel 2013, vi furono quelli del B'nai B'rith International, in un comunicato che ricorda l'ospitalit\u00e0 concessa loro a novembre del 2012 e il discorso tenuto nella Cattedrale di Buenos Aires per la commemorazione della Notte dei cristalli, che segn\u00f2 l'inizio della Shoah.\nIl 25 gennaio 2015, riceve in Vaticano una delegazione del B'nai B'rith International, confermando la continuazione del dialogo ecumenico e dei rapporti improntati a tolleranza e mutuo rispetto, rimasti inalterati durante il pontificato di Benedetto XVI.\nVocalizzazione del nome.\nLa parola ebraica \"B'rith\" \u00e8 stata nei secoli vocalizzata anche come \"Berith\"."}
{"id": "1383105", "revid": "63760", "url": "https://it.wikipedia.org/wiki?curid=1383105", "title": "Rock Opera", "text": ""}
{"id": "1383106", "revid": "56818", "url": "https://it.wikipedia.org/wiki?curid=1383106", "title": "Nervo olfattorio", "text": ""}
{"id": "1383107", "revid": "465169", "url": "https://it.wikipedia.org/wiki?curid=1383107", "title": "Gotta Go", "text": "Gotta Go \u00e8 il secondo singolo di Trey Songz, estratto dall'album di debutto \"I Gotta Make It\".\nLa canzone ha raggiunto la posizione n.67 della Billboard Hot 100 statunitense.\nNel video musicale fa apparizione Chris Brown."}
{"id": "1383108", "revid": "56818", "url": "https://it.wikipedia.org/wiki?curid=1383108", "title": "I paio di nervi cranici", "text": ""}
{"id": "1383109", "revid": "640277", "url": "https://it.wikipedia.org/wiki?curid=1383109", "title": "Guido Oddo", "text": "Biografia.\nHa cominciato in RAI presentando la rubrica Sette giorni di TV e occupandosi di spettacolo e musica, conducendo la rubrica Settenote e commentando in diretta le prime edizioni del Concerto di Capodanno di Vienna trasmesse in Eurovisione. Nel 1964 ha pure partecipato alla trasmissione a premi di Mike Bongiorno La fiera dei sogni, presentandosi come esperto di tiro con l'arco. Come redattore sportivo del TG2 \u00e8 stato anche radiocronista e telecronista. \nSpecializzato nello sport, segu\u00ec i maggiori avvenimenti di tennis e sci negli anni in cui le scene agonistiche vedevano le imprese di Nicola Pietrangeli e Orlando Sirola e successivamente di Adriano Panatta e della squadra di Coppa Davis formata dallo stesso Panatta a da Corrado Barazzutti, Paolo Bertolucci e Tonino Zugarelli, e della Valanga azzurra capeggiata da Gustav Th\u00f6ni in eterna lotta con lo svedese Ingemar Stenmark. Quando pass\u00f2 a condurre trasmissioni da studio cominci\u00f2 ad alternarsi nelle telecronache di sci con Alfredo Pigna e di tennis con Giampiero Galeazzi. Nel 1976 fu telecronista delle finali, vinte da Adriano Panatta, degli Internazionali d'Italia dal Foro Italico di Roma e degli Internazionali di Francia dal Roland Garros di Parigi. Nello stesso anno comment\u00f2, dagli studi di Milano, la finale di Coppa Davis fra Italia e Cile svoltasi a Santiago del Cile e trasmessa solo in differita dalla Rai. In occasione del confronto di doppio, svoltosi nella seconda giornata della finale con l'Italia che aveva chiuso in vantaggio la prima giornata per 2-0, incominci\u00f2 il commento della partita proprio mentre la coppia italiana Bertolucci-Panatta chiudeva a proprio favore il confronto e conquistava il punto decisivo: in quella circostanza, spinto dall'entusiasmo, Oddo anticip\u00f2 il risultato finale e annunci\u00f2 in anticipo rispetto alle immagini la conquista da parte della squadra italiana della sua prima (e al momento unica) Coppa Davis. \nGrande appassionato ed esperto di opera lirica, segu\u00ec le prime operistiche della RAI dal Teatro alla Scala di Milano. Sullo sci pubblic\u00f2 nel 1975 presso Arnoldo Mondadori Editore Il libro dello sci, con prefazione di Mario Cotelli, all'epoca allenatore della nazionale italiana. Come conduttore televisivo present\u00f2 dal 1970 al 1974 l'edizione estiva della Domenica Sportiva, e dal 1976 al 1985 Domenica Sprint. La sua conduzione era contraddistinta dal suo stile pacato e familiare, che non gli impediva di analizzare, in adeguati approfondimenti, gli eventi sportivi. Mor\u00ec nel 2006 a 85 anni; la notizia fu diffusa una settimana dopo per sua volont\u00e0. Riposa tumulato in un colombaro al Cimitero Maggiore di Milano."}
{"id": "1383115", "revid": "24443", "url": "https://it.wikipedia.org/wiki?curid=1383115", "title": "Colle della Mologna grande", "text": ""}
{"id": "1383118", "revid": "339392", "url": "https://it.wikipedia.org/wiki?curid=1383118", "title": "Cima tre Vescovi", "text": ""}
{"id": "1383125", "revid": "197778", "url": "https://it.wikipedia.org/wiki?curid=1383125", "title": "H.O.S.E.", "text": ""}
{"id": "1383131", "revid": "1310927", "url": "https://it.wikipedia.org/wiki?curid=1383131", "title": "Klubi i futbollit Vllaznia", "text": "Il Klubi i futbollit Vllaznia, (albanese per \"Club di calcio Fraternit\u00e0\"), meglio noto come Vllaznia, \u00e8 una societ\u00e0 calcistica albanese con sede nella citt\u00e0 di Scutari. Fondata nel 1919, \u00e8 la societ\u00e0 calcistica pi\u00f9 antica esistente in Albania.\nDalla stagione 2019-2020 milita nella Kategoria Superiore, la massima divisione del campionato albanese.\nStoria.\n\u00c8 stato fondato come \"KS Bashkimi Scutari\" nel 1919. Nel 1929 fu rinominato \"Bashkimi Shkodran\". Nel 1930 ci fu la prima partecipazione alla Kategoria e Par\u00eb, la seconda divisione del campionato albanese.\nQuindi segu\u00ec un altro giro di ridenominazioni: nel 1935 fu rinominato \"KS Vllaznia Scutari\", nel 1950 \"KS Scutari\", nel 1951 \"Puna Scutari\", nel 1958 ancora \"KS Vllaznia\".\nNel 1978 ci fu la prima qualificazione alle Coppe europee, precisamente nella Coppa dei Campioni 1978-1979. Nel primo turno il Vllaznia sconfisse l' per 2-0 in casa, ma fu poi sconfitta 1-4 in trasferta venendo eliminata. L'Austria Vienna raggiunse poi le semifinali di Coppa.\nNella Coppa delle Coppe 1987-1988 il Vllaznia raggiunse il secondo turno dopo aver battuto i maltesi dello sia all'andata sia al ritorno. Nel turno preliminare della UEFA Champions League 2001-2002 il Vllaznia batt\u00e9 gli islandesi del prima di essere eliminato dal club turco del .\nIl tedesco Ulrich Schulze, vincitore della Coppa delle Coppe con il nel 1974, fu nominato nuovo allenatore del Vllaznia nell'estate del 2006.\nStrutture.\nStadio.\nIl Vllaznia gioca le sue partite casalinghe allo stadio Stadio Loro Bori\u00e7i.\nOrganico.\nRosa 2020-2021.\n\"Aggiornata al 18 gennaio 2021.\""}
{"id": "1383139", "revid": "125908834", "url": "https://it.wikipedia.org/wiki?curid=1383139", "title": "Dialetto mentonasco", "text": "Il mentonasco o mentonese (nome nativo \"mentounasc\", in ligure \"mentunascu\", in francese \"mentonasque\") \u00e8 variet\u00e0 dialettale della lingua ligure con forti influenze della lingua occitana del cantone di Mentone, nel dipartimento delle Alpi Marittime in Francia. \u00c8 intermedio fra il dialetto intemelio del ligure ed il dialetto vivaro-alpino dell'occitano.\nIn questo idioma lo si nomina e lo scrive come ou mentounasc secondo la norma mistraliana. Lo si pronuncia in tutti i casi , impiegando l'articolo \"ou\" (davanti ad una consonante).\nI comuni dove si parla mentonasco sono:\nClassificazione del mentonasco.\nPer Jean-Philippe Dalbera, che \u00e8 un occitanista, il mentonasco avrebbe la sua origine nel dialetto vivaro-alpino dell'occitano, e farebbe la transizione verso il ligure intemelio.\nSecondo Werner Forner rappresenta l'ultimo avamposto del ligure roiasco che un tempo si estendeva senza soluzione di continuit\u00e0 dalle montagne sino al mare."}
{"id": "1383145", "revid": "93556", "url": "https://it.wikipedia.org/wiki?curid=1383145", "title": "Intervento francese in Messico", "text": "L'intervento francese in Messico (secondo la tradizione storiografica spagnola, secondo intervento francese in Messico), \u00e8 stato un'invasione del Messico da parte dell'esercito del Secondo Impero francese, inizialmente con l'appoggio di Regno Unito e Spagna.\nLa vicenda port\u00f2 alla fucilazione di Massimiliano I del Messico, che dello Stato aveva avuto la guida come monarca.\nSinossi e inquadramento.\nCausa scatenante del conflitto fu la sospensione del pagamento degli interessi verso l'estero ordinata dal presidente Benito Ju\u00e1rez (17 luglio 1861), che contrari\u00f2 Spagna, Francia ed Inghilterra. Napoleone III fu la guida di questa operazione, e le tre potenze firmarono il Trattato di Londra il 31 ottobre, per unire i loro sforzi tesi ad ottenere i pagamenti di rispettiva competenza dal Messico. Il giorno 8 dicembre la flotta ed il contingente spagnolo arrivarono da Cuba, che al tempo era dominio spagnolo, al porto principale del golfo messicano, Veracruz.\nUn regime guidato da un principe d'Asburgo-Lorena, dipanatosi in Messico tra il 1864 ed il 1867, pose fine momentaneamente al potere del presidente Ju\u00e1rez (complessivamente intercorrente dal 1858 al 1871). I conservatori locali, infatti, avevano tentato di restaurare la monarchia, insistendo per la \"discesa\" in Messico dell'arciduca della casa reale d'Austria Massimiliano d'Asburgo (che aveva sposato Carlotta del Belgio), giovandosi dell'appoggio militare della Francia, interessata allo sfruttamento delle ricche miniere nel nord-ovest del paese.\nMolti studiosi ritengono che la Francia abbia potuto instaurare la monarchia proprio in quel periodo, perch\u00e9 favorita dal fatto che gli Stati Uniti d'America - impegnati nella loro guerra civile dal 1861 al 1865 - non ne ostacolarono le operazioni, disattendendo forzatamente i dettami della dottrina Monroe.\nCronologia degli avvenimenti.\n1862: lo sbarco delle truppe francesi.\nLe flotte inglese e francese raggiunsero Veracruz tra il 6 e l'8 gennaio del 1862. La citt\u00e0 di Campeche si arrese alla flotta francese il 27 febbraio, ed il 5 marzo arriv\u00f2 un esercito francese, comandato dal generale Charles de Lorencez. Nel mese d'aprile, spagnoli ed inglesi - avendo finalmente compreso le reali mire di conquista territoriale nutrite da Parigi - ritirarono i rispettivi contingenti. In maggio, la nave da guerra francese \"La Bayonnaise\" blocc\u00f2 per alcuni giorni Mazatl\u00e1n.\nAnche se l'esercito francese era stimato uno dei pi\u00f9 efficienti al mondo, sub\u00ec comunque un'iniziale sconfitta nella battaglia di Puebla (5 maggio 1862, data tuttora celebrata come festa nazionale messicana: il \"Cinco de Mayo\"), e solo alla lunga riusc\u00ec ad avere la meglio sui difensori. L'esercito messicano, che si era messo all'inseguimento dei francesi, fu arrestato da questi ultimi presso Orizaba (14 luglio). Tale svolta consent\u00ec l'arrivo di due distinte colonne di rinforzi per gli invasori (21 settembre e 16 ottobre). Tampico cadde il 23 ottobre, e Xalapa fu presa senza colpo ferire il 12 dicembre.\n1863: i francesi conquistano la capitale.\nI francesi bombardarono Veracuz il 15 gennaio 1863. Il successivo 16 marzo, sotto la guida del generale Forey, intrapresero l'assedio di Puebla.\nIl 30 aprile, la Legione straniera francese acquis\u00ec parte della sua leggendaria fama nella battaglia di Camar\u00f3n, quando la piccola pattuglia esplorante di fanteria comandata dal capitano Jean Danjou (62 soldati, tre ufficiali) fu attaccata ed assediata da forze di cavalleria e fanteria messicane equivalenti a tre battaglioni, e quindi costretta a strenua difesa presso la \"Hacienda Camar\u00f3n\". Danjou rimase mortalmente ferito nell'azione e gli ultimi suoi uomini lanciarono un disperato assalto alla baionetta. Furono sterminati quasi totalmente: tre soli sopravvissero. Ancor oggi, l'anniversario della \"bataille de Camerone\" \u00e8 la principale ricorrenza dei \"legionnaires\".\nL'esercito francese del generale Bazaine sconfisse i messicani del generale Comonfort (che avevano tentato di rompere l'assedio di Puebla) a San Lorenzo, a sud di Puebla. Poco dopo (il 17 maggio) Puebla si arrese ai francesi. Il 31 maggio, il presidente Ju\u00e1rez con il suo gabinetto di governo fugg\u00ec dalla citt\u00e0, ritirandosi pi\u00f9 a settentrione (El Paso del Norte), portando con s\u00e9 il tesoro dello stato.\nLe truppe di Bazaine entrarono in Citt\u00e0 del Messico il 7 giugno 1863. Il grosso del contingente francese vi penetr\u00f2 tre giorni pi\u00f9 tardi, guidato dal generale Forey. Il generale Almonte ricevette l'incarico di presidente provvisorio del Messico il 16 giugno, dalla \"Superior Junta\" (che a sua volta era stata insediata da Forey). La \"Superior Junta\" con i suoi 35 membri si riun\u00ec il 21 giugno e proclam\u00f2 un impero cattolico il 10 luglio. Per volont\u00e0 di Napoleone III, la corona fu offerta a Massimiliano. Questi l'accett\u00f2 il 3 ottobre, nel suo castello di Miramare, presso Trieste, dopo che gli era stata formalmente proposta dalla \"Comisi\u00f3n Mexicana\", su mandato della \"Superior Junta\".\n1864: l'arrivo di Massimiliano I.\nTra il 28 ed il 31 di marzo, l'equipaggio della \"Cordeliere\", nave da guerra francese, tent\u00f2 di prendere Mazatl\u00e1n, ma venne respinto dai messicani comandati dal colonnello Gaspar S\u00e1nchez Ochoa.\nI francesi di Bazaine occuparono Guadalajara il 7 gennaio e quelli di Douay occuparono Zacatecas il 6 febbraio. Successive vittorie francesi si registrarono ad Acapulco (3 giugno), Durango (3 luglio), Sinaloa e Jalisco in novembre.\nMassimiliano sbarc\u00f2 il 28 maggio (o forse il 29 maggio) dalla \"Seiner Majest\u00e4t Schiff Novara\" e accett\u00f2 la corona il 10 aprile, firmando il Trattato di Miramar. Ascese al trono con il titolo di Massimiliano, imperatore del Messico.\nMassimiliano d'Asburgo era un tipico \"prodotto\" delle idee progressiste che all'epoca erano in voga in Occidente. Favor\u00ec il sorgere di una monarchia costituzionale, dividendo i poteri con un congresso democraticamente eletto, ed ispir\u00f2 leggi che abolivano il lavoro infantile, limitavano la durata della giornata lavorativa, ed elimin\u00f2 pure un \"establishment\" della propriet\u00e0 terriera che diffondeva virtualmente lo \"status\" servile tra i cosiddetti \"indios\". Tutto ci\u00f2 era troppo liberale per essere gradito ai conservatori messicani; d'altra parte, i liberali rifiutavano di riconoscere un monarca, pertanto Massimiliano poteva annoverare ben pochi convinti sostenitori tra i suoi sudditi.\nDomenica 13 novembre 1864 tre vascelli francesi (\"Victoire\", \"D'Assas\" e \"Diamante\") bombardarono Mazatlan per 13 volte, e le forze \"imperiali messicane\" (ossia: filofrancesi) capitanate da Manuel Lozada irruppero in citt\u00e0, prendendone possesso.\n1865: il contrattacco repubblicano.\nLe vittorie francesi continuarono nel 1865, con Bazaine che espugnava Oaxaca il 9 febbraio (i difensori erano comandati da Porfirio D\u00edaz). La flotta francese sbarc\u00f2 truppe a Guaymas, che cadde il 29 marzo. Ma l'11 aprile i repubblicani sconfissero gli imperiali a Tac\u00e1mbaro nel Michoac\u00e1n. Tra aprile e maggio i repubblicani riunirono potenti forze negli stati di Sinaloa e Chihuahua. La maggior parte delle citt\u00e0 lungo il Rio Grande passarono pure in mano repubblicana. I volontari belgi sconfissero i repubblicani alla seconda battaglia di Tac\u00e1mbaro (11 luglio).\nIl cosiddetto \"Decreto nero\" fu emanato da Massimiliano il 3 ottobre: minacciava l'immediata esecuzione dei messicani catturati in guerra. Con questo Massimiliano firm\u00f2, in un certo senso, la \"propria\" condanna a morte. Ad ogni modo, per effetto del provvedimento accennato, alcuni ufficiali repubblicani di alto grado furono effettivamente passati per le armi il 21 ottobre.\nLa politica degli USA.\nIntanto il Congresso aveva approvato con voto unanime una risoluzione che condannava la restaurazione monarchica in Messico (4 aprile 1864). Il 12 febbraio 1866, gli Stati Uniti chiesero formalmente alla Francia il ritiro delle truppe; gli americani mossero reparti su posizioni del Rio Grande e posero in essere un blocco navale per impedire che i francesi sbarcassero eventuali rinforzi. Protestarono inoltre presso l'Austria per la presenza dei relativi volontari (6 maggio).\nIl presidente degli Stati Uniti d'America Abraham Lincoln aveva sostenuto i repubblicani quando Ju\u00e1rez era al potere, ma - come ricordato - non aveva potuto aiutarli a causa della guerra di secessione che impervers\u00f2 negli \"States\" proprio in quegli anni. Non appena termin\u00f2 quel conflitto, il generale dell'esercito americano Philip Henry Sheridan, con la supervisione del presidente Andrew Johnson e del generale Ulysses S. Grant, raccolse 50.000 soldati e li schier\u00f2 al confine messicano. In quell'area, furono compiuti plateali pattugliamenti, per minacciare l'intervento contro i francesi (ma al contempo anche per fornire armi ai guerriglieri repubblicani).\n1866: il ritiro francese.\nNel 1866, Napoleone III annunci\u00f2 il richiamo delle proprie forze armate a partire dal 31 maggio. Vi fu un'immediata serie di vittorie dei repubblicani (Chihuahua 25 marzo, Guadalajara 8 luglio, nello stesso mese Matamoros, Tampico ed Acapulco). Napoleone III esort\u00f2 vivamente Massimiliano ad abbandonare il Messico. I francesi evacuarono Monterrey il 26 luglio, Saltillo il 5 agosto, e l'intero stato di Sonora in settembre. I repubblicani sconfissero gli imperiali a Miahuatl\u00e1n (Oaxaca) in ottobre, occupando l'intero stato di Oaxaca il mese successivo, assieme a parti di Zacatecas, San Luis Potos\u00ed e Guanajuato. Il 6 dicembre i volontari austriaci e belgi si sbandarono, unendosi - a quanto sembra - all'esercito messicano; tuttavia, 3.500 su 4.648 volontari non si arruolarono con i vincenti, e tentarono di lasciare il Messico.\nIl 13 novembre, Ram\u00f3n Corona concord\u00f2 con i francesi i termini della liberazione di Mazatl\u00e1n. A mezzogiorno gli invasori s'imbarcarono su tre navi da guerra \"(Rhin, Marie\" e \"Talisman)\" e salparono le ancore definitivamente.\n1867: i repubblicani prendono la capitale.\nI repubblicani occuparono il resto degli stati di Zacatecas, San Luis Potos\u00ed e Guanajuato in gennaio. I francesi evacuarono la capitale il 5 febbraio. Il 13 febbraio 1867, Massimiliano si ritir\u00f2 a Santiago de Quer\u00e9taro. I repubblicani iniziarono un assedio della citt\u00e0 il 9 marzo, e fecero lo stesso con Citt\u00e0 del Messico il 12 aprile. Una sortita degli imperiali da Quer\u00e9taro fall\u00ec il 27 aprile.\nL'11 maggio Massimiliano si decise a tentare una fuga attraverso le linee nemiche, ma senza fortuna. Fu infatti intercettato prima di poter mettere in atto il piano (15 maggio) e condannato a morte da una corte marziale. Molte \"teste coronate\" d'Europa ed altre importanti personalit\u00e0 (tra cui Victor Hugo e Giuseppe Garibaldi) inviarono telegrammi e lettere alle autorit\u00e0 messicane supplicando che fosse risparmiata la vita di Massimiliano, ma Ju\u00e1rez rifiut\u00f2 di commutare la sentenza, convinto che fosse necessario mandare al mondo intero un drammatico messaggio: il Messico non avrebbe mai pi\u00f9 tollerato un governo imposto da potenze straniere.\nMassimiliano fu giustiziato il 19 giugno (assieme ai suoi generali Miguel Miram\u00f3n e Tom\u00e1s Mej\u00eda) sul Cerro de las Campanas, una collina in periferia di Quer\u00e9taro, dalle forze fedeli al presidente Benito Ju\u00e1rez, che avevano mantenuto in efficienza il governo federale durante l'invasione francese. La posizione di Ju\u00e1rez era stata ovviamente rafforzata nel momento in cui gli Stati Uniti avevano schierato le truppe sul Rio Grande e minacciato l'intervento diretto. Citt\u00e0 del Messico si arrese ai repubblicani il giorno successivo alla fucilazione di Massimiliano.\nLe conseguenze.\nLa restaurazione repubblicana.\nLa repubblica era stata ripristinata, il presidente Ju\u00e1rez era ritornato al potere nella capitale nazionale e la costituzione del Messico del 1857 era di nuovo l'incontrastata legge suprema del paese. Fra le varie riforme, la costituzione confisc\u00f2 senza alcun indennizzo la vasta manomorta della Chiesa cattolica che si era lentamente creata nei secoli, alimentata da donazioni da parte dei fedeli che vedevano nella Chiesa un punto di riferimento spirituale ed economico, istitu\u00ec il matrimonio civile, e proib\u00ec la partecipazione dei preti alla politica (secondo un principio di laicit\u00e0 molto restrittivo). Dopo la vittoria, il partito conservatore - macchiatosi di collaborazionismo con gli invasori - era cos\u00ec totalmente screditato da cessare praticamente di esistere ed il partito liberale rimase pressoch\u00e9 incontrastato alla guida politica dei primi anni di governo della nuova repubblica.\nLa presidenza di Porfirio D\u00edaz.\nNel 1871, comunque, Ju\u00e1rez fu rieletto per un altro periodo di presidenza, in spregio di un divieto costituzionale di reiterazione della carica. Questa scorrettezza diede adito ad una sollevazione contro Benito Ju\u00e1rez promossa da Porfirio D\u00edaz (un generale liberale, eroe della guerra francese, ma di vedute sempre pi\u00f9 conservatrici). , la tentata rivolta (cosiddetta Plan de la Noria) stava quasi per aver successo, quando Ju\u00e1rez mor\u00ec nell'esercizio delle sue funzioni. D\u00edaz partecip\u00f2 alle elezioni contro il presidente \"ad interim\" Sebasti\u00e1n Lerdo de Tejada, ma fu sconfitto, e si ritir\u00f2 nella sua \"hacienda\" ad Oaxaca. Quattro anni dopo, nel 1876, quando anche Lerdo tent\u00f2 di farsi rieleggere, D\u00edaz lanci\u00f2 una seconda, vittoriosa rivolta (il Plan de Tuxtepec) conquistando la presidenza, e riuscendo a conservarla per otto \"mandati\" fino al 1911 poco dopo lo scoppio della rivoluzione messicana."}
{"id": "1383150", "revid": "1728", "url": "https://it.wikipedia.org/wiki?curid=1383150", "title": "Mario Ancona", "text": "Debutt\u00f2 in palcoscenico nel 1889. Il 21 maggio 1892 fu il primo Silvio nei \"Pagliacci\", al Teatro Dal Verme di Milano, diretto da Arturo Toscanini, opera che interpret\u00f2 anche al suo debutto al Covent Garden, nel 1893, e al Metropolitan, in entrambi i casi nel ruolo di Tonio.\nIl 3 dicembre 1906 fu Riccardo ne \"I puritani\" all'inaugurazione della Manhattan Opera House.\nLa sua carriera internazionale lo port\u00f2 ad esibirsi, tra l'altro, a Lisbona (Teatro S. Carlos, tra il 1897 e il 1912), Buenos Aires, Madrid, Citt\u00e0 del Messico, New York e Parigi. Oltre che in italiano, cant\u00f2 in francese e in tedesco.\nSi ritir\u00f2 nel 1916.\nMor\u00ec per un tumore, dopo una lunga malattia.\nCon Enrico Caruso incise il duetto \"Au fond du temple saint\" (\"Del tempio al limitar\") da \"I pescatori di perle\"."}
{"id": "1383155", "revid": "1776051", "url": "https://it.wikipedia.org/wiki?curid=1383155", "title": "Chapter V (Staind)", "text": "Chapter V \u00e8 il quinto album della band statunitense Staind uscito il 9 agosto del 2005, pubblicato dalla Flip/Atlantic. L'album continua il percorso di maturazione artistica della band miscelando potenza e melodia. Singolo di punta \u00e8 \"Right Here\" al vertice della classifiche rock americane. \"Chapter V\" \u00e8 il terzo consecutivo degli Staind ad esordire al n. 1 della \"Billboard Hot200\" ed \u00e8 rimasto in classifica per 48 settimane.\nClassifiche.\nGli Staind con questo disco confermano la loro grande popolarit\u00e0 negli Stati Uniti infatti \u00e8 il loro terzo album di seguito che raggiunge la numero 1 nella Billboard 200. Nel Regno Unito invece guadagnano una posizione realmente discreta se si tiene conto che nello stesso stato sono arrivati alla numero uno con l'album \"Break the Cycle\"."}
{"id": "1383160", "revid": "889336", "url": "https://it.wikipedia.org/wiki?curid=1383160", "title": "Paesaggio culturale di Lednice-Valtice", "text": "Il Paesaggio culturale di Lednice-Valtice (ceco: \"Lednicko-valtick\u00fd are\u00e1l\") \u00e8 un complesso naturale-culturale di 283,09\u00a0km\u00b2 nella Repubblica Ceca, e per la precisione in Moravia Meridionale, vicino a B\u0159eclav ed a Mikulov, nei pressi di un altro sito protetto dall'UNESCO (Area protetta di P\u00e1lava).\nStoria e descrizione.\nDurante il diciottesimo ed il diciannovesimo secolo l'area venne modificata dai signori locali, appartenenti alla casa reale del Liechtenstein, in un grande parco con due centri abitati:\nQueste due localit\u00e0 sono unite da una strada intitolata a Petr Bezru\u010d (creata nel 1715). Esiste un terzo villaggio Hlohovec. Tra Lednice, Valtice e Hlohovec si trovano i laghi Lednice (\"Lednick\u00e9 rybn\u00edky\"): \"Ml\u00fdnsk\u00fd\", \"Prost\u0159edn\u00ed\", \"Hlohoveck\u00fd\" e \"Nesyt\". Buona parte del complesso \u00e8 coperta da una pineta (\"Bo\u0159\u00ed les\") e parzialmente da una foresta adiacente al Dyje.\nOltre alle strutture gi\u00e0 citate si possono trovare numerosi padiglioni sparsi per l'intero complesso (spesso usati come capanni per la caccia):"}
{"id": "1383165", "revid": "1776051", "url": "https://it.wikipedia.org/wiki?curid=1383165", "title": "Mother Earth Tour", "text": "Mother Earth Tour \u00e8 il primo DVD del gruppo musicale olandese Within Temptation.Il DVD contiene un live di alta qualit\u00e0 registrato durante la partecipazione dei Within Temptation a tre diversi festival musicali: \"Lowlands\", \"Pukkelpop\" e \"Rock Werchter\".\nContenuto.\nDVD 2.\nBackstage.\n\u00ab \"Uno sguardo al backstage dei Within Temptation durante il Mother Earth tour, articoli filmati al Pinkpop, Mexico, Broerenkerk, Tivoli, De Melkweg, Ozzfest, Rock Werchter, Parkpop, Gelredome, Pukkelpop e Lowlands\" \u00bb."}
{"id": "1383169", "revid": "287204", "url": "https://it.wikipedia.org/wiki?curid=1383169", "title": "Toma", "text": ""}
{"id": "1383170", "revid": "287204", "url": "https://it.wikipedia.org/wiki?curid=1383170", "title": "Ruben Berrios", "text": ""}
{"id": "1383171", "revid": "1043", "url": "https://it.wikipedia.org/wiki?curid=1383171", "title": "Rub\u00e9n \u00c1ngel Berr\u00edos Mart\u00ednez", "text": ""}
{"id": "1383177", "revid": "188402", "url": "https://it.wikipedia.org/wiki?curid=1383177", "title": "The Silent Force Tour", "text": "The Silent Force Tour \u00e8 il secondo DVD della band olandese Within Temptation.Come il precedente \"Mother Earth Tour\", questo DVD contiene un concerto ed alcuni contenuti extra come interviste e video musicali. Il concerto si \u00e8 tenuto a \"Java Eiland\" (Amsterdam), ed oltre alle sue due ore e passa di durata, possiede una scaletta che si estende dal vecchio \"Enter\" all'attuale \"The Silent Force\", b-side comprese.\nContenuto.\nCD.\nIl CD audio del concerto a \"Java Eiland\" \u00e8 un contenuto bonus della sola edizione \"Digipack 2 DVD + CD\""}
{"id": "1383183", "revid": "1776051", "url": "https://it.wikipedia.org/wiki?curid=1383183", "title": "Suicidal Final Art", "text": "Suicidal Final Art \u00e8 una compilation degli At the Gates, pubblicata nel 2001 per conto della Peaceville Records."}
{"id": "1383186", "revid": "93556", "url": "https://it.wikipedia.org/wiki?curid=1383186", "title": "Antonio Diziani", "text": "Biografia.\nFiglio di Gaspare e fratello di Giuseppe, \u00e8 stato un pittore attivo prevalentemente a Venezia.\nFece parte dell'Accademia di pittura e scultura nel 1774, dedicandosi alle scene di genere ed al paesaggio, Influenzato dalla pittura pastorale di Francesco Zuccarelli e di Giuseppe Zais.\nLe sue opere, che evidenziano anche l'influenza fiamminga ed olandese, hanno un'impronta burlesca e popolaresca.\nTra le opere attribuite a lui con certezza vi sono quelle della Galleria dell'Accademia di Venezia."}
{"id": "1383187", "revid": "1543377", "url": "https://it.wikipedia.org/wiki?curid=1383187", "title": "Zero Off", "text": "Lo Zero Off \u00e8 un sistema di controllo della velocit\u00e0 utilizzato sulle barche da sci nautico.\nA differenza del Perfect Pass non necessita di impostazioni secondarie per mantenere la velocit\u00e0 costante grazie a continue coordinate GPS.\nPromosso da Andy Mapple, Zero Off \u00e8 in dotazione su tutte le imbarcazioni Correct Craft dal 2008.\nCollegamenti esterni.\nSito ufficiale &lt;br&gt;\nManuale corrente"}
{"id": "1383191", "revid": "1776051", "url": "https://it.wikipedia.org/wiki?curid=1383191", "title": "Planet of the Apes (album)", "text": "Planet of the Apes \u00e8 un album raccolta dei Guano Apes, pubblicato il 29 novembre 2004."}
{"id": "1383204", "revid": "1776051", "url": "https://it.wikipedia.org/wiki?curid=1383204", "title": "Live (Guano Apes)", "text": "Live \u00e8 un album live dei Guano Apes. \u00c8 stato pubblicato nel 2003."}
{"id": "1383205", "revid": "106356", "url": "https://it.wikipedia.org/wiki?curid=1383205", "title": "Giunone e il Pavone", "text": ""}
{"id": "1383210", "revid": "110157", "url": "https://it.wikipedia.org/wiki?curid=1383210", "title": "Teatro San Leonardo", "text": "Il Teatro San Leonardo \u00e8 un centro teatrale situato nella zona universitaria di Bologna, con due sale da circa duecento posti. \u00c8 nato nel 1960, a cura del GTV ( Gruppo Teatrale Viaggiante ) diretto dal regista Luciano Leonesi e dal drammaturgo Loriano Macchiavelli. Nel triennio 1968-69-70 questo grazioso teatrino ha ospitato anche tutti gli spettacoli politici del \" Canzoniere delle Lame \" di Bologna e dei canzonieri e cantautori politici italiani di passaggio a Bologna.\n\u00c8 ricavato all'interno della ex chiesa di San Leonardo e dei suoi locali circostanti, in via San Vitale, 63 e 67 a Bologna, a due passi dalle Due Torri.\nDopo il prolifico iniziale ventennio 1960-80, gestito dal GTV, il \"Teatro San Leonardo\" \u00e8 diventato il laboratorio permanente del regista Leo De Berardinis. Poi nel 2003, \u00e8 stato ribattezzato \"Circoteatro Sanleonardo\" dalla gestione Scuola di Teatro di Bologna \"Alessandra Galante Garrone\". I due locali di questo spazio teatrale furono utilizzati in questa fase sia per la formazione che per la presentazione di una stagione teatrale caratterizzata per l'inserimento in cartellone di spettacoli di \"Nouveau Cirque\". Successivamente una sala \u00e8 divenuta luogo di lavoro del Teatrino Clandestino, l'altra \u00e8 dal 2011 sede del Centro di Ricerca Musicale gestito da AngelicA - festival internazionale di musica. Con questa nuova veste il teatro ha ripreso il vecchio nome \"Teatro San Leonardo\"."}
{"id": "1383213", "revid": "110157", "url": "https://it.wikipedia.org/wiki?curid=1383213", "title": "La 628-E8", "text": "La 628-E8 \u00e8 un romanzo dello scrittore francese Octave Mirbeau, pubblicato nel novembre del 1907.\nL'opera.\nSi tratta di un oggetto letterario di non facile identificazione. \nQuest'opera, dedicata al costruttore dell'automobile di Mirbeau, Fernand Charron, non \u00e8 n\u00e9 un vero romanzo, n\u00e9 un reportage, neppure un proprio racconto di viaggio attraverso il Belgio, l'Olanda e la Germania, nella misura in cui il romanziere-narratore non ha nessuna pretesa di documentare, non si preoccupa quindi della verosimiglianza, anzi mescola con grande disinvoltura i registri del vissuto, del sogno e della fantasia.\nUn inno alla pace in Europa.\nNella sua macchina immatricolata 628-E8, il nostro viaggiatore-narratore percorre il Nord della Francia e ci fornisce pagine demistificatrici sul regno di Luigi XIV, il Belgio, i cui costumi sono caricaturati ad arte e il cui re Leopoldo II, affarista senza scrupoli, viene vilipeso a causa dello scandalo del \"caucci\u00f9 rosso\" scoppiato nel Congo, e visita ancora: l'Olanda, dove ritrova il ricordo di Rembrandt, di Claude Monet e di Vincent van Gogh, infine la Germania di Guglielmo II, paese pulito e prospero, che costituirebbe un partner economico ideale per una Francia troppo spesso sporca e attardata, per il pi\u00f9 grande interesse dei popoli, adatto a garantire la pace in Europa.\nUn inno all'automobile.\nOltre che un inno alla pace e all'amicizia franco-tedesca, \"La 628-E8\", \u00e8 un inno all'automobile, che contribuisce allo sviluppo economico, che avvicina i popoli tra loro e che sconvolge anche la nostra percezione abituale del mondo. Ma Mirbeau non si lascia abbindolare dalle illusioni scientiste dell'epoca e diffida degli ingegneri che, in nome del Progresso mitificato, minacciano l'avvenire del nostro pianeta.\n\"La morte di Balzac\".\nNel bel mezzo della narrazione il romanziere ha inserito, senza troppo preoccuparsi di apportare le necessarie suture, tre capitoli sulla morte di Balzac, che hanno suscitato uno scandalo tanto da costringerlo a ritirare questa aggiunta all'ultimo momento su richiesta della figlia di Eve Hanska, la vedova del grande romanziere. Mirbeau vi racconta che quest'ultima folleggiava con il suo amante, il pittore Jean Gigoux, mentre Balzac era in agonia in una camera vicina.\nCommento.\nIl ricorso sistematico alla derisione, alla parodia, all'autofinzione, forme che mettono alla prova la pretesa oggettivit\u00e0 del romanzo zoliano e balzachiano, scardinano l'edificio romanzesco tradizionale, segnando il passaggio dall'impressionismo pittorico alla Claude Monet all'espressionismo alla Van Gogh, al capovolgimento delle certezze dell'io, grazie a una tecnica demistificatrice e emancipatrice, frutto di un pensiero lucido e radicalmente pessimista. El\u00e9onore Reverzy vede ne \"La 628-E8\" un'anticipazione fondamentale del romanzo moderno, secondo l'intuizione di Filippo Tommaso Marinetti: la trasformazione del romanzo in macchina, come verr\u00e0 concepita d'altronde in quegli anni da Alfred Jarry e Raymond Roussel.\nTraduzioni.\n\"La 628-E8\" \u00e8 stato tradotto due volte in italiano: \"Attraverso l'Europa in automobile (la 628-E8)\", Voghera, 1910, traduzione di Cesare Castelli, e \"La 628-E8. Viaggio in automobile attraverso il Belgio e l'Olanda / 1907\", Edimond, 2003, traduzione di Raffaella Cavalieri."}
{"id": "1383214", "revid": "1776051", "url": "https://it.wikipedia.org/wiki?curid=1383214", "title": "When Daylight's Gone", "text": "When Daylight's Gone \u00e8 il primo album dei Graveworm. Usc\u00ec nel 1997 per conto della \"Serenades Records\" ma \u00e8 stato successivamente pubblicato nel 2001 dalla \"Last Episode\".\nTracce.\nBonus tracks:"}
{"id": "1383215", "revid": "709565", "url": "https://it.wikipedia.org/wiki?curid=1383215", "title": "0828", "text": "0828 \u00e8 il prefisso telefonico del distretto di Battipaglia, appartenente al compartimento di Napoli.\nIl distretto comprende la parte nord-orientale della provincia di Salerno. Confina con i distretti di Salerno (089) a ovest, di Sant'Angelo dei Lombardi (0827) a nord, di Muro Lucano (0976), di Potenza (0971) e di Sala Consilina (0975) a est e di Vallo della Lucania (0974) a sud.\nAree locali e comuni.\nIl distretto di Battipaglia comprende 37 comuni inclusi nelle 3 aree locali di Battipaglia, Capaccio Paestum (ex settori di Albanella, Capaccio, Postiglione, Roccadaspide e Sant'Angelo a Fasanella) e Contursi Terme (ex settori di Buccino, Contursi Terme e Laviano). I comuni compresi nel distretto sono: Albanella, Altavilla Silentina, Aquara, Battipaglia, Bellizzi, Bellosguardo, Buccino, Campagna, Capaccio Paestum, Castel San Lorenzo, Castelcivita, Castelnuovo di Conza, Colliano, Controne, Contursi Terme, Corleto Monforte, Eboli, Felitto, Giungano, Laviano, Olevano sul Tusciano, Oliveto Citra, Ottati, Palomonte, Petina, Postiglione, Ricigliano, Roccadaspide, Romagnano al Monte, Roscigno, San Gregorio Magno, Sant'Angelo a Fasanella, Santomenna, Serre, Sicignano degli Alburni, Trentinara e Valva ."}
{"id": "1383216", "revid": "1429175", "url": "https://it.wikipedia.org/wiki?curid=1383216", "title": "Potito Pedarra", "text": "Biografia.\nTrascorsa l'infanzia nel paese d'origine, si trasferisce a Milano dove studia e lavora come designer. Appassionato di musica, comincia le sue ricerche sulle opere di Ottorino Respighi.\nPer aver contribuito a ricreare un nuovo interesse attorno all'opera e alla figura di Respighi, nel 1980 riceve prima l'incarico di segretario generale dell'Accademia Musicale Ottorino Respighi di Assisi e, un anno dopo, la carica di presidente; negli stessi anni rivestiva la carica di presidente onorario Antal Dor\u00e1ti, uno dei maggiori direttori d'orchestra respighiani. Fino al 1982 s'impegna nelle celebrazioni del \u201c1\u00ba Centenario della nascita di Ottorino Respighi\u201d.\nNel 1984 Elsa Respighi - vedova del compositore - e la Casa Ricordi gli affidano il compito di ricercare i manoscritti autografi respighiani custoditi in diverse biblioteche e musei italiani e stranieri. A seguito dei suoi ritrovamenti, l'attenzione di studiosi, da Alberto Cant\u00f9 a Piero Santi, da Sergio Martinotti a Flamm Christoph Flamm, si concentra su Respighi, e nel volgere di pochi anni vengono date alla luce diverse importanti pubblicazioni specialistiche.\nPer volont\u00e0 di Elsa Respighi gli viene affidato l'incarico di realizzare il catalogo delle opere del maestro. Nel 1986 inizia la collaborazione con la Fondazione Cini di Venezia.\nNel 1993 promuove con altri studiosi il convegno \"Respighi giovanile\" dedicato alle opere giovanili del compositore. I contributi dati dai partecipanti al convegno, svoltosi presso il Centro Culturale Rosetum di Milano, sono stati pubblicati in due numeri della rivista \"Civilt\u00e0 Musicale\" di cui, nello stesso anno e fino al 2000, diventa collaboratore e redattore.\nCollabora con John C.G. e Janet Waterhouse alla realizzazione del label \"Ottorino Respighi\" per la Grove Dictionary of Music and Musicians.\nDopo aver pubblicato \"Il pianoforte nella produzione giovanile di Respighi\", per diffondere i risultati delle sue scoperte, cura la \"Biblioteca Economica di Musicologia\" per BEM e \"Gli Anniversari musicali del 1997\", raccolta di saggi dedicati a personalit\u00e0 musicali scomparse di recente come Elsa Olivieri Sangiacomo. \nIl \"Catalogo delle opere di Ottorino Respighi,\" in costante aggiornamento, \u00e8 stato arricchito con un indice tematico e parzialmente pubblicato (relativamente alla parte pianistica giovanile) ne \"Il pianoforte nella produzione giovanile di Respighi.\"\nI \"Carteggi respighiani\", divisi in volumi, un \"Catalogo iconografico\" e altri studi genealogici su i vari rami della famiglia Respighi, dal XVI secolo ad oggi.\nIl risultato della ricerca di Pedarra \u00e8 la catalogazione e la descrizione della collocazione di tutti i manoscritti respighiani noti (I - Opere databili, II - Opere non databili, III - Schizzi ed abbozzi, IV - Musiche di Ottorino Respighi trascritte da altri autori), conservati presso le cinque pi\u00f9 importanti biblioteche respighiane esistenti (Siena, Torino Venezia, Bologna e New York).\nArchivio respighiano privato.\nPedarra ha inoltre messo a disposizione di studiosi italiani e stranieri presso la sua casa di Milano l'\"Archivio respighiano privato\", per favorire lo sviluppo degli studi intorno alla figura del compositore bolognese.\nTale archivio respighiano, per decenni ha trasformato la sua casa in una \u201cmeta di pellegrinaggio\u201d per musicologi, musicisti e direttori d'orchestra desiderosi di approfondire all'inizio la conoscenza dell'arte e della personalit\u00e0 di Ottorino Respighi, poi, dopo la sua morte, anche quella di Elsa Olivieri Sangiacomo.\nLa peculiarit\u00e0 del suo archivio \u00e8 di essere una miniera inesauribile di quasi tutte le \u201ccarte\u201d sparse per il mondo, rare volte autografe e di solito in facsimile del manoscritto, cui si aggiunge, in moltissimi casi, l'edizione a stampa. \nTale archivio \u00e8 in continuo aggiornamento grazie alle nuove acquisizioni della figlia dello studioso, Floriana Pedarra, cui si deve la realizzazione del Centro Studi Respighiani Potito Pedarra."}
{"id": "1383221", "revid": "295403", "url": "https://it.wikipedia.org/wiki?curid=1383221", "title": "Joe Mattacchione", "text": "Carriera.\nHa giocato l'intera carriera nei Toronto Lynx, giocando in totale 165 partite, mettendo a segno anche 8 gol. Nel 2004, venne nominato capitano della squadra. Dopo la stagione 2006, rimase senza contratto dopo aver militato per sette stagioni a Toronto. Nel corso del 2007, diventa dirigente dell'Oakville Soccer Club."}
{"id": "1383222", "revid": "22416", "url": "https://it.wikipedia.org/wiki?curid=1383222", "title": "Stintino", "text": "Stintino (IPA: , \"Isthintini\" in sassarese, \"Istintinu\" in sardo) \u00e8 un comune italiano di abitanti, facente parte della Rete metropolitana del Nord Sardegna, della provincia di Sassari in Sardegna.\nGeografia fisica.\nTerritorio.\nIl comune di Stintino insiste sulla omonima penisola, ultimo lembo di terra sarda che dalla piana della Nurra si protende verso l'isola dell'Asinara, situata a breve distanza. Quest'ultima ospita il parco nazionale dell'Asinara, istituito nel 1997, e per il quale Stintino rappresenta l'imbarco pi\u00f9 prossimo.\nIl litorale verso il mar di Sardegna viene chiamato \"mare di fuori\" ed alterna scogliere e cale di sabbia e sassi al termine di piccole valli, come Biggiu Marinu (ovvero \"Bue marino\", nome sardo della foca monaca), conosciuta anche come Valle della Luna, Coscia di Donna e Cala del Vapore.\nStoria.\nL'origine del borgo di Stintino \u00e8 dovuta alla decisione del Governo italiano di istituire il 22 giugno 1885 sull'isola dell'Asinara in localit\u00e0 Cala Reale, il primo lazzaretto ad uso sanitario insieme una colonia penale in localit\u00e0 Cala d'Oliva. , la met\u00e0 pastori di origine sarda e l'altra met\u00e0 pescatori, sia camoglini che ponzesi; di questi i residenti a Cala d'Oliva erano pescatori originari di Camogli, che si erano trasferiti attratti dalle maggiori possibilit\u00e0 economiche e dalla presenza della Tonnara delle Saline; mentre gli abitanti di Fornelli e Cala Reale erano pastori ed agricoltori sardi. \u00c8 possibile che entrambi i gruppi avessero gi\u00e0 adottato il sassarese, andando ad accentuarne l'influenza ligure presente fin dalle origini. Solo 45 famiglie lasciarono l'Asinara per stabilirsi nella costruenda Stintino fondando la \"Comunione dei 45\", le altre raggiunsero altri lidi: Porto Torres, Sassari, Castelsardo, Santa Teresa di Gallura o le campagne della Nurra.\nPrima dello sfratto del 15 agosto dello stesso anno, due fratelli sassaresi, Salvatore e Cristoforo Murtola, perorano la causa dei pescatori ottenendo un indennizzo di 750 lire per ogni famiglia, e acquisendo un terreno per far sorgere il nuovo borgo col nome di Cala Savoia. Il piano regolatore divise ordinatamente una stretta penisola fra due bracci di mare (ora porto vecchio e porto nuovo/porto Mannu), che prese il nome di \"isthint\u00ecnu o sthint\u00ecnu\", dal termine sassarese \"intestino o budello\", poi italianizzato in Stintino.\nIl 1\u00ba gennaio 1865, prima dell'abbandono forzato dell'Asinara, venne fondata la Confraternita religiosa della Beata Vergine della Difesa, patrona del paese, a cui sono iscritti molti stintinesi che abbiano compiuto almeno 12 anni.\nFra le manifestazioni religiose, a maggio si svolge presso una piccola chiesa di campagna, la festa di sant'Isidoro in Ercoli, e l'8 settembre la Madonna della Difesa; il simulacro della patrona del paese \u00e8 trasportato dalle barche dei pescatori della Confraternita in una processione a mare a ricordo della fondazione del 1885.\nPer incentivare le attivit\u00e0 di pesca, il 10 dicembre 1904, 68 soci tutti stintinesi, fondarono la Societ\u00e0 mutua cooperativa fra i pescatori di Stintino. Questa e altre vicende dell'industria locale sono esposte nel Museo della tonnara, situato sulla banchina del porto. \nNel 1934, il primo parroco don Vittorio Prunas, promuove e dirige la costruzione della nuova chiesa parrocchiale, che sar\u00e0 dedicata alla Vergine Immacolata.\nIl porto di Stintino ospita ancora numerose barche a vela latina, che dopo l'avvento delle imbarcazioni a motore hanno trovato nuova linfa nel turismo diportivo e nelle regate veliche; molte famiglie della borghesia sassarese, come i Berlinguer o i Segni, hanno da sempre prediletto questo tipo di imbarcazione. Nel 1983 viene organizzata la prima regata Vela Latina, arrivata nel 2007 alla XXV edizione.\nStintino \u00e8 tanto caratterizzata dalla vela latina, da essere stata ribattezzata dal giornalista Mario Marzari, come la \"capitale della vela latina\".\n\u00c8 stato in passato frazione di Sassari ed \u00e8 diventato comune autonomo l'8 agosto 1988. Nel 2008 sono stati festeggiati i 20 anni di autonomia comunale con una serie di eventi tra cui l'esibizione delle Frecce Tricolori di fronte alle spiagge de Le Saline, Pazzona e Ezzi Mannu.\nMonumenti e luoghi d'interesse.\nLa principale attrattiva turistica \u00e8 la spiaggia della Pelosa, collocata nell'estremo lembo nord-occidentale della Sardegna, ed affacciata sul golfo dell'Asinara e sull'omonima isola, \u00e8 contraddistinta da una sabbia bianca finissima e dal mare azzurro-turchese dal fondale molto basso.\nImmediatamente prospiciente ad una seconda pi\u00f9 piccola spiaggia chiamata La Pelosetta si trova l'isolotto raggiungibile a piedi della torre aragonese, costruita del 1578 e chiamata torre della Pelosa, e l'isola Piana, appartenente al comune di Porto Torres come l'isola maggiore, che ospita una torre spagnola alta 18 metri chiamata torre della Finanza, edificata nel XVI secolo e restaurata nel 1931.\nL'isola Piana veniva utilizzata in passato come pascolo grazie alla transumanza effettuata su barche da pesca; apparteneva alla famiglia dei Berlinguer e venne ceduta allo stato alla condizione che fosse conservata allo stato naturale. Altre spiagge della costa orientale sono quelle delle Saline d' Ezzi Mannu, Il Gabbiano, L'Ancora, Pazzona e Punta Negra.\nA circa 3\u00a0km dall'abitato si trova lo stagno di Casaraccio, e a circa 15\u00a0km nel territorio di Sassari lo stagno di Pilo; entrambi rappresentano importanti riserve riproduttive per l'avifauna.\nIn territorio di Stintino \u00e8 presente inoltre lo stagno delle Saline.\nNel giugno 2016 \u00e8 stato inaugurato il Museo della tonnara (MUT) che, con cimeli, testi e immagini, racconta la storia della tonnara di Stintino ma anche delle altre tonnare del Mediterraneo, oltre a presentare studi scientifici sulla tipologia di tonno pescato in questa zona, il \"Thunnus thynnus\".\nSociet\u00e0.\nLingua e dialetti.\nIl dialetto parlato a Stintino \u00e8 il sassarese.\nCultura.\nCucina.\nProprio la pesca \u00e8 a fondamento della cucina locale, le cui principali specialit\u00e0 sono ricci ed altri frutti di mare, crostacei e la bottarga di tonno. Tra i piatti la zuppa di patate e aragosta con pescato locale, il polpo in agliata, il polpo alla stintinese ovvero un'insalata di polpo con patate, aceto, prezzemolo e a volte cipolla, e fra i dolci la \"tumbarella\".\nGeografia antropica.\nFrazioni.\nAltro importante centro abitato del comune \u00e8 la frazione di Pozzo San Nicola mentre si ricordano le localit\u00e0 di Ercoli, Pittiacca, Nanni Doro, Unia, Ovile Nuovo, Nodigheddu, Fioreddu, Preddu Nieddu, Country Village, Le Tonnare, Tamerici, Cala Lupo, Tanca Manna, Cala Reale, Ovile del Mercante, Italo-Belga, L'Ancora, Rocca Ruja, Capo Falcone e La Pelosa."}
{"id": "1383233", "revid": "11573007", "url": "https://it.wikipedia.org/wiki?curid=1383233", "title": "Luned\u00ec in Albis", "text": ""}
{"id": "1383239", "revid": "1793900", "url": "https://it.wikipedia.org/wiki?curid=1383239", "title": "Ontario Hockey Federation", "text": "La Ontario Hockey Federation \u00e8 l'organo che governa l'hockey su ghiaccio nella provincia dell'Ontario in Canada, a parte che per quelle porzioni governate dell'Hockey Northwestern Ontario e dall'Ottawa District Hockey Association. Fa parte dell'Hockey Canada."}
{"id": "1383240", "revid": "599013", "url": "https://it.wikipedia.org/wiki?curid=1383240", "title": "Ohf", "text": ""}
{"id": "1383244", "revid": "124142319", "url": "https://it.wikipedia.org/wiki?curid=1383244", "title": "XX Settembre", "text": "XX Settembre \u00e8 la zona urbanistica 1F del Municipio Roma I di Roma Capitale.\nPrende nome dalla strada principale, via Venti Settembre, istituita il 30 novembre 1871 e dedicata al giorno del 1870 in cui le truppe italiane, guidate dal generale Cadorna, entrarono in Roma attraverso una breccia aperta nelle mura aureliane vicino a Porta Pia.\nGeografia fisica.\nTerritorio.\nSi estende, in diversa misura, sui rioni R. XVI Ludovisi, R. XVII Sallustiano, R. XVIII Castro Pretorio e R. II Trevi.\nLa zona confina:"}
{"id": "1383245", "revid": "155634", "url": "https://it.wikipedia.org/wiki?curid=1383245", "title": "Zona archeologica (zona di Roma)", "text": "Zona archeologica \u00e8 la zona urbanistica 1X del Municipio Roma I di Roma Capitale.\nLa zona include il Foro Romano, il Circo Massimo e le Terme di Caracalla.\nGeografia fisica.\nTerritorio.\nSi estende, in diversa misura, sui rioni R. X Campitelli, R. XII Ripa, R. XIX Celio e R. XXI San Saba e, inoltre, su piccola parte del quartiere Q. XX Ardeatino. Piazza del Colosseo \u00e8 condivisa fra i rioni Campitelli, Celio e Monti.\nLa zona confina:"}
{"id": "1383246", "revid": "122847793", "url": "https://it.wikipedia.org/wiki?curid=1383246", "title": "ITIX", "text": "ITIX, Istituti Tecnici Informatica LinuX, \u00e8 una raccolta di software didattici per Linux. Contiene quasi unicamente software libero e open source. ITIX \u00e8 una distribuzione Linux che deriva dalla pi\u00f9 famosa distribuzione Knoppix. Come Knoppix \u00e8 disponibile sotto forma di live CD, cio\u00e8 che pu\u00f2 essere usata senza essere prima installato su disco rigido. In altri termini, mette a disposizione una macchina Linux completa che fa il boot da CD, senza richiedere partizionamenti e installazioni sull'hard disk.\nTarget di riferimento.\nSu ITIX \u00e8 preinstallato software libero per la didattica della scuola tecnica.\n\u00c8 distribuito sotto licenza GNU GPL 2.0."}
{"id": "1383251", "revid": "123324711", "url": "https://it.wikipedia.org/wiki?curid=1383251", "title": "Appio (zona di Roma)", "text": "Appio \u00e8 la zona urbanistica 9D del Municipio Roma VII di Roma Capitale. Si estende sul quartiere Q. IX Appio-Latino.\nGeografia fisica.\nTerritorio.\nLa zona urbanistica confina:"}
{"id": "1383252", "revid": "155634", "url": "https://it.wikipedia.org/wiki?curid=1383252", "title": "Latino (zona di Roma)", "text": "Latino \u00e8 la zona urbanistica 9E del Municipio Roma VII di Roma Capitale. Si estende sul quartiere Q. IX Appio-Latino.\nGeografia fisica.\nTerritorio.\nLa zona urbanistica confina:"}
{"id": "1383257", "revid": "1632387", "url": "https://it.wikipedia.org/wiki?curid=1383257", "title": "Castel Sant'Angelo", "text": "Castel Sant'Angelo (o Mole Adrianorum o \"Castellum Crescentii\" nel X-XII sec.), detto anche Mausoleo di Adriano, \u00e8 un monumento di Roma, situato sulla sponda destra del Tevere di fronte al \"pons Aelius\" (attuale ponte Sant'Angelo), a poca distanza dal Vaticano, tra il rione di Borgo e quello di Prati; \u00e8 collegato allo Stato del Vaticano attraverso il corridoio fortificato del \"passetto\". Il castello \u00e8 stato radicalmente modificato pi\u00f9 volte in epoca medievale e rinascimentale.\nPropriet\u00e0 demaniale dello Stato Italiano, dal dicembre 2014 il Ministero per i beni e le attivit\u00e0 culturali lo ha gestito tramite il Polo museale del Lazio, e dal dicembre 2019 attraverso la Direzione Musei statali di Roma.\nStoria.\nOrigini romane.\nTutto ha inizio nel 135 d.C. quando l'imperatore Adriano chiede all'architetto Demetriano di costruire un mausoleo funebre per s\u00e9 e i suoi familiari, ispirandosi al modello del mausoleo di Augusto, ma con dimensioni gigantesche. I lavori durarono diversi anni e furono ultimati da Antonino Pio nel 139. Venne costruito di fronte al Campo Marzio, al quale fu unito da un ponte appositamente costruito, il Ponte Elio. Il mausoleo era composto da una base cubica, rivestita in marmo lunense, avente un fregio decorativo a teste di buoi (\"Bucrani\") e lesene angolari. Nel fregio prospiciente il fiume si leggevano i nomi degli imperatori sepolti all'interno. Sempre su questo lato si presentava l'arco d'ingresso intitolato ad Adriano; il \"dromos\" (passaggio d'accesso) era interamente rivestito di marmo giallo antico. \nAl di sopra del cubo di base era posato un tamburo realizzato in peperino e in opera cementizia (\"opus caementicium\") tutto rivestito di travertino e lesene scanalate. Al di sopra di esso sorgeva un tumulo di terra alberato circondato da statue marmoree, che ornavano il perimetro del monumento; di esse si conservano dei frammenti rinvenuti in loco. La statua rinvenuta pi\u00f9 integra \u00e8 il famoso Fauno Barberini. Il tumulo era infine sormontato da una quadriga in bronzo guidata dall'imperatore Adriano, raffigurato come il sole posto su un alto basamento o, secondo altri, su una tholos circolare. Attorno al mausoleo correva un muro di cinta con cancellata in bronzo decorata da pavoni di bronzo dorato, due dei quali sono conservati al Vaticano.\nAll'interno, pozzi di luce illuminavano la rampa elicoidale in laterizio rivestita in marmo che con una lenta salita collegava l'ingresso o \"dromos\" alla cella funeraria, posta al centro del tumulo. Quest'ultima, quadrata e interamente rivestita di marmi policromi, era sormontata da altre due sale, forse anch'esse utilizzate come celle sepolcrali.\nIl Mausoleo ospit\u00f2 i resti dell'imperatore Adriano e di sua moglie Vibia Sabina, dell'imperatore Antonino Pio, di sua moglie Faustina maggiore e di tre dei loro figli, di Lucio Elio Cesare, di Commodo, dell'imperatore Marco Aurelio e di altri tre dei suoi figli, dell'imperatore Settimio Severo, di sua moglie Giulia Domna e dei loro figli e imperatori Geta e Caracalla.\nIl mausoleo perse in parte la sua funzione quando fu collegato alle Mura Aureliane, diventando parte del sistema difensivo cittadino. \nDal Medioevo all'Ottocento.\nNel 403 l'imperatore d'Occidente Onorio incluse l'edificio nelle Mura aureliane: da quel momento l'edificio perse la sua funzione originaria di sepolcro, diventando un fortilizio, baluardo avanzato oltre il Tevere a difesa di Roma.\nFu allora che il mausoleo venne indicato per la prima volta con l'appellativo di \"castellum\". Salv\u00f2 la zona del Vaticano dal sacco dei Visigoti di Alarico del 410 e dei Vandali di Genserico del 455. Allora, per difendersi, i romani scagliarono sugli assalitori tutto ci\u00f2 che avevano a portata di mano, persino le statue: una di queste, il cosiddetto Fauno Barberini, venne ritrovata pi\u00f9 tardi nei fossati del fortilizio. Agli inizi del VI secolo venne adibito a prigione di Stato da parte di Teodorico.\nSecondo la tradizione, il monumento ottenne il suo nome attuale nel 590. Poich\u00e9 Roma era flagellata da una grave pestilenza, papa Gregorio I decise di organizzare una solenne processione penitenziale. Mentre il pontefice, alla guida della processione, stava attraversando Ponte Elio, ebbe la visione dell'arcangelo Michele che, in cima alla Mole Adriana, rinfoderava la sua spada: ci\u00f2 fu interpretato come un segno celeste preannunciante l'imminente fine dell'epidemia, cosa che effettivamente avvenne. Da quel momento la Mole Adriana fu nota come \"Castel Sant'Angelo\": sulla sua sommit\u00e0 fu eretta una chiesa intitolata a \"Sant'Angelo \"usque ad caelos\"\" e, nel XIII secolo, una statua ritraente l'angelo in atto di rinfoderare la spada. Ancora oggi nel Museo Capitolino \u00e8 conservata una pietra circolare con impronte dei piedi che secondo la tradizione sarebbero quelle lasciate dall'Arcangelo quando si ferm\u00f2 per annunciare la fine della peste.\nIl possesso del fortilizio fu oggetto di contesa di numerose famiglie nobili romane: nella prima met\u00e0 del X secolo la mole divent\u00f2 la roccaforte del senatore Teofilatto e della sua famiglia, la figlia Marozia e il nipote Alberico, che la utilizzarono anche come prigione, uso che il castello conserver\u00e0 fino al 1901. Nel 932 Marozia, gi\u00e0 amante di papa Sergio III e moglie di Alberico I marchese di Spoleto e poi di Guido di Toscana, forse per fare la \"spiritosa\" volle celebrare il suo terzo matrimonio con Ugo di Provenza nella camera sepolcrale degli imperatori in Castel Sant'Angelo. Ma il gesto non le port\u00f2 fortuna perch\u00e9, durante il pranzo nuziale, Alberico II, il figlio di primo letto, apparve improvvisamente in Castel Sant'Angelo, costringendo Ugo alla fuga e impadronendosi del potere. Marozia fin\u00ec oscuramente i suoi giorni in una cella di Castel Sant'Angelo.\nNella seconda met\u00e0 del X secolo il castello pass\u00f2 in mano ai Crescenzi e vi rimase per un secolo, durante il quale i Crescenzi lo rafforzarono al punto da imporre alla costruzione il loro nome: \"Castrum Crescentii\". Con questo nome Castel Sant'Angelo venne identificato a lungo, anche dopo il passaggio di propriet\u00e0 ai Pierleoni e successivamente agli Orsini, ai quali fu ceduto probabilmente da papa Niccol\u00f2 III di questa famiglia, che lo tennero fino al 1365 circa quando lo cedettero alla Chiesa.\nNiccol\u00f2 III considerata la fama di imprendibilit\u00e0 del castello e la sua vicinanza con la Basilica di San Pietro e il Palazzo Vaticano, decise di trasferirvi parzialmente la sede apostolica, allora nel Palazzo Lateranense, da lui giudicato poco sicuro.\nPer garantire una maggiore sicurezza al Palazzo Vaticano, realizz\u00f2 il celebre passetto, che costituiva il passaggio protetto per il pontefice dalla basilica di San Pietro alla fortezza.\nNel 1367 le chiavi dell'edificio vennero consegnate a papa Urbano V, per sollecitarne il rientro a Roma dall'esilio avignonese. Da questo momento Castel Sant'Angelo lega inscindibilmente le sue sorti a quelle dei pontefici: per la sua struttura solida e fortificata i papi lo utilizzeranno come rifugio nei momenti di pericolo, per ospitare l'Archivio e il Tesoro Vaticani, come tribunale e prigione.\nNel 1379 il Castello venne quasi raso al suolo dalla popolazione inferocita contro la guarnigione francese lasciata a presidio del castello da Urbano V. A dare inizio alla ricostruzione fu nel 1395 papa Bonifacio IX che incaric\u00f2 l'architetto militare Niccol\u00f2 Lamberti di eseguire una serie di interventi di potenziamento della struttura difensiva del castello. L'ingresso al castello divent\u00f2 possibile solamente attraverso un'unica rampa di accesso e un ponte levatoio. Sulla sommit\u00e0 dell'edificio venne ricostruita la cappella dedicata a San Michele arcangelo.\nNei quattro secoli successivi si susseguirono interventi e trasformazioni: Nicol\u00f2 V (1447-1455) dot\u00f2 il Castello di una residenza papale - la prima all'interno dell'edificio\u00a0\u2013 e realizz\u00f2 tre bastioni agli angoli del quadrilatero esterno. Inoltre provvide al rifacimento del Ponte Sant'Angelo, crollato in occasione delle manifestazioni giubilari. Alessandro VI Borgia incaric\u00f2 l'architetto Antonio da Sangallo il Vecchio di ulteriori lavori di fortificazione, in seguito ai quali l'edificio assunse il carattere di vera e propria roccaforte militare secondo le pi\u00f9 aggiornate tecniche della \"fortificazione alla moderna\": furono costruiti quattro bastioni pentagonali, dedicati ai santi Evangelisti, che inglobarono le precedenti strutture realizzate sotto Niccol\u00f2 V. Per garantire un maggiore controllo sulle vie di accesso al castello papa Alessandro VI fece poi innalzare un ulteriore torrione cilindrico all'imboccatura del Ponte e attorno alle mura fece scavare un fossato riempito con le acque del Tevere.\nI lavori voluti da Alessandro VI non furono diretti solo al potenziamento della struttura difensiva dell'edificio: il papa dot\u00f2 il castello di un nuovo appartamento, che fece affrescare dal Pinturicchio, e aggiunse giardini e fontane. Nel corso del suo pontificato Alessandro trasform\u00f2 il castello, nel quale egli amava risiedere, in una sontuosa reggia dove organizzava banchetti, feste e spettacoli teatrali. Le cronache dell'epoca descrivono la dimora come lussuosa e sfarzosa, ma oggi nulla rimane di essa, essendo stata demolita da Urbano VIII nel 1628 per far posto a nuove fortificazioni.\nLe opere di fortificazione di Alessandro VI permisero a papa Clemente VII, 32 anni dopo, di resistere sette mesi all'assedio delle truppe di Carlo V, i famosi Lanzichenecchi, che il 6 maggio 1527 diedero inizio al sacco di Roma.\nNel 1525 Clemente VII fece costruire la Stufa, come allora veniva chiamato il bagno privato: una piccola stanza affrescata con ornamenti profani (delfini, conchiglie, ninfe, amorini, personaggi mitologici) ancora oggi visitabile. Nella stanza si trovava anche una vasca, nella quale l'acqua veniva versata da una bronzea Venere nuda, poi andata perduta.\nIl sacco di Roma dimostr\u00f2 l'utilit\u00e0 del castello ai papi, che intrapresero grandiosi lavori di adattamento e vi installarono una vera e propria residenza papale. Nel 1542 Paolo III fece ristrutturare il castello dagli architetti Raffaello Sinibaldi da Montelupo e Antonio da Sangallo il Giovane, dal 1520 architetto capo della fabbrica di San Pietro. La decorazione delle stanze viene affidata a Perino del Vaga e a Luzio Luzi da Todi, con la collaborazione anche di Livio Agresti da Forl\u00ec. La grande cinta bastionata pentagonale che lo circonda, ultimo episodio di una lunga storia di fortificazioni, fu iniziata sotto papa Paolo IV (1555 \u2013 1559) e conclusa sotto i suoi successori da Francesco Laparelli.\nNel 1630 Urbano VIII distrusse tutte le fortificazioni anteriori, compreso il torrione Borgia tra il ponte e il castello, e trasfer\u00ec sul lato destro il portone principale. Inoltre fece costruire una grande cortina muraria frontale.\nTra il 1667 e il 1669 Clemente IX fece collocare dieci angeli in marmo sul Ponte Elio: da allora anche il ponte viene chiamato Sant'Angelo.\nNell'Ottocento il castello fu utilizzato esclusivamente come carcere politico, chiamato con il nome di \"Forte Sant'Angelo\".\nDall'Unit\u00e0 d'Italia ai giorni nostri.\nDopo l'Unit\u00e0 d'Italia venne inizialmente impiegato come caserma, poi fu destinato a museo. A questo scopo fu oggetto di lavori di restauro da parte del Genio del Regio Esercito, sotto la guida del colonnello Luigi Durand de la Penne, con il suo collaboratore capitano Mariano Borgatti, concepisce per primo il progetto di riportare il monumento al suo antico aspetto; in realt\u00e0 i risultati dei lavori di restauro furono da molti giudicati piuttosto discutibili perch\u00e9 portarono alla cancellazione dell'impronta bimillenaria del castello. \nL'edificio fu destinato a sede del costituendo Museo dell'ingegneria militare, inaugurato il 13 febbraio 1906, con lo stesso Borgatti come primo direttore; nel 1911 il museo fu spostato nelle adiacenti \"casermette\" di Urbano VIII, prima di essere definitivamente trasferito in altra sede nel 1939. \nI restauri del 1933-34 ripristinarono i fossati e i bastioni e sistemarono a giardino la zona tra la cinta quadrata e la struttura pentagonale, eliminando al contempo le casermette di Urbano VIII.\nIl museo nazionale di Castel Sant'Angelo nel 2016 \u00e8 stato visitato da persone risultando il 5\u00ba museo italiano per numero di visitatori.\nPrigionieri di Castel Sant'Angelo.\nAll'interno di Castel Sant'Angelo numerosi sono gli ambienti destinati al carcere, ancora oggi visitabili. La cella pi\u00f9 malfamata era quella detta \"Sammal\u00f2\" o \"San Marocco\", sul retro del bastione di San Marco. Il condannato vi veniva calato dall'alto e a malapena aveva spazio per sistemarsi mezzo piegato, non potendo stare n\u00e9 in piedi, n\u00e9 sdraiato. La cella era anticamente uno dei quattro sfiatatoi che davano aria alla sala centrale del Mausoleo di Adriano, dove si trovavano le urne imperiali, e che si affacciava sulla rampa di scale. Nel Medioevo era stato trasformato in segreta e qui era stato fatto un disegno dell'oscuro \"San Marocco\", poi storpiato in \"Sammal\u00f2\".\nNel piano inferiore della costruzione semicircolare del Cortile del Pozzo, eretta da Alessandro VI, c'erano le celle riservate ai personaggi di riguardo. Qui tra il 1538 e 1539 fu detenuto Benvenuto Cellini. Famosa la sua evasione: durante una festa in corso presso il castello, l'artista riusc\u00ec a evadere calandosi dall'alto del muro di cinta con una corda fatta con le lenzuola. Nella caduta si ruppe una gamba ma riusc\u00ec ugualmente a raggiungere la casa del cardinal Cornaro, suo amico. Catturato nuovamente, fu ricondotto a Castel Sant'Angelo e rinchiuso nelle \u201csegrete\u201d: celle, a prova di evasione. Sono le prigioni storiche di Castel Sant'Angelo. Cellini stette in particolare in quella del \"predicatore di Foiano\", che vi era stato fatto morire di fame; vi rimase un anno, poi venne graziato dal papa per intercessione di Ippolito II d'Este e del re di Francia, suo grande estimatore. La sua cella \u00e8 famosa perch\u00e9 su una parete Cellini vi disegn\u00f2 con un rudimentale carboncino, stando a quello che egli racconta nella sua \"Vita\" \"(I, 120)\", un \"Cristo risorto\", del quale ancora oggi ai visitatori si indica qualche traccia. In realt\u00e0 questi resti del carboncino non sarebbero altro che segni \"\u201cprodotti da crepacci di muro non imbiancato da secoli\u201d\".\nSul cosiddetto Giretto di Pio IV, a destra della Loggia di Paolo III, si trovano undici prigioni utilizzate per i prigionieri politici. Originariamente erano stanze costruite per i familiari di papa Gregorio XVI.\nNell'antica loggia superiore dell'appartamento pontificio di Paolo III \u00e8 la \"Cagliostra\", cos\u00ec chiamata perch\u00e9 nel 1789 vi fu tenuto prigioniero il celebre avventuriero Giuseppe Balsamo, detto conte di Cagliostro. Era una prigione di lusso, destinata a detenuti di riguardo.\nNelle celle di Castel Sant'Angelo vennero tenuti prigionieri, tra gli altri, gli umanisti Platina e Pomponio Leto, Beatrice Cenci, condannata a morte nonostante la giovanissima et\u00e0 e le attenuanti, e Giordano Bruno, oltre ai patrioti italiani durante il Risorgimento.\nA differenza di Benvenuto Cellini, molti illustri prigionieri di Castel Sant'Angelo vi persero la vita. Tanti di questi furono vittime dei Borgia. Tra di essi, il cardinale Giovanni Battista Orsini; questi fu imprigionato in Castel Sant'Angelo con l'accusa di aver tentato di avvelenare papa Alessandro VI. Considerata la gravit\u00e0 dell'accusa, la madre e l'amante del cardinale, temendo per la sorte del loro congiunto, si presentarono al pontefice con un'offerta: una perla rara e preziosissima in cambio del cardinale. Nota era la debolezza dei Borgia per le perle (sembra che Lucrezia ne possedesse pi\u00f9 di tremila). Il papa accett\u00f2 la proposta, prese la perla e, mantenendo fede alla parola data, restitu\u00ec il cardinale: morto.\nI processi venivano svolti nella \"Sala della Giustizia\", le esecuzioni capitali generalmente avvenivano fuori del castello, nella piazzetta di l\u00e0 dal Ponte Sant'Angelo, anche se numerose furono le esecuzioni sommarie all'interno del castello e nelle stesse carceri. Nella zona del cortile antistante la \"Cappella dei Condannati\" o \"del Crocifisso\", nell'Ottocento venivano eseguite le condanne a morte mediante fucilazione. A ogni esecuzione di una condanna capitale suonava a morto la \"Campana della Misericordia\", sulla terrazza ai piedi della statua dell'Angelo.\nLe prigioni costituiscono lo scenario del terzo atto della \"Tosca\" di Giacomo Puccini, ambientata a Roma nel 1800: il pittore Cavaradossi, condannato a morte, finisce nel carcere di Castel Sant'Angelo; qui nel cortile viene fucilato e la sua amante, Tosca, per la disperazione, si uccide buttandosi dagli spalti del castello.\nStoria del nome.\nNel 403, l'imperatore Onorio lo include nella cinta muraria di Roma, trasformandolo in una sorta di fortilizio per la difesa della citt\u00e0: data da allora l'appellativo di \"castellum\".\nNel 590 appare anche la denominazione \"castellum sancti Angeli\", in ricordo della visione dell'arcangelo Michele rinfoderante la spada sulla Mole Adriana, avuta da papa Gregorio Magno durante una solenne processione penitenziale per scongiurare la peste che infieriva su Roma, visione interpretata come presagio dell'imminente fine della peste, cosa che puntualmente avvenne.\nNel 974 se ne impadronisce Crescenzio, della famiglia di Alberico, che lo fortifica ulteriormente: perci\u00f2 viene ribattezzato \"Castrum Crescentii\". Questo nome durer\u00e0 fino alla seconda met\u00e0 del XV secolo, cedendo poi definitivamente il passo alla dizione attuale.\nFino all'XI secolo \u00e8 chiamato \"Adrianeum\" e anche \"templum Adriani\" e \"templum et castellum Adriani\", come nell'ardo Benedicti, in ricordo della sua origine voluta dall'imperatore Adriano nel 135 perch\u00e9 servisse da tomba imperiale per s\u00e9 e i successori. Il ricordo di questi appellativi \u00e8 nella dizione moderna di \"Mole Adriana\".\nDall'XI secolo nelle bolle pontificie si usa la dizione mista \"Castrum nostrum Crescentii\" e \"Castrum Sancti Angeli\".\nNelle \"Chansons de geste\" \u00e8 detto anche \"Torre\" oppure \"Palais Croissant\", denominazione probabilmente nata da un fraintendimento di \"Castrum Crescentii\" in quanto letteralmente rimanderebbe a un ipotetico \"palazzo mezzaluna\".\nPrima dell'anno Mille i cronisti lo chiamano \"domus Theodorici\" e anche \"carceres Theodorici\" perch\u00e9 Teodorico, re d'Italia dal 493 al 526, lo adib\u00ec a prigione, funzione mantenuta anche sotto i papi e con il governo italiano, fino al 1901.\nGli angeli di Castel Sant'Angelo.\nPer commemorare l'avvenimento che ha dato il nome attuale alla struttura, la statua di un angelo corona l'edificio. In origine si trattava di una statua di legno che fin\u00ec per consunzione; il secondo angelo, di marmo, fu distrutto nel 1379 in un assedio e sostituito nel 1453 da un angelo di marmo con le ali di bronzo. Questo angelo venne distrutto nel 1497 da un fulmine che fece esplodere una polveriera nel castello e fu sostituito con uno di bronzo dorato che per\u00f2 nel 1527 venne fuso per farne cannoni. Infine fu la volta di una statua in marmo con le ali di bronzo di Raffaello da Montelupo risalente al XVI secolo e attualmente visibile nel Cortile dell'Angelo e poi, nel 1753, arriv\u00f2 l'attuale angelo in bronzo di Peter Anton von Verschaffelt, sottoposto a restauro tra il 1983 e il 1986.\nIl museo: livelli e percorsi di visita.\nLe modificazioni apportate nel tempo all'edificio, in forza dei diversi usi che nei secoli ne furono fatti, definiscono oggi tre tipologie architettoniche riunite in un unico monumento, agevolmente percepibili e distinguibili in 7 livelli.\nVisitatori/introiti.\nNel 2016 il sito ha fatto registrare 1\u00a0234\u00a0443 visitatori. Qui di seguito trovate un andamento complessivo del Museo di Castel Sant'Angelo degli ultimi quindici anni, sulla base dei dati dell'ufficio statistico dei beni culturali italiani:"}
{"id": "1383263", "revid": "155634", "url": "https://it.wikipedia.org/wiki?curid=1383263", "title": "Valco San Paolo", "text": "Valco San Paolo \u00e8 la zona urbanistica 11B del Municipio Roma VIII di Roma Capitale. Si estende sul quartiere Q. X Ostiense, occupando un'ansa del fiume Tevere."}
{"id": "1383264", "revid": "155634", "url": "https://it.wikipedia.org/wiki?curid=1383264", "title": "Tre Fontane (zona di Roma)", "text": "Tre Fontane \u00e8 la zona urbanistica 11F del Municipio Roma VIII di Roma Capitale. Si estende sul quartiere Q. XX Ardeatino.\nGeografia fisica.\nTerritorio.\n\u00c8 situata a sud della capitale, internamente al Grande Raccordo Anulare e sul lato est di via Laurentina.\nLa zona urbanistica confina:\nArchitetture religiose.\nLa zona \u00e8 caratterizzata dalla presenza del complesso dell'Abbazia delle Tre Fontane, che si trova su via di Acque Salvie, lungo la via Laurentina."}
{"id": "1383266", "revid": "169529", "url": "https://it.wikipedia.org/wiki?curid=1383266", "title": "Domnall mac \u00c1edo", "text": "Apparteneva ai Cen\u00e9l Conaill, clan degli U\u00ed N\u00e9ill del nord.\nStoria.\nNon si conosce la data di nascita di Domnhall e viene variamente collocata tra il 570 e il 590. Secondo la \"Vita di San Columba\" di Adomn\u00e1n, Domnall mac \u00c1edo incontr\u00f2 Columba a Druim Cett mentre era ancora un ragazzo e il santo gli profetizz\u00f2 un grande successo e una morte pacifica in et\u00e0 avanzata. \nIl fratello di Domnall, M\u00e1el Coba (morto nel 615), sarebbe stato re supremo d'Irlanda, come anche suo padre \u00c1ed, anche se in entrambi i casi si tratterebbe di tarde invenzioni basate sugli \"Annali dei Quattro Maestri\" e scritti simili. La lista dei sovrani supremi irlandesi che si trova nel \"Baile Chuinn C\u00e9tchathaigh\" (\"La follia di Conn delle Cento Battaglie\"), che viene datata a prima del 695, include Domnall. L'autore originario degli \"Annali dell'Ulster\" nominava appena 12 \"re d'Irlanda\", partendo da Domnall (628\u2013642) e finendo con Ruaidri mac Tairrdelbach Ua Conchobair (1166\u20131186).\nIl primo riferimento a Domnall negli \"Annali dell'Ulster\" si trova nell'anno 628, in un resoconto della battaglia di Both, dove Domnall fu sconfitto dal sovrano supremo regnante, il suo lontano cugino U\u00ed N\u00e9ill, Suibne Menn mac Fiachnai dei Cen\u00e9l nE\u00f3gain. Poco dopo Suibne Menn fu ucciso da Congal C\u00e1ech, re D\u00e1l nAraidi degli Ulaid. Pi\u00f9 tardi in quello stesso anno Domnall condusse il suo esercito in un raid nel Leinster. Poco dopo gli annalisti parlano di Domnall come di re supremo.\nNel 629, gli annali parlano di battaglie a Fid E\u00f3in e D\u00fan Ceithirn. A Fid E\u00f3in, M\u00e1el Ca\u00edch mac Sgannail sconfisse l'esercito di D\u00e1l Riata, cliente dei Cen\u00e9l Conaill: il re di D\u00e1l Riata, Connad Cerr, e due nipoti di \u00c1ed\u00e1n mac Gabr\u00e1in furono uccisi. A D\u00fan Ceithirn, Domnall sconfisse Congal C\u00e1ech e gli eserciti degli Ulaid e dei D\u00e1l nAraidi. In addition to the defeat of the Ulaid, constant enemies of the Cen\u00e9l Conaill, Domnall's hold on power can only have been helped by fighting amongst the other kindreds of the U\u00ed N\u00e9ill, war amongst Cen\u00e9l nE\u00f3gain reported in 630, and between Clann Cholm\u00e1in and the S\u00edl n\u00c1edo Sl\u00e1ine in 634\u2013635.\nDopo altre guerre, nel 637 Domnall dovette affrontare un'altra sfida che veniva da Congal C\u00e1ech e gli Ulaid. A Congal si un\u00ec Domnall Brecc, re del D\u00e1l Riata, e i Cen\u00e9l nE\u00f3gain. Domnall fu aiutato dai S\u00edl n\u00c1edo Sl\u00e1ine. La vittoria nella battaglia di Mag Rath (Moira) fu decisiva per il re supremo, mentre Congal C\u00e1ech fu ucciso. Lo stesso giorno della battaglia di Mag Rath, quella di Sailt\u00edr (fuori Kintyre), combattuta tra la flotta di Domnall (guidata dal nipote di Conall, C\u00e1el mac M\u00e1ele Cobo) e quella dei Cen\u00e9l nE\u00f3gain e di D\u00e1l Riata, fu vinta dalle forze del sovrano supremo. \nSecondo gli \"Annali di Tigernach\" piazza la morte della moglie di Domnall, Duinseach, nel 641. Domnall mor\u00ec alla fine di gennaio del 642, forse in conseguenza di una lunga malattia. Come re dei Cen\u00e9l Conaill gli succedette il nipote Cellach mac M\u00e1ele Cobo. Domnall avrebbe avuto due figli: \u00d3engus, padre di Loingsech, e Fergus Fanat, padre di Congal Cendmagair."}
{"id": "1383269", "revid": "49022", "url": "https://it.wikipedia.org/wiki?curid=1383269", "title": "Conn delle Cento Battaglie", "text": ""}
{"id": "1383271", "revid": "1955265", "url": "https://it.wikipedia.org/wiki?curid=1383271", "title": "Judd Apatow", "text": "Biografia.\nJudd Apatow nasce a Flushing, New York, da una famiglia ebrea, e cresce a Syosset, New York. Suo padre, Maury Apatow, \u00e8 stato un operatore immobiliare, e la madre, Tami (Shad), ha lavorato in un comedy club a Southampton. Apatow ha un fratello maggiore, Robert, e una sorella minore, Mia; il suo nonno materno \u00e8 il produttore discografico Bob Shad. Quando Apatow ha dodici anni, i suoi genitori divorziano. Robert va a vivere con i suoi nonni materni e Mia va a vivere con la madre. Da bambino Apatow vive soprattutto con suo padre e visita la madre nel fine settimana.\nIl senso dell'umorismo di Apatow gli fa conoscere molti amici durante la sua adolescenza; ossessionato dalla commedia, il suo eroe adolescenziale \u00e8 Steve Martin. Apatow inizia a fare il comico mentre frequenta la Syosset High School, dove tiene un programma chiamato Club Comedy sulla stazione radio della scuola. Si affida ai contatti della madre presso il comedy club per avere accesso ai commedianti; durante questo periodo riesce a fare intervenire, al programma, Steve Allen, Howard Stern, Harold Ramis, John Candy, insieme agli allora sconosciuti Jerry Seinfeld, Steven Wright e Garry Shandling.\nVerso l'inizio degli anni novanta \u00e8 il creatore e sceneggiatore del \"The Ben Stiller Show\", la serie viene sospesa dopo una dozzina di episodi ma ci\u00f2 nonostante ha modo di farsi conoscere. Negli anni seguenti crea altre serie che hanno avuto un discreto successo negli Stati Uniti (mai esportate in Italia) come \"The Larry Sanders Show\", \"Freaks and Geeks\" e \"Undeclared\". Debutta come sceneggiatore cinematografico nel 1995 nel film \"Pesi massimi\".\nHa scritto il soggetto di \"Prima o poi me lo sposo\" ed \u00e8 sua la sceneggiatura di \"Dick &amp; Jane - Operazione furto\". Apatow \u00e8 molto attivo anche nella produzione, infatti ha prodotto pellicole come \"Oltre il ponte\", \"Il rompiscatole\", \"Anchorman - La leggenda di Ron Burgundy\" e \"Suxbad - Tre menti sopra il pelo\".\nDebutta alla regia nel 2005 con la divertente commedia \"40 anni vergine\" che vede come protagonista Steve Carell, mentre nel 2007 dirige \"Molto incinta\" con Seth Rogen, con cui aveva gi\u00e0 lavorato nel film precedente e nella serie \"Freaks and Geeks\".\nVita privata.\n\u00c8 sposato con l'attrice Leslie Mann e ha due figlie, Iris e Maude."}
{"id": "1383272", "revid": "1507870", "url": "https://it.wikipedia.org/wiki?curid=1383272", "title": "Vedretta del Marovin", "text": "La vedretta del Marovin \u00e8 un ghiacciaio posto in alta val d'Arigna, al di sotto di una bastionata rocciosa compresa tra il pizzo Coca e il Dente di Coca (2.924\u00a0m), nelle Alpi Orobie, nei pressi del confine tra le province di Bergamo e Sondrio.\nQuesta zona \u00e8 molto ricca di piccoli ghiacciai, tra i quali la vedretta di Scais, la vedretta di Porola, la vedretta del Lupo e, nel versante orobico bergamasco, il ghiacciaio del Trobio, tutti caratterizzati dal tipo di alimentazione (precipitazioni invernali e valanghe) e dall'insediamento (tranne il Trobio, sono tutti situati in canaloni molto ripidi).\nLa testa del ghiacciaio si trova ad un'altezza di circa 2.730 metri, mentre la fronte si spinge fino a 2.100 metri s.l.m., elevazione che ne fa uno dei ghiacciai lombardi con la fronte pi\u00f9 bassa. \nAnche il Marovin, come la grande maggioranza dei ghiacciai alpini, ha conosciuto la sua massima estensione durante la Piccola era glaciale del XIX secolo; in questo caso, per\u00f2, pi\u00f9 che la fronte del ghiacciaio (che probabilmente si spingeva fino all'attuale bivacco Resnati, 1920\u00a0m s.l.m.) a beneficiarne era il volume del ghiaccio, decisamente maggiore rispetto al livello attuale.\nVariazioni frontali recenti.\nFino all'anno 2000 era in ritirata lieve ma costante; nel 2001, grazie alle abbondanti precipitazioni invernali, ha ripreso notevolmente volume, proprio perch\u00e9 anche alla fine della stagione estiva gran parte della zona glacializzata era ricoperta da residui nevosi decisamente abbondanti. \nL'annata 2003 riport\u00f2 il ghiacciaio in deficit, anche se l'eccezionale calura estiva non riusc\u00ec a danneggiare eccessivamente il ghiacciaio, protetto fino a met\u00e0 stagione dal consistente innevamento invernale."}
{"id": "1383279", "revid": "125306546", "url": "https://it.wikipedia.org/wiki?curid=1383279", "title": "Regina Margherita (nave da battaglia)", "text": "La nave da battaglia Regina Margherita costituiva con la gemella la classe Regina Margherita. A lungo nave ammiraglia della flotta italiana, partecip\u00f2 alla guerra italo-turca (1911-1912). Nel 1914, dopo l'inizio della prima guerra mondiale, prest\u00f2 servizio come nave scuola, e all'atto dell'entrata in guerra contro l'Impero austro-ungarico, nel maggio 1915, fu di base a Taranto passando l'anno successivo in servizio presso il Gruppo Navale C con compiti di protezione del campo trincerato di Valona, in Albania. Affond\u00f2 nella notte tra l'11 e il 12 dicembre 1916, mentre stava ritornando in Italia, dopo aver colpito due mine. Gravi furono le perdite umane tra l'equipaggio, con 675 morti, tra cui il comandante della nave, capitano di vascello Giovanbattista Bozzo Gravina (Palermo, 21 settembre 1868-Saseno, 11 dicembre 1916), e il comandante del corpo di spedizione italiano in Albania, tenente generale Oreste Bandini, che si trovava a bordo.\nStoria.\nProgettazione ed entrata in servizio.\nDopo aver realizzato le due unit\u00e0 classe Emanuele Filiberto la Regia Marina ordin\u00f2 la costruzione di due nuove navi da battaglia pi\u00f9 potenti, da tonnellate, che andarono a costituire la classe Benedetto Brin. La prima unit\u00e0 di questa classe venne intitolata, con decreto reale emesso da Re Umberto I il 24 settembre 1898, alla sua consorte la Regina Margherita di Savoia. Costruita nell'Arsenale militare marittimo della Spezia, su progetto originario dell'ingegnere del genio navale Benedetto Brin, rivisto dal ingegnere navale Ruggero Alfredo Micheli dopo la morte del suo predecessore, il suo scafo venne impostato il 20 novembre 1898. L'unit\u00e0 venne varata il 30 maggio 1901 alla presenza di re Vittorio Emanuele III di Savoia, e consegnata alla Regia Marina il 14 aprile 1904. L'11 maggio dello stesso anno, a La Spezia, la nave ricevette la propria bandiera di combattimento consegnata in una apposita cerimonia. La \"Regina Margherita\" fu ininterrottamente nave ammiraglia della flotta, salvo due brevi periodi in cui tale ruolo fu assunto dalla gemella \"Benedetto Brin\", sino al 15 dicembre 1910. Nel luglio 1904 la nave effettu\u00f2 le prove di velocit\u00e0 nel golfo di Genova. Al termine delle prove fu assegnata alla Squadra del Mediterraneo, che nel 1907, formata dalla \"Regina Margherita\", dalla \"Benedetto Brin\" e da tre navi da battaglia della classe Regina Elena, sotto il comando del viceammiraglio Alfonso di Brocchetti, partecip\u00f2 alle manovre annuali di fine settembre e inizio ottobre.\nTecnica.\nIl suo dislocamento normale era di tonnellate, quello a pieno carico di tonnellate. La nave era lunga 138,6 metri, larga 23,8 e aveva un pescaggio di 8,9 metri. L'apparato motore era composto da 28 caldaie Niclausse che alimentavano due motrici alternative che sviluppavano una potenza di 20.000 CV. La velocit\u00e0 massima raggiungibile era di 20 nodi. Il combustibile era rappresentato da circa tonnellate di carbone. I locali carbonili erano sistemati in modo tale da offrire una ulteriore protezione in caso di attacco portato dalle artiglierie. La prora era armata con un rostro per un eventuale speronamento delle navi nemiche. L'armamento principale era costituito da 4 cannoni da 305/40\u00a0mm posti in due torri binate, una a poppa ed una a prora; mentre quello secondario da 4 cannoni da 203/45 Mod. 1897 sistemati in casematte in coperta e da 12 cannoni da 152/40\u00a0mm, sei per lato nel ridotto. Quello antisilurante era costituito da 20 cannoni da 76/40 mm, 2 pezzi da 47 mm, 2 pezzi da 37\u00a0mm e 2 mitragliere. L'armamento subacqueo era costituita da 4 tubi lanciasiluri, sistemati due al di sotto della linea di galleggiamento e due al di sopra di essa. La protezione passiva era assicurata da una corazzatura Harvey in acciaio prodotta a Terni. Lo spessore alla cintura corazzata era 150\u00a0mm, quello orizzontale di 80\u00a0mm, mentre la protezione delle torri di grosso calibro era di 220\u00a0mm e della torre di comando di 150\u00a0mm.\nImpiego operativo.\nIn occasione del terremoto di Messina del 28 dicembre 1908, e di quello del gennaio 1909, la nave prest\u00f2 opera di soccorso alle popolazioni colpite, venendo per questo decorata con la Medaglia di benemerenza. Lo scoppio di alcuni tubi delle caldaie durante lavori di manutenzione nel 1911 fecero s\u00ec che la nave non potesse partecipare alle operazioni navali all'inizio della guerra italo-turca rientrando in linea nei primi mesi del 1912. Nel corso di quell'anno partecip\u00f2 alle operazioni nell'Egeo affiancando la gemella \"Benedetto Brin\" durante l'occupazione delle isole del Dodecaneso. Nei primi mesi del 1913 fu assegnata alle Forze Navali Riunite con compiti di sorveglianza nel Mediterraneo orientale a protezione delle isole conquistate. Raggiunta la nuova destinazione il 13 luglio, ancorandosi nell'isola di Scarpanto, il giorno 16 mentre cercava di ancorarsi nella baia di Pegadia la catena dell'ancora and\u00f2 in eccessiva tensione prima di toccare il fondo e il contraccolpo sganci\u00f2 il maniglione di tenuta facendola precipitare sul fondale. L'intervento di un pescatore di spugne locali, Gheorghios Haggi Statti, consent\u00ec di recuperarla dopo quattro giorni e 21 immersioni a 84 metri di profondit\u00e0. \nDopo l'entrata in guerra del Regno d'Italia, avvenuta il 24 maggio 1915, la \"Regina Margherita\" fu di base a Taranto, e dopo un anno venne assegnata al Gruppo Navale C con compiti di protezione del campo trincerato di Valona, in Albania, e a missioni nel basso Adriatico. Tra il dicembre 1915 e il febbraio 1916 partecip\u00f2 alle operazioni di evacuazione dell'Esercito serbo. Nell'aprile del 1916 la corazzata, al comando del capitano di vascello Giovanbattista Bozzo Gravina, e su cui alzava la sua insegna il contrammiraglio Lorenzo Cusani Visconti, entr\u00f2 nella rada di Valona per un normale ciclo di operazioni che termin\u00f2 nel mese di dicembre. In quel mese, su decisione dell'ammiraglio Enrico Millo, la \"Regina Margherita\" ricevette l'ordine di ritornare a Taranto. Millo lasci\u00f2 libero il comandante Bozzo Gravina di decidere a che ora salpare in quanto sulla zona stava imperversando una bufera. Alle 21 del'11 dicembre la nave, visto le migliorate condizioni atmosferiche, nonostante sulla zona vi fossero forti piovaschi e una fitta nebbia, salp\u00f2 con a bordo il comandante del corpo di spedizione italiano in Albania, generale Oreste Bandini. La nave da battaglia era scortata dai cacciatorpediniere \"Indomito\" e \"Ardente\". Alle 21:34 la \"Regina Margherita\" stava transitando nel varco del campo minato steso tra l'isola di Saseno e Punta Linguetta quando colp\u00ec due mine. Le due esplosioni colpirono la santabarbara di prua e il centro della nave provocando la detonazione dell'esplosivo e lo scoppio delle caldaie. La nave, per abbrivio, prosegu\u00ec nella rotta consentendo a molti dei superstiti di riunirsi a poppa. Essa si inabiss\u00f2 di prua in cinque minuti, trascinando con s\u00e9 674 uomini, tra cui il comandante e il generale Bandini. Nonostante le pessime condizioni del mare vennero tratti in salvo 18 ufficiali e 257 marinai. La commissione d'inchiesta successivamente istituita rilev\u00f2 come il comandante Bozzo Gravina doppiato capo Gallovecit aveva fatto proseguire, per cause mai accertate, la nave sulla rotta per 289\u00b0 pi\u00f9 di quanto stabilito dalla procedura allora in uso, virando poi per 238\u00b0 per entrare nel canale di sicurezza del campo minato. Questo fatto, secondo il rapporto redatto dopo l'affondamento, aveva portato la nave da battaglia appena oltre il margine del campo minato. I vertici della marina supposero un urto accidentale contro ordigni dello sbarramento difensivo, mentre la k.u.k. Kriegsmarine accredit\u00f2 l'affondamento al sommergibile posamine \"UC-14\", che apparteneva alla Kaiserliche Marine.\nCuriosamente nello stesso tratto di mare a poche centinaia di metri dal relitto della \"Regina Margherita\" giace il relitto della nave ospedale \"Po\", che venne affondata da parte di aerosiluranti britannici il 14 marzo 1941. La vicenda all'epoca provoc\u00f2 grande emozione ed ebbe grande risonanza anche per la presenza a bordo di Edda Ciano Mussolini in qualit\u00e0 di crocerossina.\nNel 1998 lo storico Andrea Bavecchi aveva gi\u00e0 segnalato la zona dove probabilmente si trovava il relitto. A seguito di ricerche documentali e subacquee condotte dall'IANTD Instructor trainer Cesare Balzi, i resti del relitto della nave sono stati localizzati e individuati attraverso la lettura del nome sulla poppa, il 30 luglio 2005 a 9 miglia delle coste albanesi (Valona), tra l'isola di Saseno e Capo Linguetta. I resti del relitto della corazzata \"Regina Margherita\" giacciono a 66 metri di profondit\u00e0."}
{"id": "1383280", "revid": "155634", "url": "https://it.wikipedia.org/wiki?curid=1383280", "title": "Eroi", "text": "Eroi \u00e8 la zona urbanistica 17C del Municipio Roma I di Roma Capitale. Si estende sul quartiere Q. XIV Trionfale.\nGeografia fisica.\nTerritorio.\nLa zona urbanistica confina:"}
{"id": "1383281", "revid": "155634", "url": "https://it.wikipedia.org/wiki?curid=1383281", "title": "Acquatraversa", "text": "Acquatraversa \u00e8 la zona urbanistica 20B del Municipio Roma XV di Roma Capitale. Si estende sul suburbio S. XI Della Vittoria.\nGeografia fisica.\nTerritorio.\nLa zona confina:\nStoria.\nGi\u00e0 in epoca etrusca era attraversato dall'antica via Veientana. Prende il nome dal \"Fosso dell'Acquatraversa\", citato dal Nibby in relazione al ponte sulla Cassia, nelle vicinanze del quale avrebbe sostato Annibale con le sue truppe, prima di saccheggiare il ricchissimo tempio di Lucus Feroniae. Il fosso, un tempo un rio ricco di acque, oggi si presenta in una situazione di estremo degrado ambientale.\nNella \"tenuta dell'Acquatraversa\", di propriet\u00e0 della famiglia Borghese, nel periodo compreso tra il pontificato di Papa Paolo V e quello di Papa Clemente X, furono condotte diverse ricerche archeologiche (\"ricerche di antichit\u00e0\"), che portarono alla scoperta di diversi reperti, tra i quali un busto di Lucio Vero, una Venere, resti di due statue colossali (Marco Aurelio e Lucio Varo), alcune colonne di alabastro, e parte di una condotta in piombo.\nGeografia antropica.\nUrbanistica.\nL'area urbana si sviluppa lungo il viale Cortina d'Ampezzo."}
{"id": "1383282", "revid": "155634", "url": "https://it.wikipedia.org/wiki?curid=1383282", "title": "Farnesina (zona di Roma)", "text": "Farnesina \u00e8 la zona urbanistica 20D del Municipio Roma XV di Roma Capitale. Si estende sui quartieri Q. XV Della Vittoria e Q. XVIII Tor di Quinto.\nLa zona ricopre il territorio degli \"Orti Farnesiani\", appartenuto a papa Paolo III, nato Alessandro Farnese.\nNel 1959 vi fu inaugurato il Palazzo della Farnesina, sede del Ministero degli Affari Esteri, la cui costruzione inizi\u00f2 nel 1937 per farne il Palazzo del Littorio.\nGeografia fisica.\nTerritorio.\nLa zona confina:"}
{"id": "1383283", "revid": "124961031", "url": "https://it.wikipedia.org/wiki?curid=1383283", "title": "Stazione di Sanremo", "text": "La stazione di Sanremo \u00e8 una fermata ferroviaria posta sulla ferrovia Genova-Ventimiglia a servizio dell'omonima citt\u00e0. \u00c8 stata inaugurata nel 2001 in sostituzione alla vecchia stazione posta sul tracciato originario della strada ferrata.\nStoria.\nLa fermata \u00e8 stata inaugurata il 27 settembre 2001, in contemporanea con la nuova tratta tra Bordighera e Imperia, in galleria e a doppio binario, della ferrovia Genova-Ventimiglia, a discapito della vecchia a binario unico che correva lungo la costa, riqualificata come pista ciclabile.\nStrutture e impianti.\nLa struttura, costruita in galleria, \u00e8 dotata di un fabbricato viaggiatori dove si trova una biglietteria con operatori e una automatica, numerose sale d'attesa, uffici informazioni, un'edicola con tabacchi, un bar, alcuni distributori automatici di bibite e snack, il deposito bagagli, un sottopassaggio per collegare i due binari adibiti al servizio viaggiatori, un parcheggio multipiano e l'ufficio della Polizia ferroviaria.\nDall'ingresso per arrivare alla sede ferroviaria bisogna percorrere un corridoio lungo 400 metri e largo 8,6 metri, attrezzato con 4 \"tapis-roulant\" per direzione\",\" perch\u00e9 i binari si trovano in galleria. Il tempo di percorrenza dichiarato \u00e8 di circa 15 minuti.\nLa fermata, costruita in un camerone di 550 metri, \u00e8 dotata di due binari passanti senza deviate e binari di ricovero, uniti tra loro tramite un sottopassaggio; trovandosi in galleria, manca di scalo merci.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con la Regione Liguria e relazioni a lunga percorrenza a cura della stessa Trenitalia e di Thello. Inoltre \u00e8 servita dal treno a lunga percorrenza Nizza-Mosca e ritorno Riviera Express.\nServizi.\nLa fermata, classificata da RFI come \"silver\", dispone di:"}
{"id": "1383291", "revid": "1452073", "url": "https://it.wikipedia.org/wiki?curid=1383291", "title": "Project Gotham Racing 4", "text": "Project Gotham Racing 4 (abbreviato in PGR4) \u00e8 un videogioco per Xbox 360 di tipo arcade, ultima evoluzione della serie Project Gotham Racing.\nModalit\u00e0 di gioco.\nPer attrarre i giocatori appassionati di motociclismo sono state aggiunte come veicoli selezionabili anche alcuni tipi di moto da corsa: il gioco permette dunque gare tra moto e auto supersportive misurandone il gap effettivo: mentre le moto si giovano di una maggiore accelerazione in rettilineo, rispetto alle auto difettano di tenuta nelle curve lente.\nLe ambientazioni di gara sono molto note: NYC, Shanghai, N\u00fcrburgring, Qu\u00e9bec, Londra, Tokyo, San Pietroburgo e Macao.\nAccoglienza.\nLa testata inglese Official XBOX Magazine UK ha recensito PGR4 valutandolo 10/10.\nGeometry Wars.\nNascosto in \"Project Gotham Racing 4\" c'\u00e8 un piccolo videogioco della serie \"Geometry Wars\", chiamato \"Geometry Wars: Waves\"."}
{"id": "1383292", "revid": "1149807", "url": "https://it.wikipedia.org/wiki?curid=1383292", "title": "Forza Genki - Forza Sugar", "text": " \u00e8 un manga giapponese di genere spokon dedicato al pugilato, scritto e illustrato da Y\u016b Koyama. L'opera \u00e8 stata serializzata dal 1976 al 1981 sulla rivista \"Weekly Sh\u014dnen Sunday\" e poi raccolta in 28 volumi \"tank\u014dbon\" dalla casa editrice Shogakukan. \nA distanza di quasi 40 anni dalla prima pubblicazione del manga originale, la casa editrice RW Edizioni sotto l'etichetta Goen ha deciso di dare alle stampe l'opera integrale in italiano nella collana \"Dansei Collection\" con pubblicazione aperiodica a partire dal 20 dicembre 2014. Dal manga \u00e8 stato tratto un anime, intitolato \"Forza Sugar\", che ripercorre gli avvenimenti dei primi 13 volumi.\nTrama.\nIl piccolo Sugar (Genki Horiguchi nella versione originale), 5 anni e orfano della mamma (morta di parto), vive con il pap\u00e0 Peter \"Pugno d'acciaio\" Pepper (in originale Hideki \"Shark\" Horiguchi), ex-pugile professionista dal palmar\u00e8s discreto ma non eccelso fra i pesi leggeri, ritiratosi alla nascita di Sugar. La loro non \u00e8 certo una vita di agi e ricchezze, ma rimane pur sempre dignitosa e segnata da un affetto profondo.\nDopo una lunga assenza dalla scena della boxe, Peter \"Pugno d'acciaio\" Pepper decide di tornare a combattere tra i professionisti fra pesi piuma, scendendo cos\u00ec di ben due categorie di peso. Nonostante sia debilitato dall'inedia dovuta a una dieta ferrea condotta per rientrare nei limiti di peso della categoria e da condizioni di vita non certo ideali, riesce a vincere i primi due incontri.\nConfortato dai primi successi, Pepper decide di sfidare la stella emergente della boxe giapponese Kenny Seki (Kenji Seki in originale). L'incontro, combattuto stoicamente da Pepper, lo vede per\u00f2 duramente sconfitto al terzo round per KO, tanto da costringerlo a un urgente ricovero in ospedale per via dei pesanti colpi incassati soprattutto alla testa. Avendo per\u00f2 promesso a Sugar che lo avrebbe portato in ogni caso al luna park alla fine dell'incontro, Pepper abbandona il letto d'ospedale nonostante il fisico pesantemente debilitato e le condizioni critiche. Muore cos\u00ec in maniera davvero drammatica, seduto sulla panchina del parco, accanto al figlio che lo crede semplicemente addormentato.\nIn ospedale Kenji Seki chiede perdono al piccolo Sugar per quanto fatto a lui e a suo padre: dopo un iniziale momento di rabbia, Sugar non solo decide di concederglielo, riconoscendo a Seki il merito di aver battuto il padre in un match che lui stesso definisce leale, ma arriva perfino a chiedere a Seki di diventare campione del mondo per onorare il sogno di Pepper. Promessa che di l\u00ec a poco Kenji Seki manterr\u00e0, laureandosi campione mondiale indiscusso della categoria. Quanto a Sugar, da quel momento e nonostante l'ancor tenera et\u00e0, decide che il suo unico scopo nella sua carriera di pugile (a cui si \u00e8 gi\u00e0 avviato per seguire le orme del padre) sar\u00e0 quello di coronare il sogno del genitore scomparso e diventare campione del mondo.\nEssendo rimasto orfano, Sugar va a vivere a casa dei facoltosi nonni materni, i signori Tanuma, dove cresce circondato dall'affetto premuroso dell'anziana coppia. I coniugi Tanuma cercano vanamente di dissuaderlo dal seguire le orme del padre da loro mai accettato, essendo stati fin da subito contrari a concedergli in sposa la loro unica figlia, e della cui morte lo ritengono responsabile per via dell'esistenza disagiata da lui offertale e della sua ondivaga carriera da pugile. Sugar \u00e8 cos\u00ec costretto ad allenarsi di nascosto, lontano dalla vista dei nonni. Intanto frequenta con profitto la scuola e si dimostra uno studente modello.\nIndossando i guantoni che furono di suo padre prosegue cos\u00ec gli esercizi, prima da solo, poi sotto la guida attenta del signor Mishima. Mishima \u00e8 un'ex promessa della boxe giapponese alla cui carriera ha posto fine una durissima sconfitta incassata per mano di Kenji Seki. Una volta appesi definitivamente i guantoni al chiodo, Mishima diventa dapprima guardia personale di un capo della yakuza (sulle sue spalle ha un enorme tatuaggio a testimoniarlo e che al tempo stesso gli impedisce di risalire sul ring) per poi finire in una piccola palestra di periferia a tracannare alcol per quasi tutto il giorno.\nA far conoscere i due \u00e8 stata la maestra di Sugar, la signorina Ashika (Yuko Ashikawa nella versione giapponese), un tempo fidanzata proprio di Mishima (da lei ancora segretamente amato senza venire per\u00f2, almeno apertamente, contraccambiata) e ancor prima di Kenji Seki (ragion per cui Seki si accanir\u00e0 ferocemente sul ring contro Mishima nell'incontro che porr\u00e0 fine alla carriera pugilistica di quest'ultimo), e alla quale Sugar si affeziona in maniera particolare. Dopo aver finalmente iniziato a riaffacciarsi alla vita allenando Sugar, il signor Mishima viene arrestato e condannato a scontare una pena in carcere. Uscito dopo alcuni anni, morir\u00e0 di tisi nel giro di pochi mesi, ma non prima di aver preparato Sugar alla carriera di boxeur professionista.\nSugar quindi, si trasferir\u00e0 a Tokyo, al fine di mantenere la promessa fatta sulla tomba del padre di entrare nel mondo del pugilato professionistico. La serie animata non traspone fino alla fine il manga da cui \u00e8 tratto (per l'esattezza, copre solo 1/3 dell'opera da cui si ispira) per cui il finale rimane in sospeso.\nMedia.\nManga.\nIl manga \u00e8 stato scritto da Y\u016b Koyama ed \u00e8 stato serializzato sulla rivista settimanale \"Weekly Sh\u014dnen Sunday\", edita da Shogakukan, dal 1976 al 1981. Tra il 1977 e il 1981 la Shogakukan ha raccolto i capitoli in ventotto volumi \"tank\u014dbon\".\nIn Italia la serie viene pubblicata da RW Edizioni sotto l'etichetta Goen nella collana \"Dansei Collection\" dal 20 dicembre 2014 a cadenza aperiodica.\nAnime.\nUn adattamento anime diretto da Rintar\u014d e prodotto da Toei Animation, \u00e8 andato in onda in Giappone dal 16 luglio 1980 al 1\u00ba aprile 1981 su Fuji Television per un totale di trentacinque episodi. Le sigle d'apertura e chiusura sono rispettivamente \"Kaze ni nare\" e \"Masshiro na Ringu e\", entrambe cantate da Kin'ya Hori. La trasposizione animata ricopre gli avvenimenti dei primi 13 volumi del manga.\nIn Italia la serie venne trasmessa per la prima volta nel 1983 su diverse televisioni locali. La sigla italiana \u00e8 \"Forza Sugar!\", cantata dai Rocking Horse. Esiste inoltre un ulteriore sigla realizzata da I Cavalieri del Re che venne scartata a favore di quella dei Rocking Horse, poi utilizzata in seguito come sigla di \"Ugo il re del judo\". A causa di un errore di attribuzione del distributore italiano, parecchie repliche della seconda serie di \"Rocky Joe\" sono andate in onda con la sigla iniziale di \"Forza Sugar\".\nDoppiaggio.\nL'edizione italiana \u00e8 stata curata dalla Play World Film. Il doppiaggio \u00e8 stato eseguito presso la C.R.C. di Roma sotto la direzione di Giovanni Brusatori.\nRiferimenti culturali.\nNella puntata 1x13 \"La sposa sedicenne\" di \"City Hunter\", tra il pubblico si intravede il volto di Sugar."}
{"id": "1383293", "revid": "842", "url": "https://it.wikipedia.org/wiki?curid=1383293", "title": "Decrittazione", "text": ""}
{"id": "1383294", "revid": "1745361", "url": "https://it.wikipedia.org/wiki?curid=1383294", "title": "Cen\u00e9l Conaill", "text": "Cen\u00e9l Conaill sono il clan o i discendenti di Conall Gulban, figlio di Niall No\u00edgiallach. Le dinastie create dai figli di Niall includono:\nAntenati dei Cen\u00e9l Conaill.\n Niall No\u00edgiallach, morto attorno al 405\n |________________________________________________________________________________\n | | | | | |\n Conall Gulban Eoghan Coirpre Fiacha Conall Cremthainne L\u00f3egaire\n | | | | | |\n | Cen\u00e9l nE\u00f3gain | Cen\u00e9l Fiachach | Cen\u00e9l L\u00f3egaire\n | Cen\u00e9l Coirpri / \\\n | / \\\n | Clann Cholm\u00e1in S\u00edl n\u00c1edo Sl\u00e1ine \n Cen\u00e9l Conaill of In Fochla\n |_________________________________________________\n | | |\n Fergus Cennfota Doi Enna Bogaine \n | (Cen\u00e9l nDuach) (Cen\u00e9l mBogaine)\n | | (Cenel Enda)______\n | | | |\n | | | Ua Breslin's\n | | | di Cinel Enda\n | | |\n | Ninnid, acme 561 Melge \n | | |\n | Baetan, morte 586 Brandub\n |_________ ?\n | | Garban \n Setna Feidlimid | \n | | Sechnasach, R\u00ed Cen\u00e9l mBogaine, morte 609\n | Columb Cille, 521-597 | \n |_______________________________ |______________\n | | | | |\n Ainmire, mort 569 Colum Lugaid Mael Tuile Bresal, morte 644 \n Re d'Irlanda\n | | |\n | Cen\u00e9l Lugdach Dungal, R\u00ed Cen\u00e9l mBogaine, morte 672\n | | |______________\n | Ronan | |\n | | Sechnasach Dub Diberg, morte 703\n | Garb | |\n | | | Flaithgus, morte 732\n | | Forbasach |\n | | R\u00ed Cen\u00e9l mBogaine ?\n | Cen Faelad morte 722 |\n | | Rogaillnech, morte 815\n | _______________________|\n | | |\n | Mael Duin Fiaman \n | ? ?\n | Airnelach Maenguile\n | | | \n | | |\n | Cen Faelad Dochartach\n | | (Clann Ua Dochartaig)\n | |____________________________________________\n | | |\n | Dalach, 'Dux' Cen\u00e9l Conaill, morte 870 Bradagain\n | | |\n | Eicnecan, R\u00ed Cen\u00e9l Conaill, morte 906 Baigill\n | | (Clann Ua Baighill) \n | |______________________________________________________________\n | | | | | | | \n | due figli Flann Adlann Domnall Mor Conchobar\n | morte 956 e 962 Abate di Derry (Clann Ua Domnaill\n | morte 950 Re di Cenel Conaill dopo il 1270)\n |_______________________ \n | | \n \u00c1ed, m. 598 Ciaran\n | |\n | Fiachra, fondatore di Derry, m. 620\n |__________________________________________________________\n | | | | \n Domnall, m. 642 Conall Cu Mael Cobo, m. 615 Cumuscach, m. 597\n Re supremo m. 604 Re supremo d'Irlanda |\n d'Irlanda |____________\n | | |\n | Cellach Conall Cael \n | | m. 658/664\n | (Clann Ua Gallchobair)\n |\n |_________________________________________________________________\n | | | | | \n Oengus, m. 650 Conall Colgu Ailill Flannesda Fergus Fanat\n | m. 663 m. 663 m. 666 m. 654\n | |\n | Congal Cenn Magair \n | m. 710\n | Re supremo d'Irlanda\n | l\n | __________|__________ \n | | | |\n | Donngal Flann Gohan Conaig\n | m. 731 m. 732 m. 733\n | O'Breslin-Fanat\n Loingsech, m. 703\n Re supremo d'Irlanda\n |_____________________________________________________________________\n | | | | |\n Flaithbertach, deposto 734 Fergus, m. 707 tre altri figli, tutti uccisi nel 703\n |_______________________________________________________________________\n | | |\n Aed Muinderg, Ri In Tuisceart, m. 747. Loingsech Murchad\n | R\u00ed Cen\u00e9l Conaill R\u00ed Cen\u00e9l Conaill \n |_______________ m. 754 m. 767\n | | |\n Domnall Donnchad Mael Bresail\n m. 804 acme 784 R\u00ed Cen\u00e9l Conaill \n | m. 767\n Flaithbertach |\n | Oengus\n Canannan |\n (Ua Canannain) Mael Doraid\n (Ua Maildoraid) \n Ri Cenel Conaill |\n _______|_______\n | |\n Fogartach Mael Bresail\n R\u00ed Cen\u00e9l Conaill R\u00ed Cen\u00e9l Conaill\n m. 904 m. 901\nTradizione orale.\nConall Gulban, figlio di Niall dei Nove Ostaggi, fond\u00f2 il regno di T\u00edr Conaill (Tyrconnell) nel V secolo, che comprendeva gran parte dell'odierna contea di Donegal e molte aree circostanti. "}
{"id": "1383296", "revid": "1318658", "url": "https://it.wikipedia.org/wiki?curid=1383296", "title": "Gefara", "text": " \nGefara, detta anche al-Jifarah o Jeffara o Djeffara, \u00e8 una pianura litoranea del nordafrica posta al confine tra la Tunisia e la Libia.\nCopre una superficie di circa 10.000\u00a0km\u00b2. Orientata su un asse da nord-ovest a sud-est, si estende lungo il mar Mediterraneo (Golfo di Gab\u00e8s) per circa 400\u00a0km di lunghezza e da 30 a 180\u00a0km di larghezza, dai dintorni di Skhira, a nord di Gab\u00e8s, fino a Misurata in Libia, con vertice interno la citt\u00e0 di Nalut in Libia.\nGeografia.\nCosta.\nLa zona costiera \u00e8 caratterizzata dalla presenza di numerose lagune. Un'altra particolarit\u00e0 \u00e8 costituita dai laghi salati posti in prossimit\u00e0 del litorale, chiamati \"sebkas\", tra cui la sebkha El Melah, la sebka Bou Djemel e la sebkha El Adhibat, che si estendono fino a 50\u00a0km nell'entroterra.\nA poca distanza dalla costa si trova l'isola di Gerba.\nLa sua elevazione va dai 100 ai 300\u00a0m e va crescendo dolcemente dal mare verso l'interno dove l'altipano del Gebel Nefusa la interrompe bruscamente con versanti molto ripidi.\nClima.\nGli inverni sono miti, con temperature comprese tra 8\u00a0\u00b0C e 12\u00a0\u00b0C durante la notte e tra 16\u00a0\u00b0C e 20\u00a0\u00b0C durante il giorno. Le precipitazioni medie annuali sono comprese tra 250 e 400\u00a0mm, corrispondenti a un periodo da 30 a 50 giorni di pioggia tra i mesi di novembre e marzo. La quantit\u00e0 di pioggia aumenta con la distanza dalla costa, e con questa la fertilit\u00e0 del suolo.\nLe estati sono calde e secche, con temperature diurne da 30\u00a0\u00b0C a 35\u00a0\u00b0C e picchi che possono raggiungere 46\u00a0\u00b0C, quando lo scirocco, chiamato \"ghibli\" in Libia e \"shehili\" in Tunisia, raggiunge la costa.\nInsediamenti.\nLa pianura contiene la maggior parte della popolazione della Libia e la sua pi\u00f9 grande citt\u00e0, Tripoli.\nLe citt\u00e0 pi\u00f9 importanti della zona sono:\nEconomia.\nAgricoltura.\nAnche se non possiede corsi d'acqua permanenti, la pianura della Gefara \u00e8 relativamente fertile.\nL'agricoltura gioca un ruolo importante nell'economia della regione. Nella parte tunisina dominano principalmente gli oliveti e l'orticoltura, mentre nella parte libica si trovano anche agrumeti.\nNella regione di Gab\u00e8s e ai bordi del Djebel Nafusah vengono anche coltivati i datteri.\nTurismo.\nTra le attrazioni turistiche della regione vi sono numerosi forti e rovine, in parte ben conservati, come a Naoura, Sidi Ahmed Chaouch, Ras Jedir, Henchir El Diab e Henchir El Menafa.\nNel sud della parte tunisina si trovano molti ksour, tra cui Ksar Ouled Aoun e Ksar Morra. Nel sito archeologico di Gightis vi sono rovine di epoca romana.\nIn Libia le rovine della citt\u00e0 di Sabratha sono state inserite nella lista dei Patrimoni dell'Umanit\u00e0 dell'UNESCO nel 1982."}
{"id": "1383299", "revid": "125643308", "url": "https://it.wikipedia.org/wiki?curid=1383299", "title": "Cotonificio Cantoni", "text": "Il Cotonificio Cantoni (\"Cantunificiu\" in dialetto legnanese) \u00e8 stata un'azienda tessile attiva fra il 1828 ed il 2004. \u00c8 stata per lungo tempo la maggiore societ\u00e0 cotoniera italiana.\nStoria.\nIl nucleo originario del Cotonificio Cantoni \u00e8 stata una filatura aperta nel 1828 a Legnano. Il 2 ottobre 1830 vennero collaudati gli impianti sorti lungo l'Olona che utilizzavano, per muoversi, la forza motrice del fiume. Si trattava di un'attivit\u00e0 pre-industriale sorta lungo le rive del corso d'acqua che era di propriet\u00e0 di Camillo Borgomanero. Da un documento del 1835 risulta che era socio dell'impresa Costanzo Cantoni. Nella met\u00e0 del XIX secolo, durante la seconda rivoluzione industriale, l'attivit\u00e0 artigianale si trasform\u00f2 in un'azienda vera e propria.\nNel 1855 la Cantoni fu la sola impresa della Lombardia a prendere parte all'Esposizione Universale di Parigi, mentre nel 1872 la ditta cambi\u00f2 denominazione in \"Societ\u00e0 Anonima Cotonificio Cantoni\", divenendo cos\u00ec la prima impresa cotoniera italiana a trasformarsi in societ\u00e0 per azioni ed a venire quotata alla Borsa di Milano, dove rimase fino al 1998. Andrea Ponti ne fu il primo presidente. Anche dopo la quotazione in Borsa il controllo dei cotonifici rimase sotto il controllo della famiglia Cantoni. Infatti, grazie ad un'accorta politica con la restante parte degli azionisti, la famiglia continu\u00f2 ad avere un controllo assoluto sull'azienda.\nLa famiglia Cantoni possedeva comunque la maggioranza azionaria, dato che Costanzo Cantoni aveva azioni per 1 milione di lire, mentre suo figlio Eugenio per 2 milioni e 750\u00a0000 lire a fronte di un capitale totale di 7 milioni di lire. Eugenio Cantoni era la reale guida della societ\u00e0, essendo stato eletto direttore generale. Nel 1877 Eugenio Cantoni si dimise da tale carica in seguito ad una crisi societaria interna ed esterna. Dal 1880 l'azienda torn\u00f2 a crescere dopo un periodo di crisi. Nel 1887 in Italia furono istituite delle tariffe doganali e queste misure protezioniste, pensate principalmente per le piccole aziende, portarono benefici anche alla Cantoni. Lo sviluppo del cotonificio continu\u00f2 anche negli anni di crisi del settore cotoniero italiano, che avvenne tra il 1891 ed il 1893. Tale crescita fu dovuta principalmente al fatto che l'azienda avesse rivolto l'attenzione anche all'esportazione.\nTra il 1905 e il 1906 il Cotonificio Cantoni edific\u00f2 a Legnano Villa Jucker, tipico esempio di edificio padronale di inizio XX secolo; nel 1976 questo complesso edilizio, che originariamente fu dimora dell'omonima famiglia di dirigenti del Cotonificio Cantoni, \u00e8 diventato sede dell'associazione locale Famiglia Legnanese.\nLa massima espansione del cotonificio si ebbe all'inizio del XX secolo. Nel periodo compreso tra il 1906 e il 1907 il Cotonificio Cantoni fu una delle aziende italiane ad avere l'aumento di capitale pi\u00f9 cospicuo. Alla fine del primo decennio del XX secolo il Cotonificio Cantoni raggiunse i 1.500 operai ed i 1.350 telai. Nel 1908 inizi\u00f2 l'edificazione delle prime case operaie. Gli edifici furono costruiti in via Pontida a Legnano. Furono inoltre realizzate delle scuole elementari riconosciute dallo Stato italiano che erano destinate alla prole dei lavoratori. La famiglia Cantoni abbandon\u00f2 il Consiglio di amministrazione del cotonificio nel 1910 con le dimissioni di Costanzo Cantoni, figlio di Eugenio e quindi nipote dell'omonimo cofondatore dell'azienda. Nel 1912 l'azienda tocc\u00f2 un picco produttivo registrando una differenza, nei confronti dell'anno precedente, di un milione e mezzo di chili di tessuti.\nDurante la prima guerra mondiale il cotonificio era in difficolt\u00e0 per il blocco delle materie prime, che provenivano principalmente dalla Germania. Durante il conflitto l'azienda convert\u00ec i suoi impianti alla produzione di forniture belliche.\nDopo la fine della guerra furono realizzate altre abitazioni. Fino al 1925 il cotonificio fabbric\u00f2 a Legnano 114 abitazioni tra via Pontida, via Volta, Galvani e via Monte Grappa. In via Galvani, nel 1928, furono realizzate una palestra ed una scuola materna. Vicino a queste ultime fu costruito il dopolavoro. Dal 1920 al 1927 venne costruito a Legnano il sanatorio regina Elena, struttura medica finalizzata alla cura della tubercolosi: i fondi per la sua edificazione vennero messi a disposizione per un quarto dal Cotonificio Cantoni e per la restante parte da sottoscrizioni popolari e da alcuni enti.\nAnche allo scoppio della seconda guerra mondiale (1940) l'azienda fu costretta a destinare gli impianti alla produzione bellica. Come per il primo conflitto mondiale, la Cantoni fu in difficolt\u00e0 per l'approvvigionamento di materie prime. Nonostante gli eventi bellici, il cotonificio continu\u00f2 comunque a crescere anche durante questo decennio.\nL'espansione prosegu\u00ec fino al 1951, quando fu registrato un periodo di flessione che spinse l'azienda a investire. La tendenza fu poi ancora positiva a partire dal 1954. Negli anni sessanta inizi\u00f2 la decadenza dovuta alla progressiva industrializzazione dei paesi in via di sviluppo. Per riuscire a superare una crisi avvenuta nel 1963, il cotonificio Cantoni decise di cambiare il tipo di produzione, passando dai tessuti a tinta unita ai tessuti stampati: in questo modo i manufatti non erano pi\u00f9 comuni e di largo consumo, bens\u00ec prodotti di pregio, con un pi\u00f9 alto contenuto tecnologico. Con questo cambiamento di strategia, la Cantoni riusc\u00ec a superare la crisi e a ampliare le proprie strutture con l'acquisto, nel 1968, di alcuni stabilimenti della De Angeli Frua che portarono, alla forza lavoro dell'azienda, altri 1.000 dipendenti; questo dato port\u00f2 le maestranze totali a 5.000 dipendenti.\nLa crisi continu\u00f2 e si acu\u00ec negli anni settanta. La crisi irreversibile, per il cotonificio Cantoni, inizi\u00f2 nella seconda parte degli anni settanta, complici l'aumento del prezzo delle materie prime e delle fonti energetiche, entrambe causate da alcuni eventi straordinari che avvennero all'inizio del decennio l'inconvertibilit\u00e0 del dollaro (1971), la crisi petrolifera e la guerra del Kippur (entrambe nel 1973), che si aggiunsero alla cronica difficolt\u00e0 causata dall'aumento del costo del lavoro e dalla concorrenza dei sistemi industriali esteri. A questo si a aggiunse i debiti accumulati dalla Cantoni, che erano ascrivibili alle eccessive giacenze nei magazzini di tessuti stampati: proprio in quel periodo la moda cambi\u00f2, privilegiando i tessuti a tinta unita.\nNel 1981 l'indebitamento del Cotonificio Cantoni tocc\u00f2 i 160 miliardi di lire. All'inizio degli anni ottanta la societ\u00e0 proprietaria dell'azienda era la Montedison. In seguito, nel 1984, la maggioranza azionaria del cotonificio fu acquisita da Fabio Inghirami. La Cantoni avvi\u00f2 quindi un progetto di risanamento ma le operazioni non raggiunsero i risultati sperati. Ci\u00f2 port\u00f2 ad una situazione finanziaria insostenibile che caus\u00f2 la chiusura graduale di tutti gli stabilimenti. L'ultima fabbrica a terminare le attivit\u00e0 fu quella legnanese del quartiere Olmina, che chiuse i battenti nel 2004.\nGli stabilimenti e la produzione.\nOltre a quello storico sorto a Legnano lungo l'Olona, la famiglia Cantoni fond\u00f2 altri cotonifici. Aprirono degli stabilimenti a Castellanza (1845), a Cordenons (1865), a Bellano (1870) ed a Legnano nel quartiere Olmina (1960). Fabbriche minori furono aperte a Canegrate ed a Gallarate (tessitura Cantoni-Introini). Molti altri stabilimenti furono incorporati dal Cotonificio Cantoni grazie ad alcune operazioni di acquisto che l'azienda legnanese fece nei confronti di alcune societ\u00e0 concorrenti. Ad esempio, nel 1968, il Cotonificio Cantoni acquis\u00ec la De Angeli-Frua. La Cantoni prese quindi possesso delle fabbriche di Fagnano Olona (ex Stamperia e tintoria F.lli Tronconi, 1967), Ponte Nossa (ex De Angeli-Frua, 1968), Arluno (ex Cotonificio Carlo Dell'Acqua, 1969) e Saronno (ex De Angeli-Frua, 1968). Oltre ai siti produttivi, la Cantoni era anche proprietaria di un cospicuo patrimonio immobiliare. Dopo la chiusura, lo stabilimento di Castellanza \u00e8 stato recuperato e dal 1991 \u00e8 sede dell'Universit\u00e0 Carlo Cattaneo.\nPer quanto riguarda la produzione, nel 1972 gli impianti di filatura erano all'interno degli stabilimenti di Cordenons, Arluno, Bellano, Castellanza e Ponte Nossa, e quelli di tessitura in quelli di Legnano Olmina, Castellanza, Ponte Nossa oltre che nello storico stabilimento legnanese sorto lungo l'Olona. Sempre nello stesso anno preso in esame, le stamperie erano all'interno delle fabbriche di Saronno e Fagnano Olona, mentre gli impianti di tintoria erano contenuti nei due stabilimenti legnanesi. Nella fabbrica storica di Legnano erano anche presenti gli impianti di finissaggio velluti. Grazie alla presenza di una gamma completa di macchinari, l'azienda era in grado di arrivare al prodotto finito partendo dalle materie grezze. In totale, nel 1972, gli stabilimenti del Cotonificio Cantoni contenevano globalmente 2.724 telai, 235.002 fusi e 15 impianti per la stampa. L'azienda era anche dotata di una centrale termoelettrica che era situata all'interno dello stabilimento storico di Legnano e di 8 impianti idroelettrici. Questi sistemi producevano nel complesso circa la met\u00e0 dell'energia elettrica necessaria per far funzionare gli stabilimenti.\nLo storico stabilimento legnanese sorto lungo l'Olona.\nLe origini.\nAgli albori della storia dello stabilimento di Legnano la forza motrice che azionava i macchinari derivava dal fiume Olona. All'epoca per aprire una nuova attivit\u00e0 che sfruttasse le correnti del corso d'acqua oppure per installare una nuova ruota idraulica, occorreva chiedere un permesso preventivo all'\"Amministrazione del fiume Olona\". In caso di permesso accordato, si doveva versare una somma di denaro all'ente citato. L'attivit\u00e0 di filatura del futuro cotonificio Cantoni sfruttava i mulini ad acqua gi\u00e0 esistenti sul fiume. Infatti, grazie ad essi, la Cantoni e le altre attivit\u00e0 sorte lungo il fiume ricavano l'energia necessaria per far muovere i macchinari. Per renderli adatti allo scopo, la Cantoni modific\u00f2 opportunamente questi impianti molinatori, che originariamente erano destinati alla macinazione dei prodotti agricoli.\nBorgomenero e Cantoni, agli albori della storia del cotonificio, acquistarono diversi mulini. Come preludio alla fondazione della Cantoni, Camillo Borgomanero acquist\u00f2 nel 1819 il mulino Isacco (gi\u00e0 della famiglia Lampugnani) e nel 1828 il mulino Melzi. Il collaudo dei primi impianti del futuro cotonificio avvenne il 2 ottobre 1830. Costanzo Cantoni acquis\u00ec invece il mulino Cornaggia-Medici nel 1841, a cui ne seguirono altri. In un documento del 27 marzo 1847 si pu\u00f2 leggere: \"[...] Il Sig. Cantoni Proprietario di due mulini uniti posti sull'Olona, il primo detto del Pomponio in mappa al n. 1632. Fu venduto dal nobile Sig. marchese Cornaggia venduto nell'anno 1831 alla ditta Bazzoni &amp; Sperati, ed indi nel 1841 acquistato dal Sig. Cantoni [...]\". Questi impianti molinatori erano molto antichi. Ad esempio, il mulino acquistato nel 1828 da Camillo Borgomanero apparteneva ai Melzi fin dal 1162. Per quanto riguarda la produzione, dai 500 fusi del 1836 il cotonificio pass\u00f2 ai 1.760 del 1838. Grazie ad un successivo miglioramento degli impianti, nel 1845 si ebbe un ulteriore incremento del numero di fusi per la filatura, che arriv\u00f2 infatti a 3.546. Tra il 1820 ed il 1830 vennero eseguite le prime modifiche all'alveo dell'Olona.\nLa seconda met\u00e0 del XIX secolo.\nNel 1860 fu realizzata un'officina per falegnami e per meccanici. Nel 1862 il cotonificio prese possesso di 30 pertiche di terreno libero e di altri due mulini appartenenti alla Mensa Arcivescovile di Milano che sorgevano lungo l'odierna via Pontida. Per incrementare la forza motrice tratta dal fiume, nel 1860 iniziarono alcuni interventi sull'Olona nel tratto che attraversava la parte settentrionale del cotonificio. Fu infatti rettificato il corso del fiume con lo scavo di un nuovo alveo - pressoch\u00e9 rettilineo - che port\u00f2 all'eliminazione delle anse naturali del corso d'acqua. Nel 1890 vennero realizzati analoghi lavori sul tratto meridionale.\nVenne anche costruito un canale artificiale (il canale Cantoni, ultimato nel 1868) ad uso dello stabilimento. \u00c8 di questo periodo la demolizione degli antichi mulini che sorgevano sulle rive dell'Olona. Questi ultimi furono infatti sostituiti da impianti pi\u00f9 moderni che utilizzavano ruote idrauliche pi\u00f9 efficienti.\nNel 1874 il cotonificio Cantoni prese possesso di un'area situata tra l'Olonella e il canale Cantoni dove sorgeva anche una tintoria appartenente ai fratelli Moranti. La Cantoni di questi anni, come risulta da un documento del 1876 conservato presso l'Archivio del Comune di Legnano, era, tra le industrie legnanesi, la principale per organizzazione e tecnologia. Tra le aziende tessili legnanesi, solo la Cantoni univa la filatura alla tessitura comprendendo un notevole numero di telai meccanici azionati, oltre che dalla forza idraulica originata dal fiume Olona, anche dall'energia prodotta dalle macchine a vapore. In questi anni l'azienda fece investimenti per il potenziamento dello stabilimento; fu edificata una nuova ala per la filatura (1882) e venne impiantata una nuova motrice a vapore che sostituiva le due precedenti con un cospicuo risparmio di carbone (1888). Furono inoltre costruiti diversi nuovi ponti sull'Olonella, sul canale Cantoni e sull'alveo originale dell'Olona (ora abbandonato). Nel 1885 furono coperti circa 50 metri dell'Olona per l'ingrandimento dei reparti di tintoria dei tessuti (sponda sinistra) e dei velluti (sponda destra). \nNel 1896 dalla contessa Barbara Melzi diede in affitto al Cotonificio Cantoni (per un periodo di 25 anni) un vasto terreno concedendo nel contempo il permesso di rettificare l'alveo del fiume dell'Olona anche nel tratto che attraversava le sue propriet\u00e0. Negli anni successivi furono prese in possesso altre aree che fecero arrivare la superficie dello stabilimento vicina alle dimensioni massime raggiunte nel XX secolo. Nel 1899 il cotonificio realizz\u00f2 un grande serbatoio d'acqua vicino all'area del mulino acquistato nel 1841 e poi demolito, ovvero tra l'alveo originale dell'Olona e la strada del Sempione.\nL'inizio del XX secolo.\nL'aspetto definitivo del cotonificio fu raggiunto all'inizio del XX secolo. Nei decenni successivi, infatti, non ci furono cambiamenti sostanziali nella struttura globale dello stabilimento. Il cotonificio fu elettrificato nel 1902. L'energia era fornita dalla Societ\u00e0 Lombarda per un totale di potenza erogata di 3500 kW. In questi anni il reparto di filatura fu trasferito nello stabilimento di Castellanza. A Legnano rimasero la tessitura e la tintoria. Nel 1904 furono edificati nuovi capannoni sui terreni ancora liberi. Nello specifico, furono realizzati un padiglione per la fase di finitura dei tessuti, un magazzino per i tessuti grezzi ed un'officina.\nNel 1907 divent\u00f2 direttore Carlo Jucker. Durante la sua direzione furono compiuti cospicui investimenti nello stabilimento. Tra il 1907 e il 1908 fu realizzato un nuovo capannone per la tessitura in mattoni a vista, all'interno del quale vennero sistemati circa mille nuovi telai, 240 dei quali di tipo Jacquard. Di questo periodo \u00e8 anche l'ingrandimento dei capannoni contenenti gli impianti di confezionamento e di finissaggio, oltre che l'inaugurazione dei reparti di tagliatura dei velluti e delle garze. Fu poi costruito un nuovo reparto di candeggio con impianti all'avanguardia e fu modernizzato il settore di finissaggio.\nTra le due guerre mondiali.\nNel 1917 una devastante inondazione dell'Olona provoc\u00f2 gravi danni allo stabilimento. Pertanto, finita la guerra, furono costruiti nuovi argini e l'Olona fu incanalato. Il fiume, sebbene fosse gi\u00e0 molto inquinato, non era ancora stato coperto. In questi anni una villa della prima met\u00e0 del XIX secolo adiacente all'ingresso del cotonificio (gi\u00e0 di propriet\u00e0 di una famiglia nobiliare della zona, i Prandoni), divent\u00f2 la nuova sede degli uffici della direzione tecnica. Tra il 1919 ed il 1923 il cotonificio invest\u00ec nell'aggiornamento di alcuni impianti e nell'acquisto di nuovi telai. Tra il 1925 ed il secondo dopoguerra, l'Olona venne coperto.\nNel 1931 furono inaugurati i nuovi padiglioni per la lavorazione dei velluti. Gli edifici diventarono i pi\u00f9 importanti del cotonificio da un punto di vista architettonico. Le facciate di queste costruzioni sono l'unica parte del cotonificio che \u00e8 stata risparmiata dalle demolizioni del XXI secolo. Sono rimasti anche gli alberi del piazzale d'ingresso, alcuni dei quali risalgono all'inizio del XX secolo. \u00c8 di questi anni (1927) la demolizione del Maniero Lampugnani, quattrocentesca casa signorile appartenuta ai Lampugnani. Tale abbattimento fu realizzato per poter permettere l'ingrandimento dello stabilimento. Il palazzo fu poi riedificato in un altro luogo dal Comune di Legnano utilizzando alcune parti originali e destinandolo a museo civico della citt\u00e0.\nNel 1936 fu inaugurata una nuova centrale termoelettrica che comprendeva tre gruppi di alternatori eroganti una potenza complessiva di 12.300 kW. Nel 1941 e nel 1943 furono invece inaugurati due nuovi nuovo padiglioni per la tintoria e nel 1943 fu terminato il capannone per la mercerizzazione. Nell'agosto 1943 alcuni bombardieri britannici diretti a Milano colpirono per sbaglio Legnano causando una decina di morti: alcune bombe finirono anche sul cotonificio Cantoni (due sono state rinvenute e fatte brillare nel 2008).\nDal secondo dopoguerra al XXI secolo.\nNel dopoguerra lo storico stabilimento legnanese segu\u00ec le sorti dell'azienda. Nel 1984 la Cantoni fu acquistata da Fabio Inghirami. La nuova propriet\u00e0 chiuse il reparto di filatura della storica fabbrica legnanese e tent\u00f2 di indirizzare la produzione verso tessuti pi\u00f9 ricercati. Nonostante questo tentativo di salvare l'azienda, lo stabilimento legnanese chiuse nel 1985.\nDa quell'anno l'ex sito produttivo fu abbandonato a s\u00e9 stesso e cominci\u00f2 ad essere occupato da clandestini e spacciatori di droga. Negli anni si susseguirono vari progetti di recupero ed alla fine i padiglioni furono demoliti nel 2003 per la realizzazione di un parco pubblico, di un centro commerciale (le \"Gallerie Cantoni\") e di una zona residenziale. Per ordine della Soprintendenza ai Beni Culturali ed al Paesaggio di Milano, intervenuta quando ormai le demolizioni erano quasi al termine, le due facciate pi\u00f9 importanti architettonicamente (in realt\u00e0 le uniche non ancora demolite), quelle del reparto velluti del 1931 affacciate su corso Sempione, sono state conservate e sono parte integrante dei nuovi edifici commerciali. Il resto del complesso, compresi altri edifici architettonicamente interessanti, fu demolito.\nTra il 1989 e il 1991 una vasta area dell'ex Cotonificio nel comune di Castellanza \u00e8 stata riqualificata dall'Unione degli Industriali della provincia di Varese (UNIVA), su progetto dell'architetto Aldo Rossi, creando la sede dell'Universit\u00e0 Liuc."}
{"id": "1383304", "revid": "1965277", "url": "https://it.wikipedia.org/wiki?curid=1383304", "title": "Vittorio Angius", "text": "Biografia.\nVittorio Angius nacque a Cagliari il 18 giugno del 1797, da un'agiata famiglia che gli garant\u00ec un'ottima formazione.\nGiovanissimo divenne sacerdote dell'ordine degli Scolopi, del quale nel 1829 divenne prefetto. Nello stesso anno fu socio di filosofia e docente di retorica presso l'Universit\u00e0 di Sassari. Il suo impegno fu per\u00f2 molto pi\u00f9 vasto, si occup\u00f2 di storia, geografia, folclore, statistica, scienze naturali, economia agraria.\nFu anche un proficuo scrittore, tra le sue opere troviamo romanzi, novelle, poemi, inni e liriche.\nSpesso, per\u00f2, la qualit\u00e0 delle sue opere non fu all'altezza dell'impegno, molte tesi rimasero solo abbozzate e talune completamente infondate per aver commesso l'errore di utilizzare le false carte d'Arborea. Tuttavia il suo impegno fu sicuramente ripagato quando decise di collaborare con Goffredo Casalis al \"Dizionario geografico-storico-statistico-commerciale degli Stati di S. M. il Re di Sardegna\".\nDi tale opera Angius cur\u00f2 tutta la parte riguardante l'isola di Sardegna e dal 1832 al 1848 la percorse tutta, appuntando di ogni singolo villaggio la storia, le leggende e le usanze e tutti i dati relativi alle attivit\u00e0 produttive e alle variazioni demografiche. \nIl 5 giugno 1836 divenne socio dell'Accademia delle scienze di Torino. \nNel 1838 fond\u00f2 \"La Biblioteca sarda\", il primo giornale scientifico-letterario della Sardegna, nel 1840 collabor\u00f2 al \"Promotore\" e alla \"Meteora\".\nLasciati i panni sacerdotali nel 1842, divenne quindi deputato nella I (1848) e nella IV Legislatura (1849-1853) alla Camera subalpina, ottenendo anche nella politica dei risultati apprezzabili sebbene non fosse particolarmente apprezzato dai colleghi per via delle sue posizioni conservatrici e per i suoi eccessi polemici.\nFu anche l'autore del testo del \"Cunservet Deus su Re\" (\"S'hymnu sardu nationale\"), l'inno del Regno di Sardegna sabaudo, il quale fu eseguito per la prima volta a Cagliari nel Teatro Civico il 20 febbraio 1844.\nIl 19 marzo 1862, ormai dimenticato, mor\u00ec a Torino in miseria.\nIl contributo al \"Dizionario degli Stati del Re di Sardegna\".\nAngius, viene ricordato soprattutto per la collaborazione col Casalis alla stesura della monumentale opera del \"Dizionario geografico-storico-statistico-commerciale degli Stati di S. M. il Re di Sardegna\". Egli si occup\u00f2 dei tre volumi riguardanti la Sardegna effettuando ricerche d'archivio per quanto riguarda l'epoca medioevale, mentre per il resto si rec\u00f2 di persona in ogni singolo paese per appuntare le usanze, le credenze, le feste, la geografia e le storia tramandata oralmente di ogni singolo villaggio.\nLa forma di tale opera \u00e8 quella di un resoconto di viaggio nel quale sono appuntati minuziosamente tutti gli aspetti della Sardegna. Ancora oggi quest'opera rappresenta una fonte indispensabile per gli studiosi della cultura sarda."}
{"id": "1383305", "revid": "80030", "url": "https://it.wikipedia.org/wiki?curid=1383305", "title": "Charles Brandon, I duca di Suffolk", "text": "Tramite sua figlia Frances Brandon, era nonno di Jane Grey, che fu regina d'Inghilterra per alcuni giorni nel 1553 e condannata a morte dalla cugina Maria I d'Inghilterra.\nInfanzia.\nEra figlio di Sir William Brandon e di Elizabeth Bruyn. Suo padre William Brandon era morto in battaglia nel 1485 a Bosworth, combattendo dalla parte di Enrico Tudor contro Riccardo III d'Inghilterra. Egli era l'alfiere di Enrico VII Tudor e si dice che sia stato ucciso dallo stesso Riccardo III.\nCharles Brandon era nato tra la fine del 1483 e l'inizio del 1484. Sua madre era morta di parto dandolo alla luce, suo padre, come gi\u00e0 detto, nel 1485; cos\u00ec, dopo la morte di suo nonno avvenuta nel 1491, il piccolo orfano and\u00f2 alla corte reale.\nQuindi, a sette anni, Charles fu accolto a corte per fare compagnia al principe Arturo Tudor, erede al trono d'Inghilterra e figlio del re. Ci\u00f2 avvenne soprattutto per la riconoscenza che Enrico VII aveva per suo padre, morto al proprio servizio.\nFu per\u00f2 con il fratello minore di Arturo, il futuro Enrico VIII, che strinse amicizia; amicizia che dur\u00f2 per tutta la vita. Infatti quando Arturo spos\u00f2 la principessa spagnola Caterina d'Aragona nel 1502, la sua corte si trasfer\u00ec al Castello di Ludlow in Galles, la tradizionale sede del Principe di Galles. Charles, invece, non segu\u00ec la coppia reale ma rimase a Londra come compagno del fratello minore di Arturo, Enrico Duca di York.\nDi sette anni maggiore di Enrico, Charles gli era molto simile per temperamento e carisma. Condividevano importanti caratteristiche fisiche (erano atletici, robusti, di buona costituzione, a differenza del delicato Arturo), una devozione per tutti gli sport (lotta, tornei a cavallo, ecc.) e la passione per il gentil sesso.\nLa corte aveva modo di ammirare spesso giostrare Enrico e Charles: era infatti usanza insegnare ai nobili fanciulli l'arte del torneo.\nMatrimoni.\nNel 1509 il giovane Charles si era trovato in un'imbarazzante situazione coniugale che ebbe modo di rivelare al mondo tutta la sua ambizione. Nel 1505 infatti si era \"impegnato\" con Anne Browne, una giovane donna di prestigioso lignaggio: suo padre era Anthony Browne, governatore di Calais, e sua madre Lucy era una Neville.\nCharles e Anne erano stati promessi sposi per \"verba de praesenti\", un contratto vincolante ai sensi del diritto canonico. In tali casi, non era necessaria alcuna cerimonia n\u00e9 testimoni; come si pu\u00f2 immaginare, questo port\u00f2 a diversi casi spiacevoli di uomini, e pi\u00f9 raramente di donne, che infrangevano la promessa di matrimonio non rispettando il diritto canonico. Charles apparentemente segu\u00ec tutta la prassi e consum\u00f2 il rapporto, come dimostra la nascita di una figlia nel 1506. Pur tuttavia non la spos\u00f2 mai.\nContrasse matrimonio, invece, con la zia della fanciulla, una facoltosa vedova di nome Margaret Neville Mortimer.\nQueste nozze non furono mai prese sul serio a causa della loro dubbia natura e a causa, soprattutto, di un'azione legale intrapresa dalla famiglia di Anne che ne chiese l'annullamento sulla base del precedente contratto. In seguito a ci\u00f2 Charles spos\u00f2 Anne Browne con una fastosa e affollata cerimonia pubblica. La coppia ebbe un'altra figlia nel 1510, ma appena due anni dopo Anne mor\u00ec.\nRicapitolando, Charles contrasse un primo matrimonio con Margaret Mortimer, in seguito chiese una dispensa papale che gli consentisse il divorzio dalla stessa, sulla base del fatto che tra i coniugi vi era una stretta parentela. La richiesta venne accolta e il duca pot\u00e9 sposare Anne Browne, che poi morendo lo lasci\u00f2 vedovo. Dalla seconda moglie ebbe due figlie:\nNel 1514 fu insignito del titolo di duca di Suffolk come ricompensa per il valore militare dimostrato nella campagna di Francia, durante la quale aveva ricoperto la carica di maresciallo dell'esercito.\nNello stesso anno fu inviato in missione diplomatica presso la corte francese, dove era regina la sorella minore del re Enrico VIII, Maria Tudor, che aveva sposato l'anziano Luigi XII di Francia. Rimasta vedova dopo appena tre mesi di matrimonio, la giovane si innamor\u00f2 di Charles e, vedendo che il fratello tardava a prendere una decisione circa la sua sorte, i due si sposarono senza attendere l'autorizzazione di Enrico il 3 marzo 1515 all'H\u00f4tel de Cluny di Parigi.\nTornati in Inghilterra, i consiglieri del re proposero nei confronti del traditore la condanna a morte. Enrico invece si mostr\u00f2 alla fine magnanimo e partecip\u00f2 a una seconda cerimonia nuziale a Greenwich Palace il 13 maggio 1515.\nIl primo figlio della coppia fu chiamato Enrico in onore dello zio Enrico VIII.\nLa coppia ebbe tre figli:\nLa prima moglie di Charles, Margaret Mortimer, continu\u00f2 a minacciare la legalit\u00e0 del terzo matrimonio e quindi la legittimit\u00e0 della prole avuta da Maria. La faccenda fu risolta dal cardinale Thomas Wolsey, consigliere di Enrico VIII, che in passato aveva risolto i non pochi problemi legali relativi al primo matrimonio del duca di Suffolk. Fu proprio sulla falsariga del divorzio andato a buon fine del cognato che anche Enrico VIII sper\u00f2 di liberarsi della prima moglie Caterina d'Aragona.\nRimasto vedovo nel giugno del 1533, Charles diede scandalo risposandosi, il 7 settembre dello stesso anno, con una ricca e nobile ereditiera della quale era stato nominato tutore, Catherine Willoughby, figlia dell'ex dama di compagnia della regina Caterina, Mar\u00eda de Salinas; Catherine, all'epoca quattordicenne, fino a poco tempo prima era stata promessa al figlio Enrico, ma il giovane era di salute cagionevole e Charles prefer\u00ec sposare lui stesso la fanciulla, probabilmente anche allo scopo di non dover rinunziare al cospicuo patrimonio della sua pupilla. Dalla quarta moglie ebbe:\nCharles Brandon mor\u00ec dopo una breve malattia nel 1545. Aveva 61 anni e fu sepolto con le massime onorificenze e per espresso volere del suo amico di sempre, re Enrico VIII, nella cappella di San Giorgio presso il castello di Windsor. La sua lapide si trova sulla destra della navata centrale a pochi metri da quelle del noto sovrano (morto nel 1547).\nL'eredit\u00e0 della corona.\nPrima di morire Enrico VIII stese nel testamento le proprie volont\u00e0 circa le sorti della corona d'Inghilterra: la sua principale preoccupazione era che sul trono non potesse mai sedere un sovrano straniero. Pertanto, nel caso in cui i suoi figli Edoardo, Maria ed Elisabetta fossero morti senza eredi, sarebbero saliti al trono i discendenti di sua sorella Maria. Enrico e Maria avevano una sorella maggiore, Margherita, sposata per\u00f2 con il re Giacomo IV di Scozia, uno straniero quindi.\nEdoardo VI per\u00f2 modific\u00f2 la linea di successione al trono estromettendo le sorelle. In tal modo diventarono eredi al trono le nipoti di Charles e Maria Tudor: le sorelle Grey, figlie di Francesca. La primogenita Giovanna divenne, alla morte di Edoardo VI, regina d'Inghilterra, ma sedette sul trono poco pi\u00f9 di una settimana in quanto Maria, figlia di Enrico VIII e Caterina d'Aragona, passata alla storia come Maria la Sanguinaria, rivendic\u00f2 il trono e condann\u00f2 a morte l'usurpatrice.\nQuando nel 1603 mor\u00ec senza figli anche l'ultima dei Tudor, la regina Elisabetta I, nessun discendente di Charles e Maria Tudor era in vita. Ai Tudor successero gli Stuart con Giacomo I, pronipote di Margherita Tudor."}
{"id": "1383308", "revid": "109045405", "url": "https://it.wikipedia.org/wiki?curid=1383308", "title": "Litochoro", "text": "Litochoro () \u00e8 un ex comune della Grecia nella periferia della Macedonia Centrale di 7.011 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Dion-Olympos.\nLa citt\u00e0 \u00e8 ad una distanza di circa novanta chilometri da Salonicco, ad ovest del Golfo Termaico. Litochoro, menzionata per la prima volta da San Dioniso, \u00e8 una citt\u00e0 conosciuta da coloro che desiderano arrampicarsi sul monte Olympo; quasi tutti gli itinerari escursionistici partono a sud-ovest di Litochoro.\nGeografia e informazioni.\nLitochoro \u00e8 situata ventidue chilometri a sud di Katerini, novanta chilometri a sud-ovest di Salonicco, cinquantotto chilometri a nord di Larissa e quattrocentoventi chilometri da Atene, sulle pendici orientali del monte Olimpo, conosciuto come la sede degli dei e di Zeus. Gli alberi del pino, del cedro e dell'abete che crescono nelle foreste del monte Olimpo stanno al sud-ovest ed a nord-ovest. Il terreno coltivabile \u00e8 prevalentemente al nord. Litochoro ha parecchi ristoranti e caff\u00e8.E'gemellata con Atri (TE).\nPl\u00e1ka.\nAd est della citt\u00e0 di Litochoro c'\u00e8 una zona costiera estesa, conosciuta con il nome di Pl\u00e1ka o di Pl\u00e1ka Litochorou, che si estende dai piedi del monte Olymp\u03bf fino al Golfo Termaico e da Leptokaria, nel sud, fino Gritsa nel nord. Una parte della strada nazionale della strada principale E75 attraversa la zona di Plaka, nel sud di Litochoro. Il litorale principalmente \u00e8 formato da spiagge sabbiose, vicino alle quali si trovano gli hotel, i campeggi, i ristoranti ed i bar della spiaggia, (che principalmente funzionano durante la stagione estiva, a partire da giugno fino a settembre). Nella zona di Plaka ci sono residenze private, ville di lusso ed i cottage."}
{"id": "1383310", "revid": "799790", "url": "https://it.wikipedia.org/wiki?curid=1383310", "title": "Eric Roth", "text": "Nel corso della sua carriera \u00e8 stato candidato cinque volte all'Oscar alla migliore sceneggiatura non originale, vincendolo nel 1995 per \"Forrest Gump\".\nBiografia.\nEric Roth nasce nel 1945 a New York, da genitori ebrei americani, entrambi insegnanti universitari e produttori cinematografici. \u00c8 cresciuto nel quartiere Bedford-Stuyvesant di Brooklyn.\nDa giovane, scrive brevi pezzi per alcune riviste cittadine e studia all'Universit\u00e0 della California a Santa Barbara, laureandosi nel 1966. Dirige alcuni cortometraggi sperimentali della scena indipendente newyorkese di fine anni sessanta, per poi trasferirsi a Los Angeles nel 1972 per studiare cinema e televisione all'UCLA.\nCarriera.\nEsordisce nel mondo del cinema a met\u00e0 degli anni settanta, firmando la sceneggiatura di film polizieschi come \"Il mediatore\" e catastrofici come \"Airport '80\". Nel 1992 crea per Fox la serie televisiva \"The Heights\", cancellata dopo una sola stagione.\nRaggiunge la notoriet\u00e0 nel 1995, vincendo l'Oscar alla migliore sceneggiatura non originale per il film di Robert Zemeckis \"Forrest Gump\", che aveva adattato a partire dal romanzo omonimo di Winston Groom. Nel 1997 riceve assieme al collega Brian Helgeland un Razzie Award alla peggior sceneggiatura per il film \"L'uomo del giorno dopo\". Dopo aver sceneggiato l'anno seguente \"L'uomo che sussurrava ai cavalli\" di Robert Redford, nel 2000 Roth viene candidato una seconda volta all'Oscar per la sceneggiatura di \"Insider - Dietro la verit\u00e0\", scritta assieme al regista Michael Mann. Lo stesso anno, collabora nuovamente con Mann nel film \"Al\u00ec\".\nNel 2005 scrive con Tony Kushner il film di Steven Spielberg \"Munich\", venendo nuovamente candidato all'Oscar. L'anno seguente, la sua sceneggiatura di spionaggio \"The Good Shepherd\", che aveva scritto nel 1994, viene adattata per il cinema da Robert De Niro in \"The Good Shepherd - L'ombra del potere\". Nel 2008 sceneggia assieme a Robin Swicord \"Il curioso caso di Benjamin Button\" di David Fincher, che ha definito \u00abil mio film pi\u00f9 personale\u00bb, avendo perduto entrambi i genitori durante la scrittura del film. Il film gli vale la sua quarta candidatura all'Oscar.\nNel 2011, scrive il film drammatico \"Molto forte, incredibilmente vicino\", adattando l'omonimo romanzo di Jonathan Safran Foer. Come produttore esecutivo della serie televisiva di Netflix \"House of Cards - Gli intrighi del potere\", ottiene ogni anno dal 2013 fino al 2017 una candidatura ai premi Emmy per la miglior serie drammatica. Nel 2018 sceneggia assieme a Will Fetters e al regista Bradley Cooper il remake di \"\u00c8 nata una stella\", ottenendo la sua quinta candidatura all'Oscar.\nVita privata.\n\u00c8 stato sposato dal 1967 fino al 1986 con l'archeologa e antropologa Linda Roth, da cui ha avuto una figlia, la documentarista Vanessa Roth, vincitrice nel 2008 dell'Oscar al miglior cortometraggio documentario per \"Freeheld\". \u00c8 stato sposato con la produttrice cinematografica Debra Greenfield dal 1987 fino al 2018."}
{"id": "1383315", "revid": "293377", "url": "https://it.wikipedia.org/wiki?curid=1383315", "title": "Rakovn\u00edk", "text": "Rakovn\u00edk (in tedesco \"Rakonitz\") \u00e8 una citt\u00e0 della Repubblica Ceca capoluogo del distretto omonimo, in Boemia Centrale.\nSport.\nCalcio.\nPrincipale squadra cittadina \u00e8 il , che ha militato per due stagioni nella massima serie nazionale."}
{"id": "1383316", "revid": "1776051", "url": "https://it.wikipedia.org/wiki?curid=1383316", "title": "Dysfunction", "text": "Dysfunction \u00e8 il secondo album degli Staind pubblicato il 13 aprile 1999 dalla Flip/Elektra, il primo con una etichetta discografica ufficiale. L'album, pur non andando oltre la posizione numero 74 in classifica, \u00e8 rimasto nelle classifiche per 56 settimane fruttando alla band 2 dischi di platino. \u00c8 uno degli album pi\u00f9 amati dai fan e il singolo Mudshovel \u00e8 uno dei brani-manifesto della band, sistematicamente presente in tutti i loro concerti."}
{"id": "1383317", "revid": "110157", "url": "https://it.wikipedia.org/wiki?curid=1383317", "title": "Santa Maria (Rio Grande do Sul)", "text": "Santa Maria \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Santa Maria.\nStoria.\nLa citt\u00e0 fu creata quando in quella regione si installarono degli accampamenti di una commissione che doveva segnare i limiti fra territori di dominio spagnolo e portoghese, nel 1797.\nIl 27 gennaio 2013 \u00e8 stata teatro della tragedia della discoteca Kiss.\nL'Universit\u00e0 Federale \"(UFSM)\" \u00e8 uno dei maggiori atenei pubblici di tutto il Brasile, attualmente conta 15.000 studenti.\nConosciuta come \"Citt\u00e0 della Cultura\" annovera nel suo territorio musei, il famoso teatro \"Treze de Maio\", l'antica \"Vila Belga\", e altri monumenti storici importantissimi.\nSanta Maria \u00e8 anche considerata il \"cuore del Rio Grande do Sul\" per la sua localizzazione geografica."}
{"id": "1383321", "revid": "767487", "url": "https://it.wikipedia.org/wiki?curid=1383321", "title": "Oscar D'Le\u00f3n", "text": "Oscar Emilio Le\u00f3n Somoza, meglio conosciuto come Oscar D'Le\u00f3n \u00e8 un musicista venezuelano che \u00e8 diventato famoso a livello internazionale per il suo caratteristoco modo di interpretare la salsa, conosciuto anche come \"El Sonero del Mundo\". Probabilmente il suo pezzo pi\u00f9 famoso \u00e8 \"Llorar\u00e1s\", registrato nel 1975 con il suo gruppo \"La Dimensi\u00f3n Latina\".\nNel 2008 ha preso parte alla realizzazione di \"Navidad con las estrellas\", album natalizio al quale hanno partecipato vari artisti venezuelani."}
{"id": "1383324", "revid": "82452414", "url": "https://it.wikipedia.org/wiki?curid=1383324", "title": "Rito romano straordinario", "text": ""}
{"id": "1383326", "revid": "83531", "url": "https://it.wikipedia.org/wiki?curid=1383326", "title": "Paolo Fallai", "text": "Biografia.\nNato in provincia di Roma, ha vissuto a lungo a Firenze dove ha cominciato la professione giornalistica presso la redazione dell'Agenzia ANSA. Per la stessa agenzia ha lavorato nella sede centrale romana e in quella di Genova come responsabile. Oggi lavora al Corriere della Sera, presso la redazione di Roma.\nNel 1985 - in occasione del 40\u00ba anniversario della liberazione - pubblica con Paolo Paoletti, il libro \"La liberazione di Firenze\", edito dagli enti locali di Firenze e dalla Regione Toscana.\nNel 1986 vince il premio \"Barbi Colombini\" per la migliore critica teatrale sugli spettacoli dei festival estivi.\nNel 1987, con la commedia \"La sindrome di San Rocco\" viene premiato al Festival internazionale degli Atti Unici di Arezzo.\nNel 1991 fonda a Firenze, insieme ad altri soci tra i quali Giorgio Albertazzi, Athina Cenci, Marco Mattolini, Sergio Jacquier, l'associazione culturale Palcoscenico Firenze. Nel 1991 scrive (con Marco Mattolini e Giorgio Albertazzi) lo spettacolo \"Lorenzo, diciamolo, non era bellissimo\" andato in scena al Teatro della Compagnia di Firenze con la partecipazione tra gli altri dello stesso Albertazzi, di Athina Cenci e Maurizio Micheli.\nNel 1992 scrive lo spettacolo \"Sogno di una notte di Capodanno\" andato in scena a Firenze con Flavio Bucci, Athina Cenci, Giorgio Albertazzi, Graziano Giusti e Lucia Poli.\n Nel 1993 collabora alla stesura del testo dell'opera per bambini \"Il gatto che scopr\u00ec l'America\" con musiche di Adriana Del Giudice, andata in scena in marzo al teatro Brancaccio di Roma e ripresa, nello stesso teatro nella primavera del 1994.\nNell'autunno 1993 \u00e8 tra gli autori dei testi del programma televisivo \"Cielito Lindo\", nove puntate trasmesse da Raitre, firmato tra gli altri da Sergio Staino e Michele Serra e condotto da Athina Cenci e Claudio Bisio.\nNel 1994 la commedia \"Ti sembra il momento di parlare d'amore?\" viene segnalata dal premio teatrale \"Vallecorsi\".\nNel 1996, con il romanzo per ragazzi \"L'arredatore dei sogni\" vince il premio letterario \"Laura Orvieto\" per la letteratura per l'infanzia. Nell'aprile 1997 il romanzo \"L'arredatore dei sogni\" viene pubblicato dalla Arnoldo Mondadori Editore, nella collana \"Junior pi\u00f9 10\" con il titolo \"Le tre chiavi\". Nel dicembre successivo il romanzo riceve una segnalazione di merito dal Premio Cento di letteratura per ragazzi.\nNell'ottobre 1997 per la casa editrice Mondadori, pubblica il \"Manuale del giovane giornalista\".\nNel gennaio 1999 il romanzo \"Le tre chiavi\" viene pubblicato in Germania dalla casa editrice Beltz &amp; Gelberg con il titolo \"Die Drei Schlussel\". (ISBN 9783407783264) \nNella primavera del 1999 pubblica per la nuova collana \"Sassolini\" della casa editrice Mondadori, un nuovo romanzo per ragazzi dal titolo \"Lo chiameremo Diciassette\". L'anno successivo anche questo romanzo viene tradotto in tedesco dalla casa editrice Beltz &amp; Gelberg col titolo \"Der Neue oder Www.Terrile.com\". \n(ISBN 3407784104 / 3-407-78410-4) \nSempre nel 1999, su commissione dell'Accademia musicale di Santa Cecilia, scrive il libretto d'opera per bambini \"Il gioco dei mostri\", musiche di Nicola Sani e Lucio Gregoretti, che ha debuttato in prima assoluta al teatro Valle di Roma il 18 aprile dello stesso anno.\nNell'aprile 2007, per la casa editrice E/O ha pubblicato il romanzo \"Freni\": questa opera narrativa ha vinto il premio Mondello, opera prima, ed \u00e8 stato nominato nella terna dei finalisti del premio Viareggio, sempre nella sezione opera prima, premio che non \u00e8 stato assegnato.\nNel 2008 l'atto unico \"Nella mia borsa non c'\u00e8 campo\" ha debuttato al Festival di Ventotene, interpreti Paola Rinaldi e Francesca Fava, regia di Alessandro Berdini.\nSempre nel 2008 ha scritto la sceneggiatura di \"Emilia Galotti\" un film di 30 minuti diretto da Alessandro Berdini, presentato alle Giornate degli autori della Festa del cinema di Venezia. Interpretato tra gli altri da Elettra Mallaby, Alberto Di Stasio, Luigi Di Fiore, Paola Rinaldi, Daniele Griggio, il film ha vinto il \u201cNew York Short Film Festival\u201d, il premio per la migliore regia ai Festival di Mar del Plata e Los Angeles e il premio quale migliore attore a Luigi Di Fiore al Festival cinematografico di Parigi.\nSulla base di un ulteriore approfondimento della riscrittura drammaturgica, con la regia di Alessandro Berdini, la versione teatrale di \"Emilia Galotti\" \u00e8 andata in scena al teatro India di Roma dal 27 maggio al 5 giugno 2010."}
{"id": "1383327", "revid": "1604866", "url": "https://it.wikipedia.org/wiki?curid=1383327", "title": "Triumph Bonneville", "text": "La Bonneville \u00e8 una serie di motociclette prodotte dalla casa inglese Triumph.\nIl contesto.\nLa prima versione, la T120, risale al 1959 e prese il soprannome dal famoso Bonneville Speedway dove si svolgevano numerosi tentativi di record di velocit\u00e0. Erede della Tiger T110, era equipaggiata da un motore a 4 tempi bicilindrico frontemarcia da 650cm\u00b3 raffreddato ad aria, con due carburatori.\nCon l'inizio degli anni settanta la Bonneville fu rivista, adottando un nuovo telaio che includeva anche il serbatoio dell'olio (il cosiddetto \"oil in frame\"), in comune con le coeve BSA A65. Nel 1973 venne aumentato l'alesaggio dei cilindri: la cilindrata aumentata a 750\u00a0cm\u00b3 e il modello pass\u00f2 dalla sigla progettuale \"T120\" iniziale a quella nuova di T140. Vennero contemporaneamente adottate migliorie anche in merito all'impianto frenante, ora anteriormente a disco e al cambio, portato a cinque marce. I problemi finanziari della Triumph (che dal 1977 era diventata una cooperativa) segnarono anche la produzione della Bonneville, che per\u00f2, nonostante tutto, riusc\u00ec a proseguire.\nTra la fine degli anni '70 e i primi anni ottanta vennero introdotti numerosi miglioramenti, tra cui l'accensione elettronica, nuovi carburatori (per rispettare le normative antinquinamento americane) e l'introduzione dell'avviamento elettrico (sulla \"Bonneville Electro\" del 1980). Numerose serie speciali vennero introdotte, tra cui la \"Silver Jubilee\" (1977) per il venticinquesimo anniversario dall'incoronazione della Regina Elisabetta II e la \"Royal Wedding\" (1981) in occasione del matrimonio tra il principe Carlo e Diana Spencer. Ulteriore novit\u00e0, nel 1982, furono la \"TSS\", con testata ad otto valvole ed albero motore meglio equilibrato (con meno vibrazioni), e la \"TSX\", in stile custom. Altro modello lanciato a inizio anni Ottanta fu la \"Executive\", destinata ai lunghi viaggi, dotata di carenatura e di un set di motovalige.\nLe Bonneville successive.\nLa scarsit\u00e0 di risorse finanziarie segn\u00f2 la Triumph, che fu costretta a chiudere nel 1983: l'ultima moto prodotta a Meriden fu proprio una Bonneville \"classica\" (ora esposta al \"London Motorcycle Museum\"). La chiusura della Casa britannica non segn\u00f2 per\u00f2 la fine della \"Bonnie\": John Bloor, rilev\u00f2 il marchio Triumph rilanciandolo nel 1991 e, nel frattempo, concesse alla \"Racing Spares\" di Les Harris la licenza per costruire la Bonneville. Queste moto, note come \"Devon Bonnevilles\" (poich\u00e9 venivano prodotte nel Devon), furono costruite tra il 1985 e il 1988.\nIl nome Bonneville \u00e8 stato poi riutilizzato dalla \"nuova\" azienda inglese per denominare un modello prodotto a partire dal 2001 che ricalca le linee delle progenitrici stile anni sessanta, tanto amate da Marlon Brando e Steve McQueen.\nSebbene riprenda l'estetica dell'originale nata negli anni cinquanta, la meccanica risulta per\u00f2 molto moderna: il motore adottato nel 2001, ad inizio produzione, fu un bicilindrico parallelo di 790\u00a0cm\u00b3 e 62\u00a0CV alimentato a carburatori, sostituito successivamente da una versione maggiorata a 865\u00a0cm\u00b3 da 67\u00a0CV. Dal 2008 infatti, a causa delle normative antinquinamento, la \"Bonnie\" perder\u00e0 i carburatori per acquistare un impianto a iniezione elettronica (ben nascosta sotto spoglie di falsi carburatori) e la Triumph coglie quest'occasione per aumentare la cubatura del motore e la sua potenza. In questo modo i consumi scendono e, sempre grazie all'adozione del sistema ad iniezione elettronica, aumenta anche la fruibilit\u00e0 del motore.\nDal 2009 la produzione della serie Bonneville, rimasta esteticamente invariata dal 2001, si rinnova leggermente: la moto abbandona stilemi tipici delle moto fine anni sessanta in favore di particolari caratteristici delle moto di inizio anni settanta. In particolare le nuove Bonneville si differenziano per alcuni dettagli: nuovo disegno della sella, marmitte di foggia diversa (le stesse che venivano gi\u00e0 utilizzate sul modello Thruxton), cerchi a razze in lega (al posto dei pi\u00f9 classici cerchi a raggi), specchietti retrovisori ed alcuni piccoli particolari. Nel 2021 la Bonneville Speedmaster viene proposta con il bicilindrico High Torque da 1200 cc da 78 CV con coppia massima di 106 Nm a 3.850 giri/min.\nLa Bonneville fa parte della linea \"Triumph - Modern Classic\" ed era declinata in cinque versioni differenti:"}
{"id": "1383329", "revid": "1745361", "url": "https://it.wikipedia.org/wiki?curid=1383329", "title": "Arianna (mitologia)", "text": "Arianna () \u00e8 un personaggio della mitologia greca, principessa di Creta,\nsposa e paredra di Dioniso.\nGenealogia.\nFiglia del re Minosse e di Pasifae, spos\u00f2 Dioniso ed ebbe i figli Stafilo, Enopione, Pepareto e Toante.\nMitologia.\nIl mito di Arianna e Teseo \u00e8 raccontato in varie versioni.\nIn una si narra che Arianna si innamor\u00f2 di Teseo quando egli giunse a Creta per uccidere il Minotauro nel labirinto. Arianna diede a Teseo un gomitolo di lana (il proverbiale \"filo d'Arianna\") per poter segnare la strada percorsa nel labirinto e quindi uscirne agevolmente. Teseo a missione compiuta usc\u00ec dal labirinto e Arianna fugg\u00ec con lui e gli altri ateniesi verso Atene, ma Teseo la fece addormentare per poi abbandonarla sull'isola di Nasso (chiamata anche Dia). \nIn un'altra versione, Arianna al risveglio vide la nave di Teseo allontanarsi ma il dolore dell'abbandono fu di breve durata poich\u00e9 giunse Dioniso su un carro tirato da pantere che, dopo averla vista cos\u00ec disperata, volle sposarla. Secondo un'altra variante ancora fu il dio stesso a ordinare a Teseo di abbandonare Arianna per averla in sposa. Dagli amori di Dioniso e Arianna nacquero Toante, Stafilo, Enopione e Pepareto.\nPer le nozze, Dioniso fece dono ad Arianna di un diadema d'oro creato da Efesto che, lanciato in cielo, and\u00f2 a formare la costellazione della Corona Boreale.\nLe varie versioni sono accomunate da un comportamento meschino da parte di Teseo che appare inspiegabile e questo fa pensare che una parte del mito originario sia andata perduta.\nEsiste un'ulteriore versione della tradizione secondo la quale Dioniso ordin\u00f2 ad Artemide di uccidere Arianna sull'isola di Nasso.\nInfine c'\u00e8 un'ulteriore tragica versione dove si dice che Arianna, sopraffatta dal dolore per la perdita dell'amore di Teseo, si sia gettata in mare e si sia suicidata.\nArianna rappresentata nell'arte.\nScultura.\nL'\"Arianna addormentata\" \u00e8 una scultura romana, pervenuta in diverse copie, di cui una conservata in Vaticano e una agli Uffizi. Da analoghe rappresentazioni nei sarcofaghi, \u00e8 plausibile che fosse parte di un gruppo con Dioniso in piedi e il suo corteo che si avvicina alla dormiente."}
{"id": "1383330", "revid": "287204", "url": "https://it.wikipedia.org/wiki?curid=1383330", "title": "Sant'Andrea (isola)", "text": ""}
{"id": "1383331", "revid": "26630", "url": "https://it.wikipedia.org/wiki?curid=1383331", "title": "Piacere", "text": "Il piacere \u00e8 un sentimento o una esperienza, pi\u00f9 o meno durevole, che corrisponde alla percezione di una condizione positiva, fisica o psicologica, proveniente dall'organismo. \u00c8 considerato uno stato di contenuto opposto al dolore che pu\u00f2 essere di breve durata o cronico. Con il masochismo i due sentimenti contrastanti vengono associati tramite la ricerca del piacere attraverso il dolore.\n\u00c8 un concetto presente universalmente nella filosofia, nella psicologia e nella psichiatria. Nel corso della storia i filosofi ne hanno formulato definizioni e concezioni molto diverse.\nIl piacere nella filosofia nell'et\u00e0 classica.\nIl piacere \u00e8 stato un oggetto di studio primario nella filosofia antica. Si possono schematizzare le tre grandi correnti di pensiero nel dibattito filosofico, in epoca classica, proprio in rapporto alle diverse conclusioni che in ambito morale avevano rispetto al piacere. Cio\u00e8 al valore che queste attribuivano al piacere in rapporto al significato e scopo della vita umana. Le tre scuole di pensiero sul piacere - che occupano il dibattito sul senso della vita in epoca precristiana - sono l'epicureismo, lo stoicismo e la Scuola cinica. Vi sono forti punti di contatto e sovrapposizioni anche tra queste visioni diverse. A queste si pu\u00f2 aggiunge la visione platonica (o socratico- platonica) che pone l'accento sulla conoscenza e sulla costruzione di una idea di piacere astratta e intellettuale. In linea di massima, lo stoicismo prescrive un atteggiamento di vita improntato al disinteresse nei confronti del piacere e del dolore, sottolineando una loro irrilevanza per il benessere dell'individuo, o comunque il loro non essere dotati di valore in s\u00e9. L'epicureismo \u00e8 invece la corrente che in vari gradi e forme considera il piacere come uno scopo dell'esistenza umana e dotato di valore in s\u00e9. Il cinismo pone in maggiore evidenza il legame consequenziale tra piacere e dolore, la loro origine mentale e il loro legame con l'eccessivo interesse umano per le realt\u00e0 puramente materiali. \nIntellettualismo etico.\nSocrate che sosteneva che, dal punto di vista morale, unica causa possibile del male fosse l'ignoranza del bene \u00ab\"So invece che commettere ingiustizia e disobbedire a chi \u00e8 migliore di noi, dio o uomo, \u00e8 cosa brutta e cattiva. Perci\u00f2 davanti ai mali che so essere mali non temer\u00f2 e non fuggir\u00f2 mai quelli che non so se siano anche beni.\"\u00bb: una volta conosciuto il bene, non \u00e8 possibile astenersi dall'agire moralmente realizzando il bene, che \u00e8 \"piacevole\" in quanto genera la \"eudemonia\", la serenit\u00e0 dell'animo. Il male, dunque, lo si attua perch\u00e9, per ignoranza, lo si scambia con il bene, che, tuttavia, non pu\u00f2 essere stabilito a priori una volta per tutte, ma deve essere oggetto di una ininterrotta ricerca, da effettuare confrontandosi con gli altri tramite il dialogo.\nPer Socrate dunque il piacere si identifica con la virt\u00f9. Presupposto di essa \u00e8 la conoscenza del \"bene\", che quindi \u00e8 necessaria al piacere. \nIl principio sar\u00e0 assunto integralmente da Platone, il cui concetto di bene \u00e8 integrato da un atteggiamento di fede religiosa e coincide con Dio. Platone considera il piacere in senso esclusivamente morale, ovvero \u00e8 interessato a una qualit\u00e0 astratta del piacere. Egli scrive in che ve ne sono di tre tipi, il pi\u00f9 alto \u00e8 quello legato alla spiritualit\u00e0, il secondo al conseguimento degli onori, il terzo alla ricchezza.. I piaceri del corpo sono quindi (teoricamente) del tutto banditi dall'orizzonte platonico. I piaceri pi\u00f9 alti sono legati alla parte divina dell'anima umana (come parte dell'\"Anima del Mondo\") che aspira al bene assoluto come bello-buono .\nCirenaici.\nPer i filosofi cirenaici la prospettiva era diversa da quelle considerate e assai pi\u00f9 radicale, perch\u00e9 il concetto di \"piacere\" viene ricondotto sempre direttamente alla corporeit\u00e0 in senso dinamico, come ricerca e percorso verso il piacere. Per essi, quindi, il piacere fisico \u00e8 il bene. Diogene Laerzio evidenzia il piacere nell'opinione dei cirenaici definendolo \"movimento calmo\" nel senso di \"dolce\", mentre il dolore gli si contrappone come \"movimento aspro\" e tormentoso . Aristippo (435 - 366 a.C.) era un personaggio molto disinvolto e anticonvenzionale che \u00ab\"Godeva il piacere dei beni presenti, ma rinunziava ad affaticarsi per il godimento di beni non presenti\"\u00bb . Una concezione questa del piacere che si trover\u00e0 compiutamente la sua espressione pi\u00f9 tardi, in opere letterarie romane, specialmente in Orazio con il suo celebre \"carpe diem\" , traducibile in \"cogli il giorno\" e spesso liberamente tradotta in \"cogli l'attimo\". Viene di norma citata in questa forma abbreviata, anche se sarebbe opportuno completarla con il seguito del verso oraziano: \"quam minimum credula postero\" (\"confidando il meno possibile nel domani\"). \u00c8 un invito a godere ogni giorno dei beni offerti dalla vita, dato che il futuro non \u00e8 prevedibile, da intendersi non come invito alla ricerca del piacere, ma ad apprezzare ci\u00f2 che si ha. Si tratta di una delle filosofie di vita pi\u00f9 diffuse nella cultura popolare e non ma anche di una delle pi\u00f9 fraintese nel senso di godere la vita senza alcuna remora e indugio morale.\nAristotele.\nAristotele nella sua \"Etica Nicomachea\" si preoccupa di distinguere il \"bene conseguibile con il piacere\" dal \"sommo bene\" (divino) che si ottiene solo con la meditazione e la virt\u00f9 di una condotta corretta. Per Aristotele il piacere \u00e8 \u00ab\"l'atto di un abito conforme a natura\"\u00bb, cio\u00e8 \u00e8 qualcosa che caratterizza un'attivit\u00e0 che abbia portato a compimento le potenzialit\u00e0 che conteneva, il soggetto cos\u00ec pu\u00f2 sperimentare una realt\u00e0 piacevole tenendo presente che ogni attivit\u00e0 genera un piacere proprio. . Se vi sono attivit\u00e0 cattive anche i piaceri saranno cattivi, ma \u00ab\"il sommo bene pu\u00f2 essere un piacere, anche se la maggior parte dei piaceri possono trovarsi a essere assolutamente cattivi\"\u00bb . Distingue nettamente cio\u00e8 il piacere dal bene, e ammette - diversamente da Socrate - che il piacere pu\u00f2 essere considerato anche come concetto a s\u00e9 stante, non-etico o non-morale. I piaceri inoltre fanno riferimento alla sfera dell\"'utile\".\nI piaceri del corpo sono quindi utili, ma devono essere \"moderati\" da una virtuosa temperanza, sia per ragioni di moralit\u00e0 che di utilit\u00e0 poich\u00e9 \u00ab\"chi \u00e8 vizioso lo \u00e8 perch\u00e9 ricerca l'eccesso\"\u00bb . L'eccesso nella ricerca dell'utile o del piacere, cio\u00e8, porta al suo opposto. Da notare la differenza tra questa idea e quella degli stoici o dei platonici secondo cui anche una piccola ricerca del piacere terreno porta come conseguenza una quota di dolore o un danno da evitare. La natura umana secondo Aristotele dovrebbe conformarsi al concetto di Sommo Bene, aspirare cio\u00e8 al bene superiore ad altri, il che fa riferimento al divino e lo implica. Infatti (riprendendo il concetto di piacere come \"movimento\" dei Cirenaici, ma in senso critico) egli scrive ancora: \nIl dibattito sul piacere nell'Accademia platonica.\nConosciamo in base alla testimonianza di Aristotele il contrasto all'interno dell'Accademia (387 a.C.) tra i filosofi Speusippo e Eudosso, quest'ultimo a noi noto soprattutto come astronomo, riguardo all'argomento del piacere. Mentre Speusippo negava che per il saggio la ricerca del piacere potesse rappresentare un fine accettabile dell'agire, Eudosso osservava che il piacere \u00e8 naturalmente ambito da tutti gli animali. \u00c8 molto probabile che la discussione, che riprendeva il tema del piacere presente nelle etiche aristoteliche a proposito dei tre tipi di vita (di cui una \u00e8 appunto quella dedita al piacere), riportasse l\u2019opinione del giovane Aristotele in seno a questo dibattito, al quale partecipava anche Platone .\nEpicuro.\nCon Epicuro (342a.C.-270a.C.) tema specifico del piacere posto dai Cirenaici subisce un mutamento rilevante. Se per questi esso veniva posto come obiettivo dinamico, nel senso della ricerca e del conseguimento del piacere stesso (potremmo dire un \"andare\" verso di esso) per Epicuro il piacere \u00e8 \"apon\u00eca\", assenza di dolore. Va ricordato che l\"'autosufficienza\", un tema caro ad Aristippo nel senso del sapere vivere senza il bisogno degli altri, viene ripreso da Epicuro piuttosto nel senso di non dipendere dai \"desideri\" e di eliminarli per quanto possibile. Sapersi accontentare di ci\u00f2 che si ha e non desiderare il superfluo \u00e8 uno dei principi fondanti dell'etica epicurea. L'eliminazione del desiderio \u00e8 un obiettivo primario che si accompagna alla frugalit\u00e0: \u00ab\"Un grande bene \u00e8 l'autosufficienza, non perch\u00e9 basti il poco, ma perch\u00e9 quando non si ha il molto \u00e8 opportuno accontentarsi del poco... I cibi poveri danno lo stesso piacere di quelli ricchi quando si sia eliminata la sofferenza che deriva dal bisogno [del di pi\u00f9]\".\u00bb \nPer Epicuro un altro mezzo assai efficace per conseguire l\"'apon\u00eca\" \u00e8 costituito dal tenersi lontani dalla vita pubblica, soprattutto dalla politica, e inoltre dall'eliminazione nel proprio vivere quotidiano di tutte le possibili cause di turbamento inutile. La socialit\u00e0 non \u00e8 affatto negata, ma si concentra sui rapporti umani implicanti il sentimento dell'amicizia: \u00ab\"Di tutti i beni ottenibili con la saggezza per raggiungere la felicit\u00e0 il maggiore \u00e8 l'amicizia.\"\u00bb \nNella prospettiva epicurea la filosofia diventa occupazione privilegiata, piacevole poich\u00e9 porta a conoscere ci\u00f2 che \u00e8 utile (tranquillit\u00e0, amicizia, consapevolezza) e ci\u00f2 che va eliminato (preoccupazioni, bisogni superflui, paura della morte). Egli scrive: \u00ab\"Nessun giovane indugi nel fare filosofia, n\u00e9 se ne stanchi quando sar\u00e0 da vecchio, non si \u00e8 mai troppo giovani n\u00e9 troppo vecchi per conseguire la salute dell'anima\"\u00bb.\nIl piacere dal Medioevo al Rinascimento.\nPosizioni intellettualiste si trovano anche nel pensiero cristiano, come in Tommaso d'Aquino; a esse, tuttavia, si contrappongono le correnti del volontarismo etico, che afferma la superiorit\u00e0 della volont\u00e0 e degli elementi sentimentali ed emotivi come, per esempio, in Blaise Pascal, con la teorizzazione dell'\"esprit de finesse\" (\u00abspirito di finezza\u00bb), prevalente sull'intelletto e sulle facolt\u00e0 razionali).\nIn epoca medievale cristiana il dibattito morale sulla relazione tra piacere e significato della vita umana, che costituiva l'oggetto principale della filosofia antica, sembra scomparire, con l'eccezione di figure come Ildegarda di Bingen (1098 \u2013 1179), suora benedettina, scrittrice, mistica e teologa tedesca.\nPer il resto la concezione cristiana del piacere si rif\u00e0 alla tendenza ascetica del platonismo e dal neoplatonismo secondo un'ottica di disinteresse e condanna dei piaceri corporei come fonte di peccato e di esaltazione invece della castit\u00e0. \nMovimenti ereticali nel corso del XIII secolo mitigarono questa visione di rigido ascetismo quando prevalse nella Scolastica tra il XII e il XIV secolo la dottrina aristotelica. \nIl tema del piacere, confinato al pensiero pagano, torna a essere oggetto d'indagine filosofica solo nell'Umanesimo con Lorenzo Valla (1405-1447) che esalta il piacere come unico movente dell'azione umana opponendosi fermamente alla morale stoica e all'ascetismo medievale, sostenendo la possibilit\u00e0 di conciliare il Cristianesimo, ricondotto alla sua presunta originariet\u00e0, con l'edonismo, recuperando cos\u00ec il senso del pensiero di Epicuro e Lucrezio, che avevano sottolineato come tutta la vita dell'uomo sia fondamentalmente volta al piacere, inteso non come istintivit\u00e0, ma come calcolo dei vantaggi e svantaggi conseguenti a ogni azione. Cos\u00ec anche Bernardino Telesio (1509-1588) pensa che l'animale uomo consideri bene supremo la sua stessa conservazione fisica. L'etica quindi consiste nel giudicare bene tutto ci\u00f2 che favorisce la propria conservazione, male tutto quello che la ostacola. Il bene sar\u00e0 quindi riscontrabile nel piacere, il male nel dolore.\nIl piacere nell'et\u00e0 moderna.\nL'esaltazione del piacere nella sua configurazione materiale, come piena espressione nel naturalismo rinascimentale, si ritrova nel pensiero di Pierre Gassendi (1592-1655), di Michel de Montaigne (1533-1592) e di Thomas Hobbes (1588-1679) mentre l'intellettualismo etico di tipo platonico si ritrova in Baruch Spinoza (1632-1677) nella sua \"Ethica more geometrico demonstrata\" e nel \"De intellectus emendatione\". \nA fondamento di un'etica materialistica \u00e8 la concezione del piacere nell'illuminismo con Julien Offray de La Mettrie, Claude-Adrien Helv\u00e9tius e Paul Henri Thiry d'Holbach e, come principio ispiratore di un'etica sociale, nell'utilitarismo di Jeremy Bentham e John Stuart Mill.\nIl piacere nell'et\u00e0 contemporanea.\nIl concetto del piacere nell'et\u00e0 contemporanea appare connesso alla teoria dell'inconscio su cui si era esercitato il pensiero in chiave pessimista di Schopenhauer e in una visione vitalistica e antiplatonica nella concezione di Nietzsche. Nella sua teoria delle pulsioni Sigmund Freud inserisce il piacere come elemento portante della psicoanalisi . Un'interpretazione filosofica, anche in contrasto con Freud, si sviluppa con Herbert Marcuse che sostiene che l'eros, represso dalla cultura occidentale, alla fine, in unione con il progresso tecnologico, porter\u00e0 alla liberazione sociale e individuale dell'uomo.\nDescrizione fisica del piacere.\nUn'analisi fisiologica del piacere \u00e8 stata condotta da David Linden, docente di Neuroscienze alla John Hopkins University studioso dei fenomeni fisiologici e psichici legati al piacere, che sostiene che \u00ab\"Numerosi studi hanno dimostrato ormai che esiste un\u2019unit\u00e0 neuronale che lega il vizio alla virt\u00f9\"\u00bb per cui quando si soddisfano bisogni di qualsiasi natura, anche quelli potenzialmente nocivi, si generano processi di origine chimica dovuti all'apparato cerebrale che rilascia la \"dopamina\", un neurotrasmettitore che procura la sensazione del piacere. In particolare interviene in questi casi il sistema di ricompensa che \u00e8 un gruppo di strutture neurali responsabili della motivazione, dell'apprendimento associativo, e delle emozioni positive, in particolare quelle che coinvolgono il piacere come componente fondamentale (per esempio gioia, euforia ed estasi) \nLa sensazione di piacere pu\u00f2 essere generata per un certo tempo dal consumo di droghe come l'eroina o di altri oppiacei che attivano artificiosamente il \"sistema di ricompensa\" provocando l'assuefazione a queste sostanze. La nozione di piacere \u00e8 diversa da quella di serenit\u00e0, beatitudine, felicit\u00e0 che indicano una condizione duratura e equilibrata accompagnata dalla produzione di serotonina e non di dopamina."}
{"id": "1383332", "revid": "125019", "url": "https://it.wikipedia.org/wiki?curid=1383332", "title": "Kavala", "text": "Kavala () \u00e8 un comune della Grecia situato nella periferia della Macedonia orientale e Tracia (unit\u00e0 periferica di Kavala) con abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 passata da 112,6 a e la popolazione da a abitanti\nStoria.\nLa citt\u00e0 fu originariamente fondata da coloni di Paros, attorno al VI secolo a.C., che la chiamarono Neapolis (\"citt\u00e0 nuova\").\nAssunse grande importanza storica durante la battaglia di Filippi tra i cesaricidi Bruto e Cassio contro i due triumviri Antonio e Ottaviano nel 42 a.C.; permise infatti ai cesaricidi di ottenere vantaggio per i rifornimenti di alimentari, in quanto questi ne controllavano il porto.\nGeografia fisica.\nPosizione.\nKavala sorge al centro della propria prefettura, sulle coste del Mar Egeo. Si trova circa a met\u00e0 strada fra Salonicco ed Alexandroupolis, quest'ultima lungo il confine turco. Dal confine bulgaro dista circa , e circa 20 dalla citt\u00e0 di Drama.\nSuddivisione.\nLa citt\u00e0 \u00e8 suddivisa in 15 quartieri: Centro, Agia Varvara, Agios Athanasios, Agios Ioannis, Agios Loukas, Chilia, Dexameni, Kalamitsa, Neapoli, Panagia, Perigiali, Potamoudia, Profitis Ilias, Timios Stavros e Vyrona."}
{"id": "1383333", "revid": "533647", "url": "https://it.wikipedia.org/wiki?curid=1383333", "title": "Lamia (Grecia)", "text": "Lam\u00eca () \u00e8 un comune della Grecia situato nella periferia della Grecia Centrale (unit\u00e0 periferica della Ftiotide) con 74.939 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 947\u00a0km\u00b2 e la popolazione \u00e8 passata da 58.601 a 74.939 abitanti.\nStoria.\nL'origine mitologica del nome \u00e8 da correlarsi a Lamia, figlia del dio Poseidone. Gi\u00e0 abitata dal V millennio a.C., la citt\u00e0 fu menzionata la prima volta dopo il terremoto del 424 a.C., all'epoca in cui era un'importante base spartana. Vi fu assediato Antipatro durante la guerra lamiaca del 323 a.C.\nDal IX secolo la citt\u00e0 assunse il nome di Zetonia (\"\u0396\u03b7\u03c4\u03bf\u03cd\u03bd\u03b9\"), latinizzato in epoca crociata in Cithonia. Mantenne il nome di Zetonia fino all'Ottocento, quando riacquist\u00f2 l'antico nome di Lamia.\nGeografia fisica.\nLa citt\u00e0 sorge nell'entroterra della Grecia Centrale, a met\u00e0 strada fra Atene e Larissa, ed a circa 60\u00a0km da Volos."}
{"id": "1383335", "revid": "339392", "url": "https://it.wikipedia.org/wiki?curid=1383335", "title": "Lam\u00eda", "text": ""}
{"id": "1383336", "revid": "11574260", "url": "https://it.wikipedia.org/wiki?curid=1383336", "title": "Lamie", "text": ""}
{"id": "1383338", "revid": "11574266", "url": "https://it.wikipedia.org/wiki?curid=1383338", "title": "Kav\u00e1la", "text": ""}
{"id": "1383339", "revid": "11574269", "url": "https://it.wikipedia.org/wiki?curid=1383339", "title": "Cavala", "text": ""}
{"id": "1383341", "revid": "287204", "url": "https://it.wikipedia.org/wiki?curid=1383341", "title": "Movimento del disegno intelligente", "text": ""}
{"id": "1383344", "revid": "195968", "url": "https://it.wikipedia.org/wiki?curid=1383344", "title": "Dogana di Mare", "text": ""}
{"id": "1383346", "revid": "195968", "url": "https://it.wikipedia.org/wiki?curid=1383346", "title": "Isola delle Vignole", "text": ""}
{"id": "1383349", "revid": "195968", "url": "https://it.wikipedia.org/wiki?curid=1383349", "title": "Isola di Sacca Fisola", "text": ""}
{"id": "1383350", "revid": "195968", "url": "https://it.wikipedia.org/wiki?curid=1383350", "title": "Isola di San Francesco del Deserto", "text": ""}
{"id": "1383351", "revid": "195968", "url": "https://it.wikipedia.org/wiki?curid=1383351", "title": "Isola di San Giorgio in Alga", "text": ""}
{"id": "1383352", "revid": "195968", "url": "https://it.wikipedia.org/wiki?curid=1383352", "title": "Isola di Santo Spirito", "text": ""}
{"id": "1383357", "revid": "195968", "url": "https://it.wikipedia.org/wiki?curid=1383357", "title": "Dorsoduro (sestiere di Venezia)", "text": ""}
{"id": "1383358", "revid": "767487", "url": "https://it.wikipedia.org/wiki?curid=1383358", "title": "Heiter bis Wolkig", "text": "Gli Heiter bis Wolkig (in italiano sereno variabile, talvolta conosciuti anche come \"H\u00e4rter bis Bolkig\" o abbreviati in \"HbW\") sono un gruppo hardcore punk e cabarettistico di Colonia. Sono celebri per mescolare musiche punk con sketch e teatro radiofonico."}
{"id": "1383362", "revid": "125019", "url": "https://it.wikipedia.org/wiki?curid=1383362", "title": "Fabio Menta", "text": "\u00c8 stato giocatore di posto 4 nel Cus Siena di Serie A-2 dal 1980 al 1983, prima che un infortunio al tendine rotuleo ponesse fine alla sua carriera in campo. Ha esordito come allenatore nel 1996 alla guida della squadra femminile delle Sunburners di Nassau. Con un record di 14 vittorie e 3 sconfitte ha conquistato il titolo di vicecampione delle Bahamas.\nNel 1997, ha assunto il ruolo di allenatore/giocatore dei Texaco Stars di Nassau e con un record di 22 vittorie e 5 sconfitte si \u00e8 laureato vicecampione delle Bahamas. Nel 1998, la B.V.F (Bahamas Volleyball Federation) gli affida la Nazionale Femminile (fonte La Gazzetta dello Sport). Nel 1999, nuovamente con i Texaco Stars, si laurea Campione Nazionale battendo nelle Championship Series per 4-3 i Technicians di Nassau. Nel 2000, collabora, in un programma di scambio, con le nazionali cubane mentre \u00e8 alla guida della squadra femminile juniores, Caff\u00e8 dell'Opera Diablos, con cui sconfigge 3-1 la nazionale prejuniores di Cuba. Su invito della Federazione Cubana, siede sulla panchina della Nazionale Caraibica come assistente allenatore per una partita amichevole, in Italia, contro la Rio Mars\u00ec di Palermo. Nel 2000-01 \u00e8 nuovamente a capo della nazionale femminile delle Bahamas. Nel 2003-04, in Italia, allena la Tecnoservice Siracusa, in Serie B1. Nel 2004-05, assume il ruolo di Direttore Tecnico del Gravina di Catania (C).\nNel 2005-2006, siede sulla panchina dell'Arenella Resort Siracusa (B2). Nel 2006-07, assume in corsa la guida del Rovigo (B2) portandolo con 7 vittorie consecutive dal nono al secondo posto. Nello stesso anno, l'imbattibilit\u00e0 gli apre le porte della LNA Svizzera dove, alla guida della Ticinocom di Bellinzona, qualifica la squadra ai play-off scudetto, prima di essere eliminato nelle \"Championship Series\" (2-0) dal Volero Zurigo, il mese dopo finalista di Champions' League.\nNella stagione 2008-09 esordisce nella Sigger Viterbo di B1, dove rimane appena una partita (sconfitta al tie-break a Trevi). A novembre, rimpiazza l'allenatore della Punto 4 Reggio Emilia e, con un record di 7 vittorie (San Casciano, Casale, Busnago, Forl\u00ec, Verona, San Don\u00e0 e San Severino) e 2 sconfitte (entrambe al tie-break contro Santa Croce e Carpi), porta la squadra in zona play-offs e alle finali di Coppa Italia B1. Il 1\u00ba febbraio 2009, conquista il terzo posto e la medaglia di bronzo nella Final Four di Coppa Italia.\nIl 26 settembre 2010, la C.I.V.A. (Cook Islands Volleyball Association) lo nomina Allenatore Capo del Programma Tecnico Nazionale, in vista dei South Pacific Games 2011 in Nuova Caledonia (Oceania).\nNell'aprile 2012, diventa Direttore Tecnico del programma giovanile dell'A.S.D. De Gasperi Potenza, allenando le squadre under 14,16 e 18, e la Serie C in cui lancia esordienti dai 13 ai 16 anni.\nA maggio del 2015, la nuova Federazione Pallavolo delle Isole Cook (CIVF), nella persona del Presidente Hugh Graham, richiede al Presidente della FIVB, Dottor Ary Gra\u00e7a, che approva e sottoscrive il curriculum di Fabio Menta, e al Comitato Olimpico Internazionale, il suo ritorno sull'isola polinesiana grazie ai fondi di Solidariet\u00e0 per sviluppare un progetto giovanile che ponga la nazione nel ranking FIVB (fonte C.I.V.F.). Il contratto lo vede inoltre assumere la responsabilit\u00e0 del programma di Beach Volleyball. Su richiesta della Oceania Volleyball Association, diventa Arbitro Internazionale di Beach Volleyball nel novembre del 2015 e dirige numerosi incontri della Continental Cup 2015-2016, degli Oceania Games 2016, e la Finale terzo e quarto posto della Oceania Eastern Zone.\nNel 2016, la FIVB lo nomina Istruttore Internazionale di Pallavolo e gli affida un corso Grassroot per allenatori di Beach Volleyball a Majuro, nelle Isole Marshall, dove certifica 25 nuovi tecnici (fonte FIVB website).\nQualificata la Nazionale Maschile alle Semifinali di zona per le Olimpiadi di Rio 2016, nel mese di maggio, si piazza quinto a Kalasin, Thailandia, dietro Iran, Cina, Oman e Thailandia. Nel mese di luglio, la Foton Tornadoes Manila, campione nazionale delle Filippine gli affida la panchina per guidare la squadra durante la fase finale dell'AVC Club Championships, che si disputa a Manila dal 3 all'11 settembre del 2016 alla Mall of Asia Arena (capienza max. 20.000 spettatori). La fase finale del campionato asiatico vede la partecipazione delle squadre campioni nazionali di Cina, Giappone, Thailandia, Vietnam, Iran, Malesia, Indonesia, Corea del Nord, Hong Kong, Taiwan, Turkmenistan, Kazakhistan e Filippine in un torneo a gironi."}
{"id": "1383365", "revid": "6653", "url": "https://it.wikipedia.org/wiki?curid=1383365", "title": "Pasticciotto leccese", "text": ""}
{"id": "1383368", "revid": "31886", "url": "https://it.wikipedia.org/wiki?curid=1383368", "title": "Pilcante", "text": "Pilcante (\"Pilcant\" in dialetto trentino) \u00e8 una frazione del comune di Ala in provincia di Trento. La frazione dista 42,5\u00a0km dal capoluogo. Il 16 ottobre 1920, il comune di Pilcante venne annesso alla Venezia Tridentina e, con Regio decreto n. 1865 del 20 luglio 1928, definitivamente soppresso e annesso al comune di Ala.\nOrigini del nome.\nIl paese \u00e8 stato fondato probabilmente in epoca romana. Il nome di \"Pilcante\" compare nel 1203 e descritto come un villaggio, documentato come \u201cPulcanto\u201d e in latino \u201cPilchantus\u201d; nel 1303 il nome riscontrato \u00e8 Pilcante. Lo \u201cstemma parlante\u201d \u00e8 un pilone di ponte, ma il toponimo potrebbe derivare anche da \u201cpila\u201d, cio\u00e8 antichi vasi di pietra in cui si macinavano il grano e l'orzo, e qualcuna si vede ancora nei cortili del paesino impiegate come portafiori..\nStoria.\nL'edificazione della chiesa.\nSi ritiene che gli abitanti siano stati convertiti al Cristianesimo (forse ad opera di San Vigilio stesso), tuttavia non esistono prove certe dell'esistenza di una chiesa fino al 13 agosto 1319 con il testamento di Guglielmo da Castelbarco.\nIn quell'anno e in quello scritto, viene espressamente nominata una chiesa: dotata di un portico o atrio esterno, il campanile, la sagrestia e il battesimo e vi \u00e8 certezza che trattasi della capiente chiesa di San Martino. Un'altra piccola chiesetta e di modeste dimensioni, si pone subito sotto al monumento insignito al cavaliere e vescovo,ed \u00e8 la piccola chiesa (o cappella) dedicata a Sant'Anna. Attualmente le due opere monumentarie, sono separate dal piccolo asilo comunale che si frappone tra entrambe.\nDal 1450 in poi, il paese ebbe stabilmente un sacerdote con sede fissa, alle dipendenze della Pieve di Brentonico.\nDegno di nota \u00e8 che gi\u00e0 nel 1539 vi fioriva la Compagnia del SS. Sacramento. La sua elezione ufficiale a parrocchia avvenne nel 1658. Tra il 1710 e il 1737 fu costruito l'Oratorio di S.Anna, a spese della Confraternita, occupando un tratto di cimitero.\nNel 1758, in seguito alla crescita della popolazione che in quarant'anni pass\u00f2 da 400 a 460 unit\u00e0, si pens\u00f2 dapprima ad un ampliamento dell'edificio, ma poi si decise per il completo rifacimento. Il progetto, in stile barocco, fu dell'architetto Bernardo Tacchi di Milano.\nIniziata la costruzione della nuova chiesa nel 1737, nel 1742 poteva gi\u00e0 servire alle funzioni religiose e fu poi completata in seguito nel corso di vari anni, finch\u00e9 nel 1762 (1\u00ba maggio) pot\u00e9 esser consacrata; tuttavia la data impressa e scoplita nel marmo sul portone d'ingresso sotto la statua di San Martino a cavallo che brandisce la spada \u00e8 il 1776 ed \u00e8 la data del termine di tutti i lavori di completamento.\nSono degne di nota, tra le dodici tele presenti nella chiesa, quella del martirio di Sant'Andrea e la pala di San Francesco del Cignaroli. Una delle tele, ha sub\u00ecto un grave atto di vandalismo e sfregio il 22 aprile 2007 e lo/gli stesso/i responsabile/i ha/hanno compiuto cinque vandalismi con un taglierino, in cinque differenti chiese sparse per la Vallagarina, che avevano tutte in comune San Martino. A tutte e cinque le tele delle cinque differenti chiese trentine e \u00e8 stato asportato un volto probabilmente per farne un macabro \"collage\". Tutti questi scempi, hanno cagionato un danno incommensurabile anche ai Beni Culturali e l'autore venne battezzato dai vari articoli di cronaca locale come: \u00abIl ladro feticista\u00bb.\nEventi storici.\nNel marzo del 1716, il paese di Pilcante \u00e8 stato vile partecipe della scomparsa di una paesana accusata di stregoneria. Tale Maria Bertoletti in Toldini. Da tale nefando e increscioso avvenimento, nel corso degli anni sono state raccontate e tramandate leggende inverosimili prive di elementi oggettivi e di fondamento; tra tutte spicca \"la busa delle strie\" (l'antro delle streghe). Un posto ubicato pi\u00f9 a monte in un anfratto naturale nella roccia e circondato dal bosco, in cui le superstizioni tramandavano che vi si ritrovano le streghe. In realt\u00e0 streghe non ve ne erano, perch\u00e9 ci\u00f2 veniva riportato da bigotti a causa della sventurata Maria. Nel 2015 grazie alla determinazione di Quinto Canali \u00e8 stato riaperto il processo alla \u00abstrega\u00bb. I lavori di revisione al caso sono iniziati nel marzo 2016. Hanno scelto tale mese e anno proprio perch\u00e9 a distanza di 300 anni esatti dall'esecuzione e dalla tragedia e cecit\u00e0 umana, per cercare di dare degna giustizia ad una paesana sana, che molto probabilmente fu accusata di stregoneria per un contenzioso sull'eredit\u00e0. Da annotare che gi\u00e0 dopo la seconda meta del '900, alcuni (pochissimi) paesani, di tanto in tanto chiesero messe di suffragio per la stessa. L'ultima \u00e8 stata celebrata per Maria in data 25 novembre 2016 nella Chiesa in Santa Caterina a Rovereto gestita da un Ordine dei frati minori cappuccini lasciando agli atti degli stessi, la breve lettura di uno scritto di un cittadino pilcantoro animico, in cui ci si interrogava sul fatto che anche Giovanna d'Arco (come Maria Bertoletti) venne ingiustamente accusata di stregoneria ed arsa come alcuni frati e fu solo grazie alla determinazione del \"Quindicesimo Canali\" Papa Benedetto XV che il caso della Pulzella d'Orleans venne revisionato dopo circa 500 anni e divenne la patrona di Francia al pari di Francesco d'Assisi in Italia. Se Giovanna d'Arco dovette aspettare 500 anni, Maria Bertoletti ne ha atteso 300 ricalcando che anche su Maria ne hanno tramandate, dette e scritte di tutti i colori. La lettura di tale scritto del pilcan\"Toro loco, aveva il fuoco e il sole nelle parole\" grazie all'accenno storico del loro collega Fra Dolcino (collocato nello stesso periodo di Dante Alighieri) atto a dimostrare che entrambi ebbero non pochi problemi con il pontificato di Papa Bonifacio VIII e che entrambi soggiornarono in Trentino. Il frate a differenza del guelfo per\u00f2 venne arso con i suoi seguaci dopo aver iniziato la predicazione proprio ad Arco facendo di nuovo rima con Giovanna D'Arco. L'emozione degli anziani frati di Rovereto e soprattutto dei pochi presenti alla fine della lettura, ha dimostrato con approvazione unanime, dopo brevi momenti di disagio, che era necessario dare sommo rispetto anche a Maria Bertoletti e non vergognarsi assolutamente di chiedere messa di suffragio per una \u00abstrega\u00bb (che tra l'altro non era grazie alla revisione del caso) e nemmeno scordare i loro confratelli, bruciati e martirizzati non certo nel nome di Cristo.\nMonumenti e luoghi d'interesse.\nChiesa parrocchiale.\nLa chiesa parrocchiale di San Martino Vescovo fu edificata nel Settecento in sostituzione del precedente oratorio medievale.\nFontane.\nPur essendo molto cospicuo, il paese di Pilcante vanta molte fontane pubbliche in marmo levigato e un'ottima acqua potabile che sgorga da esse. Ognuna \u00e8 di risalto nel piccolo contesto rurale e l'architettura,era anticamente predisposta per le cortigiane, affinch\u00e9 potessero lavare i panni una di fianco all'altra grazie alla lavarina (o lavatoio pubblico) e nel frattempo \"far fil\u00f2\",tuttavia negli ultimi anni sono state sostituite e/o modificate pi\u00f9 volte e non presenziano pi\u00f9 le stesse sembianze originarie ed anche le vie,non sono pi\u00f9 abbellite con il Ciottolato,ma vi \u00e8 asfalto anche tutt'attorno alle stesse.\nSociet\u00e0.\nLingue e dialetti.\nLa lingua ufficiale \u00e8 l'italiano, ma viene talvolta usato il dialetto trentino che, in realt\u00e0, presenta caratteristiche diverse dal dialetto parlato nel resto della provincia perch\u00e9 \"\"la parlata lagarina presenta tratti veronesi, [\u2026] che diventano ancora pi\u00f9 evidenti nella parte bassa, tanto che \"\u201d - scrive Giulia Anzilotti - \u201c\"definirei la parlata un dialetto trentino meridionale, di passaggio cio\u00e8 fra il trentino centrale e il veronese, talora pi\u00f9 vicino a questo che a quello\"\u201d. (Anzilotti 1992, p.\u00a08. Cfr. anche Zamboni 1977, p.\u00a046)\nSport - Societ\u00e0 sportive, atleti e manifestazioni.\nDal Gruppo Sportivo Pilcante alla Bassa Vallagarina Volley.\nNel 1972 nasce su iniziativa di un gruppo di amici il Gruppo Sportivo Pilcante. Per anni l'anima di tutto il movimento pallavolistico alense sar\u00e0 il pilcantoro Nereo Cavagna, il cui ricordo \u00e8 ancora vivo sia all'interno della societ\u00e0 ma anche al di fuori di essa. Nel 1982, per iniziativa di Gianni Cavagna, figlio di Nereo, arriva la prima affiliazione alla federazione pallavolo (FIPAV) come G.S. Pilcante. Inizia da quell'anno una rapida scalata di categorie che, partendo dalla terza divisione, si concretizzer\u00e0 nel 1989 con il raggiungimento della serie C2. Nel 1993, a seguito della fusione con la societ\u00e0 Ala Volley e Arci Uisp Avio, nasce la Bassa Vallagarina Volley, con l'allora squadra femminile che militava in prima divisione.\nFerrari Club Pilcante.\nNel 1977 nasce il Ferrari Club Pilcante.\nKartodromo - Pista Go Kart.\nVerso la fine degli anni ottanta, un discreto appezzamento di terra venne adibito a kartodromo nelle adiacenze della frazione. In seguito esso \u00e8 stato ampliato e vi si svolgono manifestazioni, gare e tornei.\nIl paese di Pilcante una piccola pista di motocross."}
{"id": "1383378", "revid": "400694", "url": "https://it.wikipedia.org/wiki?curid=1383378", "title": "Avir", "text": "Avir (ebr.\u05d0\u05d5\u05d9\u05e8), espressione con cui nella tradizione ebraica si intende l\"'etere celeste e spirituale\", letteralmente viene anche tradotto con \"aria\".\nDescrizione.\nUn Midrash e la Qabbalah ebraica affermano che esso ricopriva i corpi di Adamo ed Eva prima del loro primo peccato: secondo i Rabbini \"e si accorsero di essere nudi\" (versetto della prima Parashah del primo libro della Bibbia ebraica Genesi), dopo aver mangiato dall'Albero della conoscenza del bene e del male, indica la scomparsa del velo di \"avir\".\nL'Avir \u00e8 anche paragonabile alla sostanza sottile entro cui pass\u00f2 la luce dei primordi della Creazione che poi si suddivise in vari colori, origini archetipiche delle creature e delle create (\"Sefer haZohar\")."}
{"id": "1383382", "revid": "11575029", "url": "https://it.wikipedia.org/wiki?curid=1383382", "title": "Contursi", "text": ""}
{"id": "1383383", "revid": "729019", "url": "https://it.wikipedia.org/wiki?curid=1383383", "title": "Aurora (yacht)", "text": "L'Aurora fu una nave costruita nei cantieri Alexander Stephen &amp; Sons Ltd di Dundee in Scozia. Concepita come nave baleniera, l'imbarcazione prese parte alle spedizioni antartiche Aurora ed Endurance.\nNave baleniera.\nTra il 1876 ed il 1910 l\"'Aurora\" ha navigato annualmente tra Dundee (Scozia) a St. John's (Terranova) per prendere parte alla caccia alla balena neil'Atlantico settentrionale. Tra gli eventi degni di nota, nel 1884 la nave non riesce a raggiungere i membri della spedizione Greely, mentre nel 1891 viene salvato l'equipaggio della nave \"Polynia\" distrutta da un iceberg.\nSpedizione Aurora.\nNel 1910 la nave viene acquistata dall'australiano Douglas Mawson per essere utilizzata nella spedizione Aurora con obiettivo Antartide. Durante il percorso la nave naviga da Hobart (Australia) sino a raggiungere l'isola Macquarie nel dicembre 1911. L'isola viene scelta da Mawson come base per le successive esplorazioni. La nave salpa in direzione sud e raggiunge Commonwealth Bay in Antartide il 7 gennaio 1912. A capo Denison scendono Mawson ed un gruppo di uomini incaricati di costruire un campo (Mawson's Huts) per trascorrere l'inverno sul continente. Durante il viaggio verso Hobart l\"'Aurora\" viene intrappolata dalla banchisa ed \u00e8 costretta a passare l'inverno in Antartide.\nNel dicembre 1912 l'\"Aurora\" fa ritorno a Mawson's Huts, ma Douglas Mawson, Xavier Mertze e Belgrave Ninnis, impegnati in un'esplorazione in slitta, non hanno ancora fatto ritorno. Il comandante della nave decide di aspettare, ma la pessima qualit\u00e0 del sito di ancoraggio ed i forti venti fanno s\u00ec che la catena dell'ancora si spezzi. Il comandante decide allora di lasciare sul continente sei uomini, incluso un operatore radio dotati di ampie provviste, e salpa alla fine di gennaio 1913. Mawson, l'unico superstite dei tre esploratori, arriva appena in tempo per veder sparire l'\"Aurora\" all'orizzonte. L'operatore radio chiama la nave, che inverte con successo la rotta, ma i forti venti non consentono un attracco. L\"'Aurora\" far\u00e0 ritorno a Commonwealth Bay soltanto il 12 dicembre 1913, recuperando i sette uomini lasciati sul continente e dirigendosi poi in Australia.\nSpedizione Endurance.\nNel 1914 Ernest Henry Shackleton sceglie l'\"Aurora\" e l'\"Endurance\" per la spedizione Endurance in Antartide. In particolare all'\"Aurora\" ha come obiettivo l'installazione di alcuni rifugi con provviste nella barriera di Ross ad uso degli uomini di Shackleton in arrivo dall'altro lato del continente.\nDopo essere stata rallentata dalla spessa banchisa la nave raggiunge il canale McMurdo nel gennaio 1915. Dopo aver scaricato uomini e materiali pi\u00f9 a sud possibile, raggiunge Discovery Bay il 12 gennaio 1915 in cerca di un ancoraggio sicuro e di un luogo dove continuare lo scarico delle provviste. Nel maggio l\"'Aurora\" viene spinta al largo dai forti venti. Intrappolata dal ghiaccio \u00e8 impossibilitata a far ritorno in Antartide per aiutare gli uomini rimasti nel continente. L'imbarcazione pu\u00f2 navigare liberamente soltanto il 12 febbraio 1916, ma a causa dei danni riportati, deve far rotta per Dunedin, in Nuova Zelanda per essere riparata.\nDopo aver salvato gli uomini del gruppo del mare di Weddell, Ernest Shackleton arriva in Nuova Zelanda nel dicembre 1916. Avvisato che il gruppo del mare di Ross si trova ancora in Antartide, salpa a bordo dell\"'Aurora\" per prestare loro soccorso. La nave incontra la banchisa il 10 gennaio 1917 al largo di capo Royds, ma riesce a mantenere la rotta. Una settimana dopo raggiunge capo Evans dove i sette sopravvissuti (dei 10 originali) membri del gruppo del mare di Ross sono recuperati e trasportati sino a Wellington (Nuova Zelanda)\nDestino.\nL\"'Aurora\" venne vista l'ultima volta nel 1917 quando salp\u00f2 da Newcastle (Australia) per Iquique (Cile) con un carico di carbone. I Lloyd's di Londra dichiararono la nave dispersa il 2 gennaio 1918; si pensa sia affondata a causa di operazioni della prima guerra mondiale.\nComandanti.\nSegue una lista (parziale) dei comandanti dell\"'Aurora\":"}
{"id": "1383397", "revid": "834", "url": "https://it.wikipedia.org/wiki?curid=1383397", "title": "The Pleasure Garden", "text": ""}
{"id": "1383398", "revid": "125754266", "url": "https://it.wikipedia.org/wiki?curid=1383398", "title": "Animali del futuro", "text": "Animali del futuro \u00e8 la versione italiana, in 13 puntate, della serie inglese The Future is Wild, che tratta di come potrebbe essere il pianeta terra tra 5, 100, 200 milioni di anni, in un mondo dove gli esseri umani sono estinti da parecchio tempo.\nIn Italia la serie \u00e8 stata trasmessa da Focus e, da Rete 4 all'interno del programma \"La macchina del tempo\". \u00c8 stato replicato all'interno del programma \"Solaris: il mondo a 360\u00b0\" e su MT Channel.\nLa produzione.\nPer questo progetto, si sono riuniti molti scienziati e tecnici: climatologi, geologi, futurologi e disegnatori al computer. Per primi i geologi si sono messi all'opera per capire i movimenti dei continenti in futuro, in modo da formare delle carte geografiche su cui gli scienziati potranno basarsi per creare il mondo futuro. I botanici hanno pensato all'evoluzione delle piante, e hanno aiutato ad immaginare gli ambienti veri e propri. Il team ha poi concepito e disegnato al computer degli straordinari animali, che sono perfettamente probabili e verosimili. Ogni mappa, ogni evento in questa serie \u00e8 probabile, anche se ovviamente non si pu\u00f2 sapere se davvero ci sar\u00e0.\nScienziati coinvolti.\nElenco degli scienziati coinvolti nel progetto:\nLa serie.\nLa serie \u00e8 formata da 12 episodi, pi\u00f9 uno speciale che funge da introduzione, chiamato \"Benvenuti nel futuro\". Di seguito, le dodici restanti puntate:\n5 milioni di anni nel futuro (la grande glaciazione)\n100 milioni di anni nel futuro (l'inizio della grande estinzione)\n200 milioni di anni nel futuro (un nuovo supercontinente)\n5 milioni di anni nel futuro.\nIl ritorno dei ghiacci.\nIl mondo \u00e8 nel pieno della nuova era glaciale e molte specie si sono estinte, compresa quella umana. Nell'Europa Settentrionale i ghiacci hanno ricoperto quasi tutta la superficie e le poche creature sopravvissute alla catastrofe devono ricorrere a diversi metodi per riuscire a vivere abbastanza a lungo.\nIl Mediterraneo scomparso.\nIl Mediterraneo non \u00e8 pi\u00f9 un magnifico mare, pieno di coste con migliaia di turisti, ma una distesa di sale e sabbia, bruciata dal sole e priva di piante.\nLa prateria amazzonica.\nA causa del raffreddamento globale l'Amazzonia \u00e8 diventata una vasta savana. Piove due stagioni all'anno e per le altre due il sole batte incessantemente. Queste praterie sono popolate da scimmie, pangolini e struzzi di dimensioni gigantesche.\nIl deserto americano.\nA causa della glaciazione, il centro del Nordamerica ha perso le sue pianure coltivabili ed \u00e8 diventato un freddo deserto. Poche sono le creature che ci vivono, ma ancora una volta, con pipistrelli giganti, pangolini di forma strana e uccelli scavatori, la vita prende il sopravvento.\n100 milioni di anni nel futuro.\nWaterland.\nA causa del cambiamento del clima, il Bengala \u00e8 diventato una palude enorme e nell'atmosfera \u00e8 aumentata la quantit\u00e0 di ossigeno.\nI bassifondi marini.\nMentre sulla terraferma si formano paludi, altopiani e foreste, nel mare un rialzamento del terreno ha creato dei bassifondi, dove si sono formate barriere composte da alghe rosse. L\u00ec vivono i piccoli di scoglianti, la futura lumaca di mare, che vengono predati da colonie di meduse, che sono a loro volta prede degli scoglianti adulti. Per difendersi devono usare un proprio esercito personale fatto di ragni marini. Ma non possono comunque nulla contro il terrore dei mari: le tempeste.\nLa foresta antartica.\nMentre il resto del mondo si popola di rettili, polpi, pesci e ragni giganti, in Antartide l'evoluzione ha preso una strada diversa a causa del suo isolamento. Qui le foreste sono popolate da piccoli uccelli e da giganteschi insetti.\nIl grande altopiano.\nL'Asia e il Nordamerica si sono riuniti formando un enorme altopiano roccioso alto migliaia di metri. Poche sono le creature che sopravvivono in questo mondo ostile.\n200 milioni di anni nel futuro.\nIl deserto centrale.\nI continenti della Terra si sono riuniti, formando un nuovo supercontinente circondato da un oceano globale. Nel centro della nuova Pangea si trova il deserto centrale, grande cinque volte il Sahara.\nL'oceano globale.\nMentre il nuovo supercontinente vive l'inferno dei deserti, nel grande Oceano Globale le cose non vanno meglio: gran parte dei pesci e delle alghe si \u00e8 estinta e ha lasciato il posto ad una nuova stirpe di crostacei e molluschi, i pesci rimasti dovranno rifugiarsi negli abissi o addirittura uscire dall'acqua e spiccare il volo come degli uccelli.\nNel deserto della morte.\nI continenti sono di nuovo uniti, la Terra molto pi\u00f9 calda e nemmeno vicino alle coste si riesce a vivere una vita dignitosa.\nForesta tentacolata.\nIn tutto il supercontinente non ci sono altri che deserti e steppe erbose: le foreste sembrano scomparse da tempo. Eppure nel nord una piccola regione resiste ancora al caldo torrido, ed \u00e8 li che \u00e8 nato un nuovo mondo."}
{"id": "1383403", "revid": "124123", "url": "https://it.wikipedia.org/wiki?curid=1383403", "title": "Nati nel 1005", "text": ""}
{"id": "1383409", "revid": "124123", "url": "https://it.wikipedia.org/wiki?curid=1383409", "title": "Morti nel 1031", "text": ""}
{"id": "1383410", "revid": "124123", "url": "https://it.wikipedia.org/wiki?curid=1383410", "title": "Morti nel 1032", "text": ""}
{"id": "1383411", "revid": "124123", "url": "https://it.wikipedia.org/wiki?curid=1383411", "title": "Nati nel 1033", "text": ""}
{"id": "1383413", "revid": "124123", "url": "https://it.wikipedia.org/wiki?curid=1383413", "title": "Morti nel 1034", "text": ""}
{"id": "1383414", "revid": "124123", "url": "https://it.wikipedia.org/wiki?curid=1383414", "title": "Nati nel 1040", "text": ""}
{"id": "1383415", "revid": "124123", "url": "https://it.wikipedia.org/wiki?curid=1383415", "title": "Nati nel 1043", "text": ""}
{"id": "1383416", "revid": "124123", "url": "https://it.wikipedia.org/wiki?curid=1383416", "title": "Morti nel 1043", "text": ""}
{"id": "1383417", "revid": "124123", "url": "https://it.wikipedia.org/wiki?curid=1383417", "title": "Nati nel 1053", "text": ""}
{"id": "1383418", "revid": "124123", "url": "https://it.wikipedia.org/wiki?curid=1383418", "title": "Nati nel 1055", "text": ""}
{"id": "1383419", "revid": "124123", "url": "https://it.wikipedia.org/wiki?curid=1383419", "title": "Morti nel 1057", "text": ""}
{"id": "1383420", "revid": "1782831", "url": "https://it.wikipedia.org/wiki?curid=1383420", "title": "DHD (Stargate)", "text": "Nell'universo fantascientifico di \"Stargate\" un DHD (acronimo di Dial-Home Device) \u00e8 uno strumento degli Antichi per controllare uno Stargate. Ve ne sono sia nella Via Lattea che nella Galassia di Pegaso, operanti nelle rispettive reti di Stargate.\nAspetto.\nLa maggior parte dei DHD sono a forma di colonna bassa e larga, sulla cui sommit\u00e0 \u00e8 posto un pannello di controllo rotondo ed inclinato, consistente in due cerchi concentrici di \"chiavi\" ed una semisfera rossa translucente nel centro. Le chiavi rappresentano i corrispondenti simboli, chiamati glifi, sui bordi dello Stargate; la semisfera centrale serve per attivare l'energia necessaria al passaggio. Nella via lattea, il DHD consente di collegarsi velocemente con altri pianeti dotati degli stessi dispositivi, inoltre fornisce energia al varco.\nPare che originariamente ogni Stargate avesse il proprio DHD, collocato nei pressi dell'anello. Tuttavia qualcuno nel tempo \u00e8 stato danneggiato o perso. Questo \u00e8 un problema per i viaggiatori poich\u00e9 \u00e8 possibile recarsi attraverso uno Stargate su un pianeta sprovvisto di DHD, ma andarsene con lo stesso mezzo risulta estremamente difficile. Molti episodi sono basati su squadre SG che rimangono bloccati su pianeti senza DHD funzionanti, costretti a svariati stratagemmi per contattare la base. Una delle funzioni primarie del MALP \u00e8 l'esplorazione preventiva dei pianeti per verificare la presenza d'un DHD funzionante.\nCome affermato dal dottor Radek Zelenka, collegarsi ad un indirizzo lascia piccole impronte nei cristalli di controllo del DHD, e si possono recuperare circa cinque indirizzi usando l'equipaggiamento opportuno. Ciononostante non si pu\u00f2 sapere in quale sequenza essi siano stati digitati.\nSistemi alternativi.\nI DHD non sono l'unico metodo per collegarsi ad altri Stargate.\nI DHD Terrestri.\nSenza dubbio, la Terra \u00e8 il pianeta con pi\u00f9 DHD, dalla storia molto travagliata.\nIl primo DHD fu seppellito assieme allo Stargate nella rivolta degli antichi Egizi contro Ra.\nQuando furono compiuti gli scavi a Giza, esso non fu trovato, dato che i Tedeschi, nella prima guerra mondiale, lo avevano trovato e sottoposto ad analisi. In seguito pass\u00f2 di mano all'Unione sovietica che lo conserv\u00f2 fino all'inizio del loro programma Stargate e i contatti con l'SGC. Ma poi, and\u00f2 distrutto.\nQuando Jack O'Neill e Samantha Carter, per un sovraccarico dello Stargate, furono rimaterializzati nello Stargate secondario in Antartide, scoprirono un DHD pienamente funzionante che fu utilizzato per attivare lo Stargate secondario dall'NID per scopi alquanto loschi. Poi fu segregato assieme allo Stargate secondario nell'area 51. Lo Stargate secondario, con il rispettivo DHD, furono utilizzati milioni di anni fa dagli Antichi per trasportare persone e colonizzare la Terra. In seguito \u00e8 stato usato dai Goa'uld dopo la rivolta contro Ra.\nE infine il sistema di digitazione elaborato dal'SGC pu\u00f2 considerarsi un DHD a pieno rigore. Esso \u00e8 in grado anche di mantenere in memoria un oggetto in transizione nello Stargate quando esso accidentalmente si chiude, come quando Teal'c rimase nella memoria dello Stargate.\nGalassia di Pegaso.\nI DHD della Galassia di Pegaso sono simili ai DHD della Via Lattea, ne differiscono solo per i simboli diversi, per il tasto che permette l'annullamento delle coordinate digitate e per il tasto che permette di calare un campo di forza dalla stessa funzione dell'iride terrestre. Utilizza una quantit\u00e0 leggermente superiore di energia.\nDHD Wraith.\nI Wraith hanno modificato un DHD della galassia di Pegaso adattandolo alle loro esigenze. Questo DHD pu\u00f2 intercettare una connessione e infiltrasi all'interno. Anch'esso ha la funzione di protezione.\nIn Stargate Infinity.\nNella serie di Stargate a cartoni animati, Stargate Infinity, si usano DHD uguali a quelli delle serie Stargate SG-1.\nIn Stargate Universe.\nGli Stargate dei mondi visitati non possiedono un DHD come quelli della Via Lattea o della Galassia di Pegaso ma possono essere attivati dai mondi in cui si trovano tramite il visore/comando delle Chino o dalla sala della Destiny"}
{"id": "1383421", "revid": "124123", "url": "https://it.wikipedia.org/wiki?curid=1383421", "title": "Nati nel 1059", "text": ""}
{"id": "1383422", "revid": "124123", "url": "https://it.wikipedia.org/wiki?curid=1383422", "title": "Nati nel 1066", "text": ""}
{"id": "1383426", "revid": "124123", "url": "https://it.wikipedia.org/wiki?curid=1383426", "title": "Nati nel 1073", "text": ""}
{"id": "1383428", "revid": "124123", "url": "https://it.wikipedia.org/wiki?curid=1383428", "title": "Nati nel 1074", "text": ""}
{"id": "1383433", "revid": "124123", "url": "https://it.wikipedia.org/wiki?curid=1383433", "title": "Morti nel 1082", "text": ""}
{"id": "1383434", "revid": "124123", "url": "https://it.wikipedia.org/wiki?curid=1383434", "title": "Morti nel 1089", "text": ""}
{"id": "1383435", "revid": "124123", "url": "https://it.wikipedia.org/wiki?curid=1383435", "title": "Nati nel 1093", "text": ""}
{"id": "1383437", "revid": "124123", "url": "https://it.wikipedia.org/wiki?curid=1383437", "title": "Morti nel 1099", "text": ""}
{"id": "1383438", "revid": "124123", "url": "https://it.wikipedia.org/wiki?curid=1383438", "title": "Morti nel 1101", "text": ""}
{"id": "1383439", "revid": "124123", "url": "https://it.wikipedia.org/wiki?curid=1383439", "title": "Morti nel 1104", "text": ""}
{"id": "1383440", "revid": "124123", "url": "https://it.wikipedia.org/wiki?curid=1383440", "title": "Nati nel 1105", "text": ""}
{"id": "1383441", "revid": "124123", "url": "https://it.wikipedia.org/wiki?curid=1383441", "title": "Nati nel 1107", "text": ""}
{"id": "1383442", "revid": "124123", "url": "https://it.wikipedia.org/wiki?curid=1383442", "title": "Morti nel 1107", "text": ""}
{"id": "1383443", "revid": "124123", "url": "https://it.wikipedia.org/wiki?curid=1383443", "title": "Nati nel 1109", "text": ""}
{"id": "1383444", "revid": "124123", "url": "https://it.wikipedia.org/wiki?curid=1383444", "title": "Morti nel 1109", "text": ""}
{"id": "1383445", "revid": "124123", "url": "https://it.wikipedia.org/wiki?curid=1383445", "title": "Nati nel 1110", "text": ""}
{"id": "1383446", "revid": "124123", "url": "https://it.wikipedia.org/wiki?curid=1383446", "title": "Morti nel 1112", "text": ""}
{"id": "1383447", "revid": "124123", "url": "https://it.wikipedia.org/wiki?curid=1383447", "title": "Morti nel 1126", "text": ""}
{"id": "1383451", "revid": "729019", "url": "https://it.wikipedia.org/wiki?curid=1383451", "title": "Northern Ontario Junior Hockey League", "text": "La Northern Ontario Junior Hockey League \u00e8 una lega di hockey su ghiaccio di livello Tier II Junior A sotto la supervisione della Canadian Junior A Hockey League, la Northern Ontario Hockey Association ed Hockey Canada. I North Bay Skyhawks competono anche in interlega nella Central Junior A Hockey League. Il vincitore dei playoff NOJHL compete per la Dudley Hewitt Cup con i vincitori dell'Ontario Provincial Junior A Hockey League e della Superior International Junior Hockey League. Il campione della Dudley Hewitt Cup compete poi per la Royal Bank Cup.\nLa lega ha sede a North Bay, Ontario ed ha come presidente Wayne Stickland e come manager Hector Seguin. I campioni in carica sono i Soo Indians.\nLa moderna NOJHL.\nL'attuale incarnazione della NOJHL \u00e8 compresa di sei squadre canadese e una statunitensi. Con squadre a North Bay, Sudbury, Sault Ste. Marie, Ontario e Michigan, Blind River, Iroquois Falls e Manitoulin Island, la lega \u00e8 stanziata nella regione meridionale del Northeastern Ontario.\nLa storia dell'attuale NOJHL inizia nel 1972. La lega per\u00f2 non aveva basi solide e competeva come la Junior A. Nel Southern Ontario l'Ontario Major Junior Hockey League was stava pensando ad espandersi al nord. I due migliori team della lega, i Sudbury Wolves ed i Sault Ste. Marie Greyhounds, accettarono un invito dalla OMJHL. La terza squadra, i North Bay Trappers, decise di non restare nei paraggi e salt\u00f2 alla nuova lega dell'Ontario Hockey Association, l'Ontario Provincial Junior A Hockey League. L'unica squadra rimasta furono i Chelmsford Canadiens. Una stagione prima gli Espanola Screaming Eagles erano stati un membro della lega, but ma scelese di passare alla NOHA Jr. B Hockey League nel 1971. I Canadiens li raggiunsero nel 1972.\nLa NOHA Jr. B Hockey League divenne importante a fine anni '60. Nel 1970 i Capreol Hawks aderirono e vinsero subito il titolo. Nel 1971 entr\u00f2 Espanola seguita da Chelmsford in 1972. Nel 1973 i Canadiens si trasferirono a Rayside-Balfour e divennero Canadians. I Onaping Falls Huskies aderirono nel 1974, i Nickel Centre Native Sons nel 1976, e poi una squadra del Michigan - i Marquette Americans.\nNel 1978 la NOHA Jr. B Hockey League fu rinominata Northern Ontario Junior Hockey League e promossa a Tier II Junior \"A\". Con i precedenti team Jr. \"B\" ed i Sudbury Cubs la lega torn\u00f2 in azione. Nel 1981 aderirono anche gli Elliot Lake Vikings. Nel 1983 uscirono gli Onaping Falls Huskies sebbene avessero vinto tre titoli in quattro anni. Dopo una stagione di sosta tornarono per altri due anni e poi fallirono definitivamente. Nel 1986 Rayside-Balfour si ferm\u00f2 e Capreol fall\u00ec, facendo scendere a quattro il numero di squadre. L'Ontario Provincial Junior A Hockey League aveva anch'essa solo quattro squadre, cos\u00ec collabor\u00f2 con la NOJHL come se fossero due divisioni della stessa lega con un programma di partite allacciato. La NOJHL sopravvisse ma la OPJHL no.\nDopo 8 anni un campione della NOJHL riusc\u00ec a battere quello della OPJHL per il campionato della Ontario Hockey Association. I Nickel Centre Power Trains batterono infatti i Owen Sound Greys 4 partite a 2 nella semifinale della Dudley Hewitt Cup\u2014il Central Canadian Junior \"A\" Championship.\nL'anno successivo i Canadians tornarono nella lega con un team chiamato Thessalon Flyers.\nNel 1988 i Haileybury 54's entrarono e nel 1989 fecero lo stesso i Rouyn-Noranda Capitales. Thessalon fall\u00ec nel 1990, Haileybury si spost\u00f2 a Powassan nel 1991 e gli Timmins Golden Bears aderirono. Una stagione dopo Sudbury divenne Nickel Centre e poi fall\u00ec. Nel 1994 Powassan and\u00f2 a Sturgeon Falls e i Parry Sound Shamrocks entrarono nella lega. Nel 1996 Rouyn-Noranda fall\u00ec per preparare la strada alla nuova squadra della Quebec Major Junior Hockey League che stava per spostarsi in quella citt\u00e0.\nNel 1999 Timmins si trasfer\u00ec ad Iroquois Falls, Elliot Lake a Nickel Centre, e nacquero i Soo Thunderbirds. Inoltre Parry Sound pass\u00f2 alla rinata OPJHL. Un anno dopo Nickel Centre si spost\u00f2 a Blind River e furono fondati i Sudbury Jr. Wolves. Nel 2002 gli Sturgeon Falls traslocarono a North Bay. Una stagione pi\u00f9 tardi ader\u00ec alla lega una squadra di Manitoulin ed Espanola pass\u00f2 a Sault Ste. Marie, Michigan. Infine nel 2005 fall\u00ec la squadra pi\u00f9 importante della storia della NOJHL, i Rayside-Balfour. Dal 1996 al 2002 la squadra vinse 7 NOJHL Championships consecutivi, 3 Dudley Hewitt Cup.\nSquadre.\nAttualmente la NOJHL \u00e8 composta da sei squadre. I campioni 2006-07, i Soo Indians, hanno preso un anno di pausa in attesa di essere ceduti.\nVincitori del Copeland-McNamara Trophy.\nNOJHL Era moderna\n\"NOJHL fu riformata per la stagione 1978-79.\"\nNOHA Jr. B\n\"La tradizione Northern Tradition continu\u00f2 al \"B\" level.\"\nNOJHL\n\"NOJHL rinacque nel 1962.\" \n\"Dopo il 1972 la NOJHL fall\u00ec dopo che i Wolves ed i Greyhounds passarono all'Ontario Hockey League.\"\nNOJHA\n\"Lega ufficialmente fallita.\""}
{"id": "1383452", "revid": "339392", "url": "https://it.wikipedia.org/wiki?curid=1383452", "title": "Biblioteca Berio (Genova)", "text": ""}
{"id": "1383454", "revid": "124123", "url": "https://it.wikipedia.org/wiki?curid=1383454", "title": "Morti nel 1134", "text": ""}
{"id": "1383456", "revid": "124123", "url": "https://it.wikipedia.org/wiki?curid=1383456", "title": "Nati nel 1136", "text": ""}
{"id": "1383457", "revid": "258664", "url": "https://it.wikipedia.org/wiki?curid=1383457", "title": "Aquarium di Alghero", "text": "Laquarium di Alghero era uno dei due acquari della Sardegna (l'altro, pi\u00f9 recente, si trova a Cala Gonone). Era situato nel centro della citt\u00e0, a pochi metri dalla torre di Sulis. Al suo interno trovava spazio un'esposizione permanente di pesci sia marini che di acqua dolce.\nL'acquario di Alghero era l'unico in Italia ad ospitare esemplari di pesce Pietra, tra i pesci pi\u00f9 velenosi del mondo.\nMensilmente le acque delle vasche venivano cambiate grazie a una pompa che prelevava l'acqua direttamente dal mare, distante appena un centinaio di metri dalla sede dell'acquario.\nSpecie.\nTra le numerose specie che l'acquario ospitava si ricordano:"}
{"id": "1383460", "revid": "124123", "url": "https://it.wikipedia.org/wiki?curid=1383460", "title": "Nati nel 1174", "text": ""}
{"id": "1383461", "revid": "124123", "url": "https://it.wikipedia.org/wiki?curid=1383461", "title": "Morti nel 1174", "text": ""}
{"id": "1383463", "revid": "124123", "url": "https://it.wikipedia.org/wiki?curid=1383463", "title": "Nati nel 1175", "text": ""}
{"id": "1383464", "revid": "124123", "url": "https://it.wikipedia.org/wiki?curid=1383464", "title": "Nati nel 1185", "text": ""}
{"id": "1383465", "revid": "287204", "url": "https://it.wikipedia.org/wiki?curid=1383465", "title": "KI Klaksvik", "text": ""}
{"id": "1383471", "revid": "124123", "url": "https://it.wikipedia.org/wiki?curid=1383471", "title": "Morti nel 1185", "text": ""}
{"id": "1383472", "revid": "124123", "url": "https://it.wikipedia.org/wiki?curid=1383472", "title": "Nati nel 1190", "text": ""}
{"id": "1383474", "revid": "124123", "url": "https://it.wikipedia.org/wiki?curid=1383474", "title": "Morti nel 1197", "text": ""}
{"id": "1383475", "revid": "124123", "url": "https://it.wikipedia.org/wiki?curid=1383475", "title": "Morti nel 120 a.C.", "text": ""}
{"id": "1383476", "revid": "124123", "url": "https://it.wikipedia.org/wiki?curid=1383476", "title": "Nati nel 1211", "text": ""}
{"id": "1383478", "revid": "124123", "url": "https://it.wikipedia.org/wiki?curid=1383478", "title": "Morti nel 1213", "text": ""}
{"id": "1383479", "revid": "1305772", "url": "https://it.wikipedia.org/wiki?curid=1383479", "title": "Cavaione (torrente)", "text": "Il Cavaione o Cavaglione \u00e8 un torrente della provincia di Vercelli, affluente di sinistra del Sermenza, nel quale si immette all'altezza dell'abitato di Boccioleto. Scorre nell'omonima valle in direzione nord-sud nel territorio dei comuni di Rossa e Boccioleto.\nNel corso dell'alluvione della Valsesia del 1755, le acque del Cavaione tracimarono, distruggendo mulini e ponti e uccidendo svariati animali. Nel 1951 vi fu un'altra esondazione che distrusse un'azienda."}
{"id": "1383480", "revid": "124123", "url": "https://it.wikipedia.org/wiki?curid=1383480", "title": "Morti nel 1232", "text": ""}
{"id": "1383481", "revid": "124123", "url": "https://it.wikipedia.org/wiki?curid=1383481", "title": "Morti nel 1237", "text": ""}
{"id": "1383482", "revid": "124123", "url": "https://it.wikipedia.org/wiki?curid=1383482", "title": "Morti nel 1243", "text": ""}
{"id": "1383483", "revid": "124123", "url": "https://it.wikipedia.org/wiki?curid=1383483", "title": "Nati nel 1245", "text": ""}
{"id": "1383484", "revid": "124123", "url": "https://it.wikipedia.org/wiki?curid=1383484", "title": "Nati nel 1268", "text": ""}
{"id": "1383485", "revid": "124123", "url": "https://it.wikipedia.org/wiki?curid=1383485", "title": "Morti nel 1268", "text": ""}
{"id": "1383486", "revid": "124123", "url": "https://it.wikipedia.org/wiki?curid=1383486", "title": "Morti nel 127", "text": ""}
{"id": "1383487", "revid": "124123", "url": "https://it.wikipedia.org/wiki?curid=1383487", "title": "Nati nel 1281", "text": ""}
{"id": "1383488", "revid": "119500224", "url": "https://it.wikipedia.org/wiki?curid=1383488", "title": "Argentina Altobelli", "text": "Biografia.\nI primi anni.\nArgentina Bonetti nasce il 2 luglio 1866 a Imola, da una famiglia di idee liberali e patriottiche: il padre combatte per l'unit\u00e0 d\u2019Italia nelle battaglie risorgimentali, mentre la madre coltiva forti sentimenti nazionali. Nel 1873, dopo la nascita della sorella, Argentina viene affidata agli zii di Bologna. La sua forte passione per i libri la porta a crearsi una biblioteca, che gli zii distruggono mentre lei soggiorna in campagna, sotto prescrizione del medico per curare alcuni problemi di salute.\nTrasferitasi a Parma per completare gli studi, entra in contatto con un gruppo mazziniano, che nel 1884 la invita a tenere una conferenza sull\u2019emancipazione della donna. Si tratta del suo primo intervento pubblico, ripetuto l\u2019anno seguente a Borgo San Donnino (l'odierna Fidenza), dove, recatasi con lo zio all\u2019inaugurazione di un monumento a Giuseppe Garibaldi, viene invitata a tenere un discorso, riscuotendo tra gli uditori notevole successo.\nAttivit\u00e0 politica e incontro con il socialismo.\nRientrata a Bologna, si iscrive alla facolt\u00e0 di giurisprudenza, laureandosi nel 1886. Nella citt\u00e0 felsinea si impegna attivamente nell\u2019attivit\u00e0 politica e sindacale, con la organizzazione di una societ\u00e0 operaia femminile. Entra a far parte della commissione esecutiva della Camera del lavoro, sposando cos\u00ec l\u2019ideale socialista e individuando nella causa del riscatto dei lavoratori della terra (specialmente le donne contadine, le mondariso e i braccianti) il movente della propria adesione.\nNel 1889, sposa Abdon Altobelli, maestro elementare di diciassette anni pi\u00f9 anziano e militante socialista, che si occuper\u00e0, caso piuttosto insolito all'epoca, della crescita del figlio Demos e della figlia Trieste, consentendo alla moglie di dedicarsi pienamente all'attivit\u00e0 politica.. Un elemento che emerge da una lettera scritta dalla stessa Argentina dopo una delle sue innumerevoli conferenze:\nAvvicinatasi alle dottrine e agli ideali proposti da Filippo Turati e Anna Kuliscioff, nel capoluogo emiliano conosce Andrea Costa, instaurando con quest\u2019ultimo un rapporto contrassegnato da intensa amicizia, ma anche da qualche perplessit\u00e0 mostrata dallo stesso dirigente socialista. I due sono accomunati dalla passione per la causa delle classi pi\u00f9 deboli e da una viva e incontenibile etica della libert\u00e0, che spinger\u00e0 la Altobelli ad opporsi alle ingiustizie, a lottare contro di esse e a trovare nel socialismo di Costa un autentico sprone per proseguire lungo la strada intrapresa, diventando organizzatrice sindacale e dirigente socialista. Membra fin dal 1906 del consiglio direttivo della Confederazione Generale del Lavoro (CGdL) diretta da Rinaldo Rigola, Argentina Altobelli assume un ruolo di primo piano anche all\u2019interno del Partito Socialista Italiano, venendo designata, sempre nel 1906, tra i componenti della direzione nazionale, ruolo che ricopre anche nel 1908 e nel 1910.\nIl marito Abdon muore nel 1909 e, ripensando al matrimonio, Argentina afferma: \"il giorno che mi unii a lui fu il pi\u00f9 bel giorno della mia vita\".\nL\u2019impegno nella Federazione Nazionale dei Lavoratori della Terra.\nNel 1901 contribuisce alla fondazione della Federazione nazionale dei lavoratori della terra (Federterra), sorta a Bologna con l\u2019intento di uniformare e disciplinare tutto il movimento dei lavoratori agricoli. Il 12 gennaio 1902 si tiene nella citt\u00e0 emiliana il congresso costitutivo della categoria, destinata a diventare una delle pi\u00f9 importanti tra quelle organizzate dal sindacato. Nel 1904 partecipa in qualit\u00e0 di delegata dell\u2019Alleanza Femminile al Congresso internazionale di Amsterdam, mentre nel 1905 viene nominata segretaria nazionale di Federterra, cui d\u00e0 un fondamentale contributo in termini organizzativi e politici. L\u2019incarico, che ricoprir\u00e0 per vent'anni, fino allo scioglimento d'autorit\u00e0 dell'organizzazione, voluto da Benito Mussolini, rappresenta una novit\u00e0 per rilievo e ruolo politico attribuiti a una donna nell\u2019Europa di quel tempo. Nel 1919 viene nominata rappresentante della Federterra nel Consiglio Superiore della Previdenza e delle Assicurazioni ed entra nel Comitato Nazionale Femminile Socialista.\nIn difesa degli ultimi.\nFautrice di molte battaglie per l'emancipazione femminile, compresa quella per il divorzio, Argentina Altobelli dedica buona parte del suo impegno al miglioramento delle condizioni dei pi\u00f9 umili, primi tra tutti i lavoratori e le lavoratrici della terra, battendosi sul terreno dei diritti, delle normative e dei miglioramenti salariali, con particolare attenzione all\u2019universo bracciantile e a quello mezzadrile. Divenuta nel 1912 consigliere del lavoro e rappresentante dei contadini all\u2019interno del Ministero per l'agricoltura, l'industria e il commercio, partecipa alla promozione di un Primo maggio di \"protesta\", contro la disoccupazione aggravata dalla crisi del settore tessile.\nIl fascismo, gli ultimi anni e la morte.\nNel 1920 partecipa, in qualit\u00e0 di segretaria di Federterra, al Congresso internazionale dei lavoratori della terra, svoltosi ad Amsterdam nel mese di agosto. Mantiene la direzione del sindacato fino al suo scioglimento, avvenuto dopo l\u2019avvento del fascismo. Al Congresso socialista di Livorno del gennaio 1921, si schiera con i riformisti. Nel 1922 le pressioni fasciste la costringono a lasciare Bologna. Argentina Altobelli rivolge un attacco diretto a Mussolini sul giornale \"La Terra\", organo di Federterra. In esso lo definisce \"Fascista proletario\" e si rivolge a lui come \"sicario pagato dagli agrari... tiranno della reazione... flagellatore dei deboli... assassino dei tuoi fratelli\". Dopo l\u2019omicidio di Giacomo Matteotti (10 giugno 1924), Mussolini, che desiderava riappacificarsi con riformisti e socialisti, convoca Argentina a Palazzo Chigi, offrendole di ricoprire il ruolo di sottosegretario all'agricoltura. Argentina rifiuta la proposta, attestandosi su una posizione di \"esiliata in patria\", ovvero schierandosi tra coloro che esprimono l\u2019opposizione al fascismo attraverso il rifiuto ed il silenzio. Gli ideali per i quali aveva speso la sua vita sembravano sconfitti ed ella si ritrae, per \"arrugginire come una lama nel fodero\".\nTrascorre l'ultimo periodo della sua vita mantenendosi con umili lavori: realizza ad esempio fiori da ornamento e lavora come impiegata nella biblioteca dell\u2019Istituto Nazionale della Previdenza Sociale. I problemi economici che deve affrontare non le impediscono di garantire alla figlia Trieste e alle nipoti (con le quali vive dal maggio 1924) un\u2019esistenza dignitosa. Paladina dei diritti degli umili e dei diseredati, si era battuta affinch\u00e9 i lavoratori avessero assicurata la vecchiaia, ma essa stessa non pu\u00f2 beneficiare di alcun contributo o sostegno economico. Nel 1941 muore il figlio Demos. Nel suo testamento richiede un funerale cattolico, questo certo per evitare il rito civile, fonte di imbarazzo per i familiari, ma anche per la vicinanza a una religiosit\u00e0 che pone Cristo come modello di povert\u00e0 e Dio vicino a coloro \"che non lo smentiscono nella bellezza sentita della natura, nelle opere buone, nell\u2019esame della coscienza rivolta al bene e schiva del male\".\nMuore a Roma il 26 settembre 1942. Ad accompagnare il feretro durante la cerimonia funebre vi \u00e8 una corona di fiori rossi, omaggio dei suoi compagni. Viene sepolta al Cimitero del Verano insieme alla figlia Trieste e alla nipote Ariella.\nArchivio.\nL'archivio di Argentina Altobelli \u00e8 conservato presso la Fondazione di studi storici Filippo Turati di Firenze. Il fondo contiene documentazione dal 1862 al 1978 e, oltre alle carte di Argentina Altobelli, sono conservati documenti relativi al marito Abdom ed altra documentazione reperita da Ariella Farulli, loro nipote, comprendente corrispondenza della famiglia e atti su Argentina Altobelli."}
{"id": "1383490", "revid": "124123", "url": "https://it.wikipedia.org/wiki?curid=1383490", "title": "Morti nel 1282", "text": ""}
{"id": "1383492", "revid": "124123", "url": "https://it.wikipedia.org/wiki?curid=1383492", "title": "Morti nel 1292", "text": ""}
{"id": "1383493", "revid": "124123", "url": "https://it.wikipedia.org/wiki?curid=1383493", "title": "Morti nel 1294", "text": ""}
{"id": "1383494", "revid": "124123", "url": "https://it.wikipedia.org/wiki?curid=1383494", "title": "Morti nel 1314", "text": ""}
{"id": "1383500", "revid": "124123", "url": "https://it.wikipedia.org/wiki?curid=1383500", "title": "Morti nel 1328", "text": ""}
{"id": "1383502", "revid": "124123", "url": "https://it.wikipedia.org/wiki?curid=1383502", "title": "Nati nel 1333", "text": ""}
{"id": "1383503", "revid": "124123", "url": "https://it.wikipedia.org/wiki?curid=1383503", "title": "Morti nel 1333", "text": ""}
{"id": "1383505", "revid": "770634", "url": "https://it.wikipedia.org/wiki?curid=1383505", "title": "Distretto di Wayanad", "text": "Il distretto di Wayanad \u00e8 situato nella parte nord-orientale dello stato federale indiano del Kerala; fu formato nel 1980, dalla scissione dei distretti di Kozhikode e Kannur.\nLa parola Wayanad deriverebbe dalla fusione delle parole \"Vayal\" (risaia) e \"Naad\" (terra); alcuni studiosi tuttavia sostengono anche un'altra ipotesi: la regione era conosciuta in antichit\u00e0 col nome di Mayakshetra (la terra di Maya). Questo nome si sarebbe successivamente contratto in Mayanad e infine sarebbe mutato in Wayanad.\nIl distretto occupa una regione a cavallo dei monti Ghati Occidentali, ed \u00e8 l'unica terra del Kerala a trovarsi interamente sul versante opposto della catena, sopra l'estremo lembo meridionale dell'altopiano del Deccan. Il distretto sta attraversando negli ultimi anni una grave crisi agraria.\nGeografia fisica.\nIl distretto confina ad ovest col distretto di Kozhikode, a nord con quello di Kannur e a sud con quello di Malappuram; la parte ad est confina con il Karnataka e con il Tamil Nadu, due altri stati federali. Occupa una delle parti pi\u00f9 elevate dell'altopiano del Deccan ed \u00e8 attraversato da numerosi fiumi, tra i quali il \"Kabini\", il \"Panamaram Puzha\" ed il \"Noolpuzha\"; il settore di sud-ovest \u00e8 caratterizzato dalla presenza di cime elevate, anche sopra i 2000 metri (il \"Chembra Peak\" arriva a 2345 metri), sui cui fianchi si trovano numerose cascate e grotte, come le famose \"Edakkal Caves\". L'intenso sfruttamento delle aree boschive, ancora molto estese nel settore montuoso, sta mettendo in forte repentaglio il delicato equilibrio naturale dell'area, soggetta a forti piogge durante la stagione monsonica e a lunghi periodi di siccit\u00e0. Gran parte dell'altopiano \u00e8 invece occupata da distese di risaie, favorite dalla presenza dei fiumi, che la rendono una delle zone pi\u00f9 fertili del Deccan. L'area riceve ogni anno una media di 2.500mm di pioggia, concentrata nei mesi da giugno ad ottobre.\nStoria.\nIn epoche remote l'are era dominata dai Maharaja di Vedar; in seguito, nel Settecento, cadde sotto l'influenza del maharaja Pazhassi, sotto il dominio di Kannur. Durante l'Ottocento, con l'avanzata dell'impero britannico in India, tutta l'area del Mysore, compresa Wayanad, fin\u00ec sotto il controllo degli inglesi, fino all'indipendenza dell'India, avvenuta nel 1947. All'epoca, il distretto era accorpato a quello di Cannanore, nel Karnataka. Quando, nel 1956, fu istituito lo stato del Kerala, il distretto di Cannanore fu scisso in due parti, e quella meridionale fu aggiunta al distretto di Kozhikode; il 1\u00ba novembre 1980, sia questo distretto che quello di Cannanore cedettero parte dei loro \"talukas\" per la creazione dell'attuale distretto di Wayanad.\nSociet\u00e0.\nEvoluzione demografica.\nLa principale caratteristica della popolazione del distretto \u00e8 la presenza dell'etnia Adivasi, un'antica popolazione dell'India del sud; la gran parte degli abitanti per\u00f2 non sono originari della regione: fin dal Trecento infatti, si stanziarono i Jains, provenienti dall'interno dell'attuale Karnataka, cui seguirono i Nairs, provenienti dalla costa del Malabar; altre importanti famiglie dell'attuale Kerala giunsero qui nel Quattrocento, fino ad arrivare alla pacifica invasione dei Musulmani, \nil cui lavoro, congiunto a quello di altri lavoratori, fece prosperare la regione.\nNel 2001, il numero degli uomini qua \u00e8 pari a quello delle donne; il tasso di alfabetizzazione, il pi\u00f9 basso del Kerala, \u00e8 dell'81% tra gli uomini e del 73% tra le donne. Il 12% della popolazione \u00e8 costituita da individui al di sotto dei 12 anni.\nEconomia.\nIl distretto di Wayanad \u00e8 il meno progredito dello stato del Kerala. L'economia \u00e8 fortemente incentrata sull'agricoltura; vengono coltivati, oltre al riso, il t\u00e8, il caff\u00e8, il cacao, il pepe e, ultimamente, la vaniglia. Per favorire l'irrigazione, sono state costruite numerose dighe, consentendo di irrigare anche aree lontane dai fiumi, aride durante la stagione secca.\nLa crisi agraria.\nLa riforma agraria ha causato in questa regione una gravissima depressione economica; il libero sacmbio commerciale con lo Sri Lanka, il \"Free Trade Agreement\", \u00e8 alla base della crisi. Per aumentare la produzione, nel distretto si fa largo uso di fertilizzanti chimici ed insetticidi, rendendo alla lunga improduttive vaste aree coltivabili."}
{"id": "1383508", "revid": "1372005", "url": "https://it.wikipedia.org/wiki?curid=1383508", "title": "Horst Matthai Quelle", "text": " \nAder\u00ec a numerosi movimenti: nichilismo, esistenzialismo, anarchismo e soprattutto anarchismo individualista. "}
{"id": "1383509", "revid": "124123", "url": "https://it.wikipedia.org/wiki?curid=1383509", "title": "Nati nel 1383", "text": ""}
{"id": "1383510", "revid": "124378891", "url": "https://it.wikipedia.org/wiki?curid=1383510", "title": "Coppa delle F\u00e6r \u00d8er", "text": "La Coppa delle F\u00e6r \u00d8er, in faroense \"L\u00f8gmanssteypi\u00f0\", \u00e8 la coppa nazionale di calcio delle F\u00e6r \u00d8er, assegnata dalla Federazione calcistica delle F\u00e6r \u00d8er. \u00c8 il secondo torneo calcistico faroense per importanza dopo la Formuladeildin."}
{"id": "1383511", "revid": "124123", "url": "https://it.wikipedia.org/wiki?curid=1383511", "title": "Nati nel 1411", "text": ""}
{"id": "1383513", "revid": "124123", "url": "https://it.wikipedia.org/wiki?curid=1383513", "title": "Nati nel 1414", "text": ""}
{"id": "1383519", "revid": "124123", "url": "https://it.wikipedia.org/wiki?curid=1383519", "title": "Morti nel 1465", "text": ""}
{"id": "1383522", "revid": "1573940", "url": "https://it.wikipedia.org/wiki?curid=1383522", "title": "Pieris angelika", "text": "Pieris angelika , \u00e8 un lepidottero appartenente alla famiglia Pieridae.\nDescrizione.\nAdulto.\nSpecie nordamericana, poco conosciuta, affine a \"Pieris oleracea\" e \"Pieris marginalis\".\nIl maschio ha una colorazione da bianca a bianco-grigiastra, con nervature pi\u00f9 o meno marcate; il margine esterno delle ali \u00e8 pi\u00f9 scuro, soprattutto in corrispondenza della terminazione delle nervature.\nLa femmina ha colorazioni giallastre o giallo-grigiastre. Presenta due macchie nere sull'ala anteriore e scaglie nere in corrispondenza delle venature. Il lato inferiore \u00e8 pi\u00f9 scuro e con nervature pi\u00f9 marcate rispetto a quello superiore.\nL'apertura alare \u00e8 compresa tra 3,3 e 4,2\u00a0cm.\nUova.\nDati mancanti.\nLarva.\nDati mancanti.\nPupa.\nDati mancanti.\nDistribuzione e habitat.\nSpecie Neartica, diffusa in Alaska, Yukon e Territori del Nord-Ovest.\nLa si pu\u00f2 trovare in boscaglie uumide e nella tundra alpina.\nBiologia.\nPeriodo di volo.\nDa maggio a luglio in un'unica generazione annua\nAlimentazione.\nNon sono note le piante ospite, ma probabilmente si tratta di specie appartenenti alle Brassicaceae.\nTassonomia.\nNon sono state descritte sottospecie."}
{"id": "1383523", "revid": "1702319", "url": "https://it.wikipedia.org/wiki?curid=1383523", "title": "Chiesa dei Santi Pietro e Paolo (Boccioleto)", "text": "La chiesa parrocchiale di San Pietro e San Paolo si trova al centro dell'abitato di Boccioleto, la chiesa, gi\u00e0 presente nel XIV secolo, deve il suo assetto attuale a numerose ristrutturazioni subite.\nLa severa maestosit\u00e0 dell'edificio \u00e8 ingentilita dal settecentesco \"arco trionfale\", il portale che immette sul sagrato, con dipinti che si rifanno all'originale opera di Antonio Orgiazzi, uno dei pittori settecenteschi attivi al Sacro Monte di Varallo. A fianco dell'arco \u00e8 posta l'antica \"cappella dell'Annunciazione\", con affreschi di scuola gaudenziana.\nLa chiesa si presenta a navata unica, con quattro grandi cappelle laterali. Lungo le pareti della navata si trovano resti di affreschi con figure di santi, realizzati tra la fine del XIV e l'inizio del XV secolo da un autore ignoto; gli affreschi sono stati recentemente restaurati assieme al frammento di un cinquecentesco \"Martirio di San Pietro Martire\". Un'antica statua lignea (1485-90) raffigurante \"San Pietro\" \u00e8 posta all'inizio del presbiterio.\nL'altare maggiore \u00e8 costituito da una struttura barocca in legno scolpito e dorato, realizzata nel 1708 dal boccioletese Francesco Antonio d'Alberto. Altri altari e statue lignee adornano le cappelle, opera anch'esse dei \"maestri lignari\" locali.\nSempre nella chiesa si trovano diverse opere pi\u00f9 tarde, tra le quali tele di Antonio Orgiazzi (quindici ovali con le scene dei \"Misteri del Rosario\" nella \"Cappella del Rosario\", datate attorno alla met\u00e0 del XVIII secolo) e di altri esponenti della tradizione pittorica della Valsesia."}
{"id": "1383526", "revid": "1005847", "url": "https://it.wikipedia.org/wiki?curid=1383526", "title": "Eletti alla Camera dei deputati nelle elezioni politiche italiane del 1972", "text": "Eletti alla Camera dei deputati alle elezioni politiche del 1972, suddivisi per circoscrizione elettorale."}
{"id": "1383528", "revid": "1305772", "url": "https://it.wikipedia.org/wiki?curid=1383528", "title": "Billings (Montana)", "text": "Billings \u00e8 la citt\u00e0 pi\u00f9 grande dello Stato del Montana, con una popolazione stimata di abitanti nel 2018. Situata nella parte centro-meridionale dello Stato, \u00e8 il capoluogo della contea di Yellowstone ed \u00e8 la principale citt\u00e0 dell'area metropolitana di Billings, che ha una popolazione e un'area commerciale di oltre abitanti.\nBillings fu soprannominata la \"Citt\u00e0 Magica\" (\"Magic City\") a causa della sua rapida crescita dalla sua fondazione come citt\u00e0 ferroviaria nel marzo 1882. La citt\u00e0 prende il nome da Frederick H. Billings, ex presidente della Northern Pacific Railway. Con una delle pi\u00f9 grandi aree commerciali degli Stati Uniti, Billings \u00e8 il centro di commercio e distribuzione per gran parte del Continental Divide a est del Montana, del Wyoming settentrionale e delle parti occidentali del Dakota del Nord e del Dakota del Sud. Billings \u00e8 anche la pi\u00f9 grande destinazione di vendita al dettaglio per gran parte della stessa area.\nLa citt\u00e0 sta vivendo una rapida crescita e un'economia forte; ha avuto e continua ad avere la pi\u00f9 grande crescita di qualsiasi citt\u00e0 del Montana. Parti dell'area metropolitana stanno vedendo una crescita iperattiva. Dal 2000 al 2010 Lockwood, un sobborgo orientale, ha registrato una crescita del 57,8%, il pi\u00f9 alto tasso di crescita di qualsiasi comunit\u00e0 del Montana. Billings ha evitato la crisi economica che ha colpito la maggior parte della nazione dal 2008 al 2012 e il crollo dei prezzi degli alloggi. Con pi\u00f9 sistemazioni alberghiere di qualsiasi area all'interno di una regione a cinque stati, la citt\u00e0 ospita una variet\u00e0 di convenzioni, concerti, eventi sportivi e altri raduni. Con lo sviluppo del campo petrolifero Bakken nel Montana orientale e nell'ovest del Dakota del Nord, la pi\u00f9 grande scoperta di petrolio nella storia degli Stati Uniti, oltre alla scoperta del campo petrolifero Heath appena a nord di Billings, il tasso di crescita della citt\u00e0 rimase alto durante il boom del petrolio. Sebbene la citt\u00e0 stia crescendo, il suo tasso di crescita \u00e8 diminuito marcatamente con il calo dei prezzi del petrolio negli ultimi anni.\nLe attrazioni dell'area sono Pompey's Pillar, Pictograph Cave, Chief Plenty Coups State Park, Zoo Montana e lo Yellowstone Art Museum. Entro 100 miglia sono Little Bighorn Battlefield National Monument, Bighorn Canyon National Recreation Area, Red Lodge Mountain Resort e la Beartooth Highway, che collega Red Lodge al Parco nazionale di Yellowstone.\nGeografia fisica.\nSecondo l'Ufficio del censimento degli Stati Uniti, ha una superficie totale di .\nSociet\u00e0.\nEvoluzione demografica.\nSecondo il censimento del 2017, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'89,6% di bianchi, lo 0,8% di afroamericani, il 4,4% di nativi americani, lo 0,7% di asiatici, lo 0,1% di oceanici, l'1,4% di altre razze, e il 2,9% di due o pi\u00f9 razze. Ispanici o latinos di qualunque razza erano il 5,2% della popolazione."}
{"id": "1383532", "revid": "47767", "url": "https://it.wikipedia.org/wiki?curid=1383532", "title": "Zanobi", "text": ""}
{"id": "1383533", "revid": "181699", "url": "https://it.wikipedia.org/wiki?curid=1383533", "title": "Gens Pollia", "text": "La gens Pollia fu un'antichissima famiglia patrizia, esistente gi\u00e0 ai tempi di Romolo, e probabilmente inclusa nelle cento gentes originarie ricordate dallo storico Tito Livio. Secondo Theodor Mommsen l'antichit\u00e0 di questa famiglia si deduce dal fatto che essa diede il nome ad una delle antiche Trib\u00f9 Rustiche, l'omonima \"Trib\u00f9 Pollia\".\nPoich\u00e9 in epoca storica si trovano esponenti della Gens Pollia soltanto di ceto plebeo, il Mommsen ritiene che la famiglia patrizia originaria si fosse estinta precocemente, lasciando tuttavia il nome alla propria Trib\u00f9, divenuta nel 495 a.C. una delle prime 16 Trib\u00f9 Rustiche.\nLe notizie storiche relative alla Trib\u00f9 Pollia sono piuttosto scarse: sappiamo che con la progressiva espansione di Roma a questa trib\u00f9 vennero ascritti vari territori italici e provinciali oggetto di conquista, tra i quali varie localit\u00e0 dell'Emilia come Forum Cornelii, Mutina, Regium Lepidum, Parma, Claterna, ma comprendeva anche una parte notevole della regione piemontese con Forum Fulvii, Pollentia, Forum Germanorum, Hasta, Carreum Potentia, Industria, Eporedia e Vardagate."}
{"id": "1383535", "revid": "287204", "url": "https://it.wikipedia.org/wiki?curid=1383535", "title": "Hugh McDonald", "text": "Biografia.\nHugh inizi\u00f2 a suonare il basso da adolescente, assieme ai compagni di scuola, ispirato dal \"Beatle\" Paul McCartney, di cui tuttora utilizza il basso firmato, un Hofner Vintage. Su consiglio dei genitori, \"Huey\" cominci\u00f2 a prendere lezioni.\nIl primo album al quale ha lavorato fu \"Deirdre Wilson Tabac\" nel 1970. Nel 1973 fu presentato a Steve Goodman da Steve Mosley e Steve Burgh, e da allora suon\u00f2 in molti dei suoi album continuando a lavorare con lui fino alla sua morte, avvenuta nel 1984.\nDopo aver conosciuto un chitarrista di Filadelfia, David Bromberg, Hugh si associ\u00f2 alla \"David Bromberg Band\" con la quale cominci\u00f2 a viaggiare. \nNel 1980 si trasfer\u00ec a New York, dove cominci\u00f2 a lavorare agli studi di registrazione \"Power Station\", di propriet\u00e0 di Tony Bongiovi, cugino di Jon Bon Jovi. Tony chiese a Hugh di suonare il basso in una demo di Jon, \"She Don't Know Me\". Subito dopo registr\u00f2 \"Runaway\", assieme a musicisti di studio tra cui Roy Bittan, tastierista della E-Street Band. Il collegamento con i Bon Jovi era sancito.\nHugh fu chiamato a suonare in \"Bon Jovi\" e \"Slippery When Wet\", e suon\u00f2 su tutti gli album successivi della band, sebbene non fosse mai citato tra i \"credits\" degli album. Successivamente torn\u00f2 a collaborare con artisti come Michael Bolton, Cher, Alice Cooper e Richie Sambora. \nLa sua relazione con i Bon Jovi cambi\u00f2 quando il bassista ufficiale Alec John Such lasci\u00f2 la band nel 1994.\nHuey chiese di associarsi ai Bon Jovi per una serie di concerti natalizi e spettacoli TV: oltre a questo, partecip\u00f2 al Crossroad Promo Tour, dopo aver lavorato anche alla produzione dell'album. Il suo lavoro trov\u00f2 finalmente credito nel 1995 con \"These Days\" e in tutti gli album successivi, dove venne ufficialmente inserito tra i musicisti dell'album.\nHugh non \u00e8 mai stato riconosciuto come membro ufficiale dei Bon Jovi, che decisero di non sostituire il bassista originale Alec John Such, ma dal 1994 in poi \u00e8 sempre stato presente in ogni progetto della band. Durante il periodo di pausa dei Bon Jovi dopo il These Days Tour Hugh partecip\u00f2 all'album solista di Jon, Destination Anywhere, del 1997. Assieme a Jerry Cohen, Everett Bradley, Bobby Bandiera e Shawn Pelton form\u00f2 i \"Big Dogs\", band che segu\u00ec Jon nel tour promozionale dell'album. Inoltre in quel periodo venne reclutato anche dal chitarrista dei Bon Jovi, Richie Sambora, impegnato a sua volta in tour con l'album solista Undiscovered Soul.\nAlla fine del 1998 Huey si associ\u00f2 ai Southside Johnny &amp; The Asbury Jukes, sostituendo David Hayes. Dopo un anno di concerti, Huey lasci\u00f2 la band nell'autunno del 1999 per ricongiungersi ai Bon Jovi, con i quali collabora tuttora, sia in studio che nei live.\nNel 2016, dopo ben 22 anni accreditato solo come turnista, Hugh viene ufficializzato come membro stabile dei Bon Jovi.\nCollaborazioni.\nNel corso della sua carriera Hugh ha suonato con diversi artisti: Alice Cooper, Andy Pratt, Big Eric and the Budget Crunch, Billie Myers, Billy Falcon, Bon Jovi, Bruce Foster, Carlene Carter, Cher, Danny O'Keefe, David Bromberg, Deirdre Wilson Tabac, Gladys Knight &amp; the Pipe, Jane Gillman, Jim Ringer, John Prine, Jonathan Edwards, Jon Bon Jovi, Richie Sambora, Lita Ford, Mary McCaslin, Michael Bolton, Mindy Jostyn, Mitch Malloy, National Lampoon, Paula Lockheart, Phoebe Snow, Ricky Martin, Ringo Starr, Robin Beck, Rory Block, Steve Forbert, Steve Goodman, No Big Surprise, Stuttering John, Suzanne Fellini, Nine Months, William De Vaughn, Willie Nelson, Bret Michaels.\nCollegamenti esterni.\n "}
{"id": "1383536", "revid": "124123", "url": "https://it.wikipedia.org/wiki?curid=1383536", "title": "Morti nel 1520", "text": ""}
{"id": "1383537", "revid": "767487", "url": "https://it.wikipedia.org/wiki?curid=1383537", "title": "Gens Pupinia", "text": "La gens Pupinia fu un'antichissima famiglia patrizia, esistente gi\u00e0 ai tempi di Romolo, e probabilmente inclusa nelle cento gentes originarie ricordate dallo storico Tito Livio. Secondo l'illustre studioso Theodor Mommsen l'antichit\u00e0 di questa famiglia si deduce dal fatto che essa diede il nome ad una delle antiche trib\u00f9 rustiche, l'omonima \"trib\u00f9 Pupinia\".\nPoich\u00e9 in epoca storica si trovano esponenti della Gens Pupinia soltanto di ceto plebeo, il Mommsen ritiene che la famiglia patrizia originaria si fosse estinta precocemente, lasciando tuttavia il nome alla propria Trib\u00f9, divenuta nel 495 a.C. una delle prime 16 Trib\u00f9 Rustiche.\nLe notizie storiche relative alla Trib\u00f9 Pupinia sono piuttosto scarse: sappiamo che con la progressiva espansione di Roma a questa trib\u00f9 vennero ascritti vari territori italici e provinciali oggetto di conquista, tra i quali le citt\u00e0 di Trebula nel Sannio e Sassina in Umbria, Forobrentani in Etruria, Laus Pompeia in Lombardia.\nIn origine sembra che abitasse la regione a nord est di Roma, come ci tramanda Tito Livio, secondo il quale, durante l'incursione di Annibale verso Roma, il condottiero cartaginese da \"Gabii\" pass\u00f2 per la regione \"Pupinia\" e pose il campo ad 8 miglia da Roma.\nPupi."}
{"id": "1383541", "revid": "709406", "url": "https://it.wikipedia.org/wiki?curid=1383541", "title": "Ecomuseo della Collina e del Vino", "text": ""}
{"id": "1383542", "revid": "460592", "url": "https://it.wikipedia.org/wiki?curid=1383542", "title": "Nightfall (album)", "text": "Nightfall \u00e8 il secondo album del gruppo musicale doom metal svedese Candlemass, uscito il 9 novembre 1987 e riedito, in versione rimasterizzata con un CD bonus, nell'ottobre del 2001.\nIl disco.\n\"Nightfall\" \u00e8 il disco che vede l'ingresso di Messiah Marcolin come cantante del gruppo; l'immagine di questo cantante svedese di origini veneziane \u00e8 quantomeno curiosa: corpulento, coperto da un cespuglio di ispidi capelli scuri e vestito con un saio da frate francescano. La copertina del disco, \"The Voyage Of Life: The Old Age\", \u00e8 un dipinto di Thomas Cole. La vecchiaia \u00e8 rappresentata da un anziano che viaggia in un fiume (il fiume della vita) su di una barca. All'orizzonte si intravede uno spiraglio di luce in mezzo ad un cielo minaccioso: la luce del paradiso con angeli che attendono l'anziano viaggiatore per accompagnarlo nel regno dei cieli. Nell'album successivo, \"Ancient Dreams\" \u00e8 raffigurato un altro episodio della medesima opera: la giovinezza.\nLa musica della band \u00e8 caratterizzata da \"riff\" di chitarra \"sabbathiani\" costruiti su ritmiche spesso lente, come da tradizione doom metal, su cui si stagliano gli ispirati e ben eseguiti assoli del chitarrista Lars Johansson.\nAnche se l'immagine del gruppo \u00e8 costruita attorno alla figura del cantante, il principale compositore e mente del progetto \u00e8 Leif Edling.\nI testi ruotano attorno al mistero della morte.\nTracce.\nCD 1.\nTutti i brani sono stati scritti da Leif Edling,\nad eccezione della traccia n. 6 (Fryderyk Chopin) e n. 10 (Mike Wead)"}
{"id": "1383547", "revid": "124123", "url": "https://it.wikipedia.org/wiki?curid=1383547", "title": "Morti nel 1539", "text": ""}
{"id": "1383548", "revid": "466539", "url": "https://it.wikipedia.org/wiki?curid=1383548", "title": "Chiesa del Salvatore sul Sangue Versato", "text": "La chiesa del Salvatore sul Sangue Versato () \u00e8 una chiesa di San Pietroburgo, che sorge sulla riva del canale Gribaedova e vicino al parco Michajlovskij del Museo russo, non lontano dalla Prospettiva Nevskij. Il nome ufficiale in russo \u00e8 \u0421\u043e\u0431\u043e\u0440 \u0412\u043e\u0441\u043a\u0440\u0435\u0441\u0435\u043d\u0438\u044f \u0425\u0440\u0438\u0441\u0442\u043e\u0432\u0430, cio\u00e8 cattedrale della Resurrezione di Cristo, e fu eretta sul luogo dove venne ucciso lo zar Alessandro II di Russia, vittima di un il 13 marzo 1881 (il 1\u00ba marzo per il calendario giuliano allora in vigore).\nArchitettura.\nSotto il profilo architettonico, questa cattedrale \u00e8 molto diversa da tutte le altre della citt\u00e0, principalmente barocche o di tipo neoclassico: qui invece si pu\u00f2 vedere una forte influenza dell'architettura russa medievale, delle chiese del XVII secolo di Jaroslavl' e della famosissima cattedrale di San Basilio di Mosca. \u00c8 ricoperta di oltre 7000 metri quadri di mosaico, a parere dei restauratori la superficie maggiore al mondo, pi\u00f9 di quanto si trovi nella basilica di San Marco a Venezia.\nPraticamente ricoperta nella totalit\u00e0 da smalti variopinti, piastrelle di ceramica e di vetro colorato, architravi ornamentali, \u00e8 ornata anche da 5 cupole, con circa 1000 metri quadri della loro superficie decorati, quasi ingioiellati. Il campanile \u00e8 decorato con gli stemmi di citt\u00e0 e regioni dell'impero russo riprodotti in mosaico.\nGli interni furono progettati da alcuni dei pi\u00f9 famosi artisti russi dell'epoca, tra i quali Vasnecov, Nesterov e Vrubel', mentre l'artefice principale, Parland era e rimane relativamente misconosciuto. Fatto per nulla sorprendente, la costruzione si spinse molto oltre i limiti del bilancio preventivato di circa 3,6 milioni di rubli fino alla cifra di circa 4,6 milioni. Anche i succitati mosaici hanno certamente aiutato a sforare i preventivi iniziali; le mura e i soffitti di tutto l'edificio sono ricoperti di vere e proprie opere d'arte musive, estremamente descrittive e ricche di particolari, rappresentanti scene bibliche, contornate di bordi molto decorati.\nStoria.\nLa costruzione dell'edificio.\nL'edificazione di questa chiesa ebbe inizio nel 1883 durante il regno di Alessandro III, come luogo di memoria per il padre, assassinato due anni prima in quello stesso luogo: i lavori non procedettero molto speditamente e venne completata solo nel 1907, regnante Nicola II: i fondi necessari vennero attinti dalle casse della famiglia imperiale con l'aiuto di numerosi donatori privati.\nL'assassinio.\nIn questo punto della citt\u00e0 il canale Griboedov scorre rinchiuso tra due rive, percorribili all'epoca anche in carrozza: mentre lo zar passava lungo l'alzaia, un militante di Narodnaja volja lanci\u00f2 una bomba che esplose lasciando per\u00f2 incolume il sovrano che scese dalla carrozza e fu investito dall'esplosione di un altro ordigno, lanciato da un secondo attentatore. Alessandro II, gravemente ferito, venne trasportato al Palazzo d'Inverno, dove spir\u00f2 pochi minuti dopo.\nUn santuario temporaneo venne edificato sul luogo, mentre si studiava un progetto permanente. Si decise di allargare il lungo-canale costruendovi una chiesa che racchiudesse il luogo dell'avvenimento, che \u00e8 ora ricordato da un altare decorato di topazi, lazurite e altre pietre preziose.\nLa rivoluzione del 1917 e la seconda guerra mondiale.\nNel periodo subito posteriore alla rivoluzione russa, la chiesa venne saccheggiata e depredata, oltre che gravemente danneggiata nei suoi interni artistici. A novembre del '30, il soviet trasfer\u00ec i pochi beni rimasti alla chiesa al museo della cattedrale di Sant'Isacco, dove per\u00f2 gli ex prigionieri politici che si occupavano della gestione non erano in grado di amministrare l'enorme edificio e il suo patrimonio splendido e mantenerlo in ordine. Per un periodo la cattedrale non fu retta da nessuno e si arriv\u00f2 al punto in cui, nel novembre 1931, il comitato regionale per gli affari di culto decise che venisse disassemblata, sentenza fortunatamente cancellata in un momento successivo.\nLa decisione di smantellarla era tornata ad essere attuale nel 1938, e si era pianificato il tutto per il 1941, momento in cui pareva che il suo destino, al pari di quello di molte altre chiese russe, fosse stato deciso. Nuovamente la fortuna arrise a questo stupendo esempio di architettura, e gli esperti chiamati a demolirla vennero inviati al fronte insieme al resto della popolazione, per combattere la seconda guerra mondiale.\nDurante il terribile assedio di Leningrado (nome della citt\u00e0 in quegli anni) da parte della Wehrmacht venne utilizzato come magazzino per le verdure, meritandosi in questo modo un soprannome poco rispettoso, e addirittura come obitorio per i corpi degli abitanti morti nell'assedio. Come molti altri edifici in citt\u00e0, soffr\u00ec gravissimi danni e dopo la guerra pass\u00f2 ad essere usato come magazzino di un vicino teatro lirico.\nIl dopoguerra.\nNel 1956 le autorit\u00e0 cittadine decidevano nuovamente di demolire la chiesa per far posto a una nuova strada, durante una modifica della viabilit\u00e0. Solamente nel 1968 le venne garantita la protezione dell'omologo del ministero delle belle arti e dell'architettura.\nLa cattedrale al giorno d'oggi.\nNel luglio 1970 la direzione della chiesa pass\u00f2 alla cattedrale di Sant'Isacco, all'epoca un museo molto redditizio, i cui profitti vennero deviati a favore dei lavori di restauro. Il direttore di questo museo era riuscito a convincere le autorit\u00e0 e i responsabili del ministero della cultura che l'edificio era di considerevole valore storico e artistico. Le opere furono lunghe e travagliate, e terminarono dopo quasi un trentennio, nell'agosto 1997. Dopo la riapertura, non \u00e8 stata riconsacrata e non \u00e8 quindi utilizzata come tempio religioso a tempo pieno; \u00e8 invece un museo dedicato al mosaico. Anche prima della rivoluzione, per\u00f2, non era mai stata un edificio di culto; essendo designata solo al ricordo e al cordoglio privato per lo zar assassinato, la chiesa ortodossa lo utilizzava solo per la \"panichida\", la cerimonie di commemorazione. Il governo sovietico decise di aprirla al pubblico, .\nNel 2005 \u00e8 stato avviato un progetto di restaurazione/ricreazione della Porta Reale (perduta negli Anni Venti durante il periodo sovietico). Interamente realizzata con smalti a fuoco e basata su foto e litografie d'epoca, la nuova Porta Reale, disegnata su progetto di V. J. Nikol'skij e S. G. Ko\u010detova, \u00e8 stata realizzata dall'artista smaltatrice L. Solomnikova e dal suo atelier. La Porta Reale \u00e8 stata inaugurata e consacrata il 14 marzo 2012 da Amvrosij, vescovo ortodosso di Gat\u010dina, nel 129\u00ba anniversario della morte dello zar Alessandro II.\nLa cattedrale \u00e8 attualmente una delle maggiori attrattive per i turisti che visitano la citt\u00e0."}
{"id": "1383551", "revid": "2015336", "url": "https://it.wikipedia.org/wiki?curid=1383551", "title": "Gens Voltinia", "text": "La gens Voltinia fu un'antichissima famiglia patrizia, esistente gi\u00e0 ai tempi di Romolo, e probabilmente inclusa nelle cento gentes originarie ricordate dallo storico Tito Livio. Secondo l'illustre studioso Theodor Mommsen l'antichit\u00e0 di questa famiglia si deduce dal fatto che essa diede il nome ad una delle antiche Trib\u00f9 Rustiche, l'omonima \"Trib\u00f9 Voltinia\".\nPoich\u00e9 in epoca storica si trovano esponenti della Gens Voltinia soltanto di ceto plebeo, il Mommsen ritiene che la famiglia patrizia originaria si fosse estinta precocemente, lasciando tuttavia il nome alla propria Trib\u00f9, divenuta nel 495 a.C. una delle prime 16 Trib\u00f9 Rustiche.\nLe notizie storiche relative alla Trib\u00f9 Voltinia sono piuttosto scarse: sappiamo che con la progressiva espansione di Roma a questa trib\u00f9 vennero ascritti vari territori italici e provinciali, tra i quali localit\u00e0 vicine a Roma, come Castro Nuovo sulla Via Aurelia e Lucus Feroniae, ma anche parecchie localit\u00e0 sannite, fra cui Aufidena."}
{"id": "1383553", "revid": "1963073", "url": "https://it.wikipedia.org/wiki?curid=1383553", "title": "Cattedrale di Kazan' (San Pietroburgo)", "text": "La cattedrale di Kazan () \u00e8 una chiesa neoclassica di San Pietroburgo la cui costruzione, iniziata nel 1801, fu completata nel 1811 come la vediamo. Il progetto di Andrej prevedeva due arcate ma ne fu realizzata solo una a causa di problemi finanziari; nel secolo successivo il denaro necessario al completamento sarebbe stato disponibile ma ormai non c'era pi\u00f9 lo spazio per la seconda arcata perch\u00e9 gli spazi attigui alla cattedrale erano stati privatizzati.\nProgettata da Andrej Voronichin, sorge sulla riva del Canale Gribaedov all'angolo con la Prospettiva Nevskij, unica fra i principali edifici religiosi ad essere stata costruita da architetti, con materiale e manodopera russi. Il tempio \u00e8 dedicato alla Madonna di Kazan', una delle icone pi\u00f9 venerate della Russia.\nStoria.\nLa costruzione fu iniziata nel 1801, sull'area della preesistente chiesa della Nativit\u00e0 di Maria, demolita all'occasione, e si protrasse per dieci anni, diretta dall'architetto Andrej Voronichin. Il portico semicircolare evoca la Basilica di San Pietro di Roma. Alcuni storici ritengono che lo zar Pietro I intendesse costruire una chiesa gemella sull'altro lato della prospettiva Nevskij. Bench\u00e9 la Chiesa ortodossa russa disapprovasse con fermezza il progetto di costruire nell'allora capitale dell'impero russo una replica di un edificio di culto cattolico, molti uomini di corte supportarono le scelte dell'imperatore e dell'architetto Voronichin, che rispondevano al desiderio di unire la chiesa cattolica a quella ortodossa. La cattedrale fu impreziosita dai bassorilievi eseguiti dallo scultore F\u00ebdor Gordeevi\u010d Gordeev.\nIn seguito all'invasione della Russia da parte di Napoleone I nel 1812, il comandante in capo dell'esercito, Mikhail Kutuzov rivolse le sue preghiere a \"Nostra signora di Kazan\"', tanto che la cattedrale divenne in seguito il luogo di celebrazione della vittoria russa su Napoleone. Kutuzov stesso, alla sua morte avvenuta nel 1813 vi fu sepolto. Nel 1815, le chiavi di diciassette citt\u00e0 e otto fortezze furono portate dalle vittoriose armate russe dall'Europa e poste nella sacrestia della cattedrale. Nel 1837, Boris Orlovskij pos\u00f2 di fronte alla cattedrale due statue di bronzo dedicate alla memoria di Kutuzov e Barclay de Tolly.\nNel 1876, una delle prime manifestazioni politiche in Russia ebbe luogo di fronte alla chiesa. Dopo la Rivoluzione Russa, la cattedrale fu chiusa al culto. Nel 1932, vi fu ospitato il \"Museo di storia delle religioni e dell'ateismo.\" Il culto venne ripristinato nel 1992 e quattro anni pi\u00f9 tardi la cattedrale venne restituita alla chiesa Ortodossa. Ora \u00e8 la principale cattedrale della diocesi.\nArchitettura.\nPunto pi\u00f9 caratteristico dell'imponente chiesa neoclassica \u00e8 il vasto colonnato corinzio emiciclico, di ispirazione berniniana, con 144 colonne. Esso funge da facciata monumentale sulla Prospettiva Nevskij, in realt\u00e0 introduce all'ingresso del transetto, mentre il prospetto principale \u00e8 a destra, dietro il colonnato: l'interno \u00e8 a croce latina, a tre navate (divise da colonne binate dai dorati capitelli corinzi, la principale con volta a botte, le laterali con soffitto piatto a cassettoni), con una grande cupola, del diametro di 17,7\u00a0m."}
{"id": "1383554", "revid": "767487", "url": "https://it.wikipedia.org/wiki?curid=1383554", "title": "M\u0103lureni", "text": "M\u0103lureni \u00e8 un comune della Romania di 4.458 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 5 villaggi: Bunesti, M\u0103lureni, P\u0103uleasca, Topli\u021ba, Z\u0103rnesti."}
{"id": "1383555", "revid": "287204", "url": "https://it.wikipedia.org/wiki?curid=1383555", "title": "Malureni", "text": ""}
{"id": "1383559", "revid": "827882", "url": "https://it.wikipedia.org/wiki?curid=1383559", "title": "Magic (Axel Rudi Pell)", "text": "Magic \u00e8 il sesto album della band speed metal/power metal del chitarrista tedesco Axel Rudi Pell. Pubblicato nel 1997, \u00e8 l'ultimo disco del gruppo a vedere la partecipazione di Jeff Scott Soto, Christian Wolff e J\u00f6rg Michael."}
{"id": "1383562", "revid": "1305772", "url": "https://it.wikipedia.org/wiki?curid=1383562", "title": "Miramare", "text": ""}
{"id": "1383565", "revid": "110157", "url": "https://it.wikipedia.org/wiki?curid=1383565", "title": "Chiesa armena di Santa Caterina", "text": "La chiesa armena di Santa Caterina \u00e8 una chiesa armena di San Pietroburgo e sorge sulla Prospettiva Nevskij. \u00c8 dedicata a santa Caterina d'Alessandria."}
{"id": "1383566", "revid": "767487", "url": "https://it.wikipedia.org/wiki?curid=1383566", "title": "M\u0103r\u0103cineni (Arge\u0219)", "text": "M\u0103r\u0103cineni \u00e8 un comune della Romania di 4.927 abitanti, ubicato nel distretto di Arge\u0219, nella regione storica della Muntenia."}
{"id": "1383568", "revid": "1776051", "url": "https://it.wikipedia.org/wiki?curid=1383568", "title": "Oceans of Time", "text": "Oceans of Time \u00e8 il settimo album della band speed metal/power metal del chitarrista tedesco Axel Rudi Pell. Pubblicato nel 1998, \u00e8 il primo disco del gruppo a vedere la partecipazione del cantante Johnny Gioeli."}
{"id": "1383569", "revid": "287204", "url": "https://it.wikipedia.org/wiki?curid=1383569", "title": "Tetraodon mbu", "text": "Tetraodon mbu, conosciuto comunemente come pesce palla mbu o pesce palla gigante, \u00e8 un pesce appartenente alla famiglia Tetraodontidae.\nDistribuzione e habitat.\nQuesta specie \u00e8 originaria del fiume Congo e del Lago Tanganica. \nDescrizione.\nRaggiunge una lunghezza massima di 67 cm.\nAlimentazione.\nSi nutre di pesci, molluschi e crostacei frantumandone il guscio grazie alla potentissima dentatura ed in cattivit\u00e0 non disdegna di prendere il cibo direttamente dalle mani del suo allevatore. \nVeleno.\nI suoi organi interni (come il fegato, la cistifellea e gli organi sessuali) contengono un potente veleno mortale chiamato tetradotossina.\nAcquariofilia.\nDal nuoto tranquillo e di indole molto pacifica, andrebbe allevato in cattivit\u00e0 solo in vasche molto capienti. "}
{"id": "1383571", "revid": "599013", "url": "https://it.wikipedia.org/wiki?curid=1383571", "title": "M\u0103r\u0103cineni", "text": "Il toponimo M\u0103r\u0103cineni pu\u00f2 riferirsi a due diversi comuni della Romania:"}
{"id": "1383573", "revid": "1573940", "url": "https://it.wikipedia.org/wiki?curid=1383573", "title": "Chiesa cattolica di Santa Caterina", "text": "La chiesa cattolica di Santa Caterina () \u00e8 una chiesa cattolica di San Pietroburgo che sorge sulla Prospettiva Nevskij.\nStoria.\nNel 1738 l'imperatrice Anna permise la costruzione di un edificio religioso alla parrocchia, fondata nel 1716, dedicata a Santa Caterina d'Alessandria.\nIl primo progetto di costruzione fu di Domenico Trezzini, che nel 1751 lasci\u00f2 la Russia, e, dopo un'interruzione dei lavori a causa della mancanza di fondi, la chiesa venne ripresa attorno al 1760 da Jean-Baptiste Michel Vallin de la Mothe, quindi fu terminata nel 1782 da Antonio Rinaldi, come si legge sull'iscrizione della facciata. La chiesa venne consacrata il 7 ottobre 1783.\nLa chiesa era servita, inizialmente, dai Francescani, poi dai Gesuiti e, dal 1815, dai Domenicani.\nPrima della sconsacrazione del 1917, era la pi\u00f9 importante parrocchia della citt\u00e0, con 30.000 membri.\nDiversi sono gli avvenimenti storici che vi si sono succeduti: la prima inumazione di Stanislao II di Polonia (riportato poi in Polonia nel 1938), la sepoltura nella cripta del generale francese Jean Victor Marie Moreau (1813), il matrimonio dell'architetto Auguste de Montferrand, poi i saccheggi e le distruzioni della rivoluzione del 1917. Il rettore della parrocchia, Konstanty Budkiewicz, venne fucilato nel 1923.\nNel 1947 un incendio distrusse l'interno e gli organi. Cos\u00ec, nel 1977, si decise di restaurare l'edificio per farne una sala di concerti e nel 1984 venne aperto, in una parte del complesso, un museo dedicato all'ateismo.\nCon la caduta dell'Unione Sovietica nel 1991 la parrocchia venne restaurata, con l'apertura della cappella dell'Annunciazione nel 1998 e di parte della navata nel 2000. La chiesa \u00e8 stata riconsacrata il 29 ottobre 2008.\nArchitettura.\nLa facciata, dalle semplici forme classicheggianti, \u00e8 ispirata alla basilica di Sant'Andrea a Mantova, con un grande arco di trionfo centrale, raccordata agli edifici laterali da altre arcate. Le statue che sormontano l'edificio raffigurano i quattro Evangelisti ed angeli recanti la croce.\nL'interno, a croce latina e sormontato da una grande cupola, pu\u00f2 accogliere circa 2000 fedeli, \u00e8 lungo 44 m, largo 25 e alto 42."}
{"id": "1383575", "revid": "114378833", "url": "https://it.wikipedia.org/wiki?curid=1383575", "title": "The Masquerade Ball", "text": "The Masquerade Ball \u00e8 l'ottavo album della band speed metal/power metal del chitarrista tedesco Axel Rudi Pell. Pubblicato nel 2000, \u00e8 il primo disco del gruppo a vedere la partecipazione del batterista Mike Terrana."}
{"id": "1383582", "revid": "124123", "url": "https://it.wikipedia.org/wiki?curid=1383582", "title": "Nati nel 160", "text": ""}
{"id": "1383584", "revid": "1573940", "url": "https://it.wikipedia.org/wiki?curid=1383584", "title": "Tetraodon", "text": "Tetraodon \u00e8 un genere di pesci d'acqua dolce della famiglia Tetraodontidae.\nDistribuzione e habitat.\nQueste specie sono diffuse in Africa e Asia, ma esistono alcune specie anche nel Sud America.\nLa maggioranza vive nei mangrovieti, dove l'acqua non \u00e8 dolce ma salmastra e raggiungono invece l'acqua salata da adulti.\nMolto diffusi anche negli acquari, vengono tenuti anche in acquari dolci, anche se l'ideale per questo tipo di pesci sarebbe una salinit\u00e0 poco meno elevata di quella marina.\nTassonomia.\nIl genere comprende le seguenti specie:"}
{"id": "1383586", "revid": "1632387", "url": "https://it.wikipedia.org/wiki?curid=1383586", "title": "Martello", "text": "Il martello (anche mazzetta se di piccole dimensioni) \u00e8 un attrezzo usato per battere colpi direttamente su un materiale solido di qualunque sostanza. \n\u00c8 stato uno strumento molto usato nel medioevo con diversi materiali e serviva per modellare le pietre. Nel XV secolo divenne utile per estrarre materie prime dal sottosuolo. A causa delle sue possibili capacit\u00e0 contundenti pu\u00f2 anche essere utilizzato come arma contundente, come nel caso del martello d'arme.\nCaratteristiche.\nIl martello propriamente detto ha una massa che non supera il chilogrammo. Con masse maggiori si ha dapprima la \"mazzetta\", ancora con manico corto, da impugnare con una mano sola, ma pi\u00f9 grosso di quello del martello; per masse ancora pi\u00f9 elevate si ha la \"mazza\", con manico lungo e da impugnare con due mani. Utilizza una massa battente che fornisce l'energia cinetica innestata su una manico che impugnatura; le parti principali possono essere cos\u00ec schematizzate:\nTipologie.\nLa massa del martello viene realizzata in diverse forme, a seconda dell'utilizzo specifico. Possiamo distinguere:\nMateriali utilizzati.\nLa massa pu\u00f2 essere di diversi materiali, a seconda dell'uso a cui \u00e8 destinato il martello:\nUtilizzo del concetto.\nIn altre accezioni, il termine martello \u00e8 usato talvolta per indicare gli organi lavoranti integrati in determinate macchine o impianti e che, attraverso un'azione d'urto, provocano la frantumazione del materiale lavorato.\nCon l'avvento dell'ideologia comunista, \u00e8 divenuto assieme alla falce che rappresenta l'agricoltura), al quale \u00e8 ritratto incrociato, il simbolo del lavoro artigiano."}
{"id": "1383590", "revid": "767487", "url": "https://it.wikipedia.org/wiki?curid=1383590", "title": "Pantaleon", "text": "Il pantaleon o pantalon, italianizzato in pantaleone, \u00e8 uno strumento musicale cordofono inventato durante l'ultimo decennio del XVII secolo da Pantaleon Hebenstreit, dal quale prese il nome.\nLo strumento, un grande dulcimer dotato di un numero di corde che poteva raggiungere le 276, conobbe a suo tempo una discreta fortuna: \u00e8 spesso menzionato in saggi e opere di musicisti contemporanei, tra cui Georg Philipp Telemann che ne fu particolarmente colpito.\nDescrizione.\nDalle descrizioni giunte si pu\u00f2 ricostruire approssimativamente l'aspetto dello strumento: largo circa il doppio di un dulcimer dell'epoca (alcuni esemplari potevano toccare gli 11 piedi, approssimativamente 3 metri e mezzo), secondo alcune fonti possedeva due tavole di risonanza, una dotata di corde di metallo (per riprodurre il \"forte\") e una di corde di budello (per il \"piano\"), anche se ci sono descrizioni di pantaleoni pi\u00f9 piccoli dotati solo di corde di budello. L'estensione doveva essere di almeno 5 ottave.\nLe corde venivano percosse con bacchette rivestite di cuoio, panno o cotone; quando una corda veniva colpita, altre corde entravano in vibrazione per simpatia conferendo al pantaleone un \"sustain\" elevato. Tra i punti di forza del pantaleone rispetto agli altri cordofoni dell'epoca, clavicembalo e clavicordo, vi era la grandissima ampiezza dinamica che permetteva una possibilit\u00e0 di espressione considerevolmente superiore; in tal senso pu\u00f2 essere considerato un precursore del pianoforte.\nFortuna.\nLo strumento, pur godendo di un discreto successo, ebbe una diffusione limitata quasi totalmente alle corti europee e fu suonato da un numero ristretto di virtuosi, quasi tutti allievi di Hebenstreit. Le notevoli dimensioni che non lo rendevano affatto maneggevole n\u00e9 da trasportare n\u00e9 da suonare, la conseguente difficolt\u00e0 nell'apprendere adeguatamente il complesso metodo di utilizzo e l'elevatissimo costo di manutenzione contribuirono a frenarne l'espansione.\nGi\u00e0 nel secondo decennio del XVIII secolo cominciarono in Germania i tentativi di applicare una tastiera al pantaleone per ovviare almeno ad alcuni dei principali difetti. Quando giunse la notizia dell'invenzione del \"gravicembalo col piano e forte\" di Bartolomeo Cristofori, il primo pianoforte, l'idea di Cristofori fu sviluppata tenendo conto delle potenzialit\u00e0 espresse dal pantaleone, quali il sustain, il suono chiaro e brillante, la dinamica. Per gran parte del secolo il pantaleone fu spesso considerato uno strumento di riferimento, finch\u00e9 venne quasi del tutto dimenticato: non viene quasi mai menzionato nei trattati di musica del secolo successivo."}
{"id": "1383593", "revid": "767487", "url": "https://it.wikipedia.org/wiki?curid=1383593", "title": "Meri\u0219ani", "text": "Meri\u0219ani \u00e8 un comune della Romania di 4.750 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 5 villaggi: Cr\u00e2mpotani, Dobrogostea, Malu V\u00e2n\u0103t, Meri\u0219ani, V\u00e2lcelele."}
{"id": "1383594", "revid": "287204", "url": "https://it.wikipedia.org/wiki?curid=1383594", "title": "Merisani", "text": ""}
{"id": "1383596", "revid": "362260", "url": "https://it.wikipedia.org/wiki?curid=1383596", "title": "Gottfried Silbermann", "text": "Il padre, Michael Silbermann, era un maestro carpentiere e probabilmente anche Gottfried svolse per qualche tempo questa attivit\u00e0 (che ad ogni modo gli fu proficua per la futura attivit\u00e0), prima di trasferirsi, nel 1701, a Strasburgo, dove apprese dal fratello Andreas l'arte della costruzione degli organi facendo poi insieme a lui apprendistato a Parigi (1704-1706), presso il celebre costruttore Fran\u00e7ois Thierry, organaro del Re di Francia. Come maestro organaro ritorn\u00f2 nuovamente in Sassonia nel 1710 dopo aver strategicamente diviso con il fratello gli \u00e0mbiti territoriali d'interesse commerciale onde evitare concorrenza tra familiari: Andreas Silbermann sarebbe rimasto in Alsazia a costruire splendidi organi di fattura classica francese, mentre Gottfried sarebbe tornato in Sassonia per costruire organi di fonica germanica.\nL'anno successivo, inaugur\u00f2 ufficialmente la propria azienda a Freiberg (Sassonia), dove il Sovrintendente Christian Lehmann fu tra i massimi promotori dell'opera dei Silbermann. Prima grande opera affidata alla nuova azienda fu il cosiddetto \"Grand'Organo\" della Cattedrale di Santa Maria a Freiberg, nel 1714.\nG. Silbermann mor\u00ec a Dresda nel 1753, probabilmente a causa di un'intossicazione da vernice, mentre stava lavorando alle rifiniture dell'organo della Hofkirche.\nGli organi di Gottfried Silbermann.\nGli organi costruiti dai fratelli Silbermann mostrano un chiaro stile distintivo in qualit\u00e0 musicali e di architettura. Gottfried Silbermann non cambi\u00f2 mai il proprio stile: la sua abilit\u00e0 nel guadagnare forti somme di denaro con la costruzione di organi fu rimarchevole, lasciandolo alla fine della propria vita ricco e pieno di risorse. Peraltro le sue operazioni economiche e la lenta consolidazione delle sue posizioni, crearono un vero e proprio monopolio nella professione.\nCre\u00f2 circa 50 organi, 29 dei quali si trovano ancora oggi in Sassonia, con rappresentanti di primo piano come quello della Hofkirche di Dresda il quale, assieme a quello della Cattedrale di Freiberg, rappresentano i suoi pezzi migliori; quest'ultimo, nello specifico, dispone di 3 manuali e 41 registri divisi in \"Oberwerk\", \"Hauptwerk\", \"Brustwerk\" e \"Pedal\".\nCaratteristiche.\nNuove possibilit\u00e0 virtuosistiche erano cos\u00ec consentite sia alle tastiere che al pedale, giustificando l'apprezzamento per gli organi di G. Silbermann da parte di J.S. Bach;\nSilbermann e il pianoforte.\nSilbermann fu anche una figura centrale nella storia dell'evoluzione del pianoforte. Egli trasmise ai successivi costruttori dello strumento le idee cruciali di Bartolomeo Cristofori (inventore del pianoforte), inventando anche personalmente l'uso dei pedali.\nTracce della sua opera si trovano nel \"Lessico Universale\" di Johann Heinrich Zedler, il quale indica Silbermann come il primo costruttore di un pianoforte di concezione moderna, nel 1732, dopo un solo anno dalla morte di Cristofori. Nel 1709, Scipione Maffei fece delle ricerche sull'origine del pianoforte come strumento e pubblic\u00f2 un'intervista con Cristofori, pubblicata su un giornale italiano nel 1711. Nel 1725, questo articolo venne tradotto in tedesco dal poeta di corte di Dresda, Johann Ulrich K\u00f6nig.\nAd ogni modo, Silbermann si adoper\u00f2 nel proprio operato per copiare scrupolosamente l'azione complessa degli ultimi strumenti di Cristofori. Silbermann replic\u00f2 inoltre un'altra famosa opera di Cristofori, la progettazione della tastiera, riuscendo nell'operato grazie al proprio apprendistato anche come costruttore di clavicembali.\nNegli anni quaranta del XVIII secolo il Re Federico II di Prussia divenne uno dei maggiori patrocinatori dei pianoforti Silbermann e ne compr\u00f2 un numero notevole (nei primi decenni del XIX secolo il musicologo Johann Nikolaus Forkel riteneva fossero 15, ma Stewart Pollens, in studi successivi, indicher\u00e0 numeri ancora maggiori). Ancora oggi due pianoforti Silbermann si trovano nel palazzo di Federico a Potsdam. Nel 2020 Paul McNulty ha costruito una copia di uno strumento di Gottfried Silbermann del 1749 per Malcolm Bilson.\nL'invenzione del meccanismo per alzare gli smorzi.\nSilbermann fu l'inventore di una caratteristica tipica dei pianoforti moderni, ovvero la possibilit\u00e0 di alzare gli smorzatori per far vibrare le corde liberamente. Esso consiste in un pedale che aziona un meccanismo che alza gli smorzatori. L'iniziale progetto di Silbermann, per\u00f2 consisteva non in un pedale, ma in due leve manuali ai lati della tastiera che alzavano gli smorzatori dei bassi (sinistra) o soprani (destra), caratteristica che per\u00f2 richiedeva che il musicista utilizzasse una o due mani per azionare il meccanismo, interrompendo la propria funzione sulla tastiera.\nIl progetto di Silbermann consisteva poi di gestire separatamente i toni alti da quelli bassi, fatto che oggi \u00e8 stato possibile attuare grazie alle invenzioni di Luigi Borgato che ha introdotto il quarto e il quinto pedale nella consolle del pianoforte.\nSilbermann e Bach.\nIl rapporto tra Silbermann e Bach ci viene narrato da un contemporaneo del XVIII secolo, il musicista tedesco Johann Friedrich Agricola. Dopo aver completato due pianoforti, riporta l'Agricola, Silbermann li sottopose a Bach il quale replic\u00f2 criticamente dicendo che il loro tono espressivo era debole e che i tasti si dimostravano eccessivamente duri da suonare, il che poteva rendere disagevole il lavoro del musicista. Silbermann, che solitamente non era favorevole alle critiche, pare che ad ogni modo abbia apportato le modifiche suggerite da Bach e che i suoi successivi pianoforti avessero goduto della piena approvazione del compositore tedesco, il quale si pose addirittura come intermediario per la vendita dei pianoforti prodotti da Silbermann, firmando un regolare contratto datato 8 maggio 1749. \nGli allievi di Silbermann.\nSilbermann ebbe tra i continuatori della sua opera, alcune personalit\u00e0 rilevanti della costruzione di strumenti nei secoli successivi. Suo nipote ed allievo Johann Andreas Silbermann, fu maestro di Johann Andreas Stein, che perfezion\u00f2 la cosiddetta \"Azione viennese\", fondando le basi per i pianoforti su cui operarono musicisti come Haydn, Mozart o Beethoven.\nAltro gruppo di allievi di Silbermann fu il cosiddetto \"dei dodici apostoli\". Questi costruttori lasciarono la Germania durante il caos creato dalla Guerra dei Sette anni (1756-1763), migrando in Inghilterra, dove la prosperit\u00e0 economica garant\u00ec loro nuovi sbocchi commerciali."}
{"id": "1383597", "revid": "1632387", "url": "https://it.wikipedia.org/wiki?curid=1383597", "title": "Heathenreel", "text": "Heathenreel \u00e8 il primo studio album della band power metal/folk metal italiana Elvenking pubblicato nel 2001."}
{"id": "1383598", "revid": "1372005", "url": "https://it.wikipedia.org/wiki?curid=1383598", "title": "Andechs (famiglia)", "text": "Gli Andechs erano una famiglia nobile della Baviera, in Germania. Il loro dominio si estendeva, tra il XII e il XIII secolo, su numerosi territori della Germania meridionale e dell'Austria. Il loro luogo di origine era il villaggio omonimo (a 40\u00a0km a sud ovest di Monaco), dove avevano un castello."}
{"id": "1383605", "revid": "767487", "url": "https://it.wikipedia.org/wiki?curid=1383605", "title": "Mice\u0219ti", "text": "Mice\u0219ti \u00e8 un comune della Romania di 4.377 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 4 villaggi: Branzari, Mice\u0219ti, P\u0103uleasca, Purc\u0103reni.\nIl monumento pi\u00f9 significativo del comune \u00e8 la chiesa dedicata ai SS. Giorgio e Nicola, costruita alla fine del XVIII secolo."}
{"id": "1383606", "revid": "287204", "url": "https://it.wikipedia.org/wiki?curid=1383606", "title": "Micesti", "text": ""}
{"id": "1383607", "revid": "599013", "url": "https://it.wikipedia.org/wiki?curid=1383607", "title": "S\u00e8bastien \u00c9rard", "text": ""}
{"id": "1383610", "revid": "124123", "url": "https://it.wikipedia.org/wiki?curid=1383610", "title": "Nati nel 1641", "text": ""}
{"id": "1383615", "revid": "767487", "url": "https://it.wikipedia.org/wiki?curid=1383615", "title": "Mih\u0103e\u0219ti (Arge\u0219)", "text": "Mih\u0103e\u0219ti \u00e8 un comune della Romania di 5.977 abitanti, ubicato nel distretto di Arge\u0219, nella regione storica della Muntenia."}
{"id": "1383617", "revid": "287204", "url": "https://it.wikipedia.org/wiki?curid=1383617", "title": "Mihaesti", "text": ""}
{"id": "1383631", "revid": "228587", "url": "https://it.wikipedia.org/wiki?curid=1383631", "title": "Bobriki", "text": ""}
{"id": "1383633", "revid": "228587", "url": "https://it.wikipedia.org/wiki?curid=1383633", "title": "Stalinogorsk", "text": ""}
{"id": "1383636", "revid": "124123", "url": "https://it.wikipedia.org/wiki?curid=1383636", "title": "Morti nel 1252", "text": ""}
{"id": "1383637", "revid": "287204", "url": "https://it.wikipedia.org/wiki?curid=1383637", "title": "Fran\u00e7ois-Albert Viallet", "text": "Biografia.\nNato a Budapest il 20 marzo 1908, fu scrittore, filosofo e monaco buddista della scuola Soto Zen. Grande fu la sua influenza per lo sviluppo e la diffusione della pratica dello zazen in Europa, soprattutto in Francia, dove visse a lungo, Italia, Svizzera e Germania. Quivi, a Francoforte sul Meno, fond\u00f2 lo \"zend\u014d\" che diresse fino al giorno della sua morte, avvenuta il 17 maggio 1977.\nStudi\u00f2 a Parigi, a Roma ed a Vienna e fu legato, con un rapporto anche burrascoso, al teologo-scienziato Teilhard de Chardin da lunga amicizia; dopo la morte di questi, ne scrisse la biografia. Fu scrittore e collabor\u00f2 con riviste e con programmi radiotelevisivi. Durante la guerra si impegn\u00f2 in politica, fu deportato in Germania, nel campo di concentramento di Wuhlheide, da dove riusc\u00ec a fuggire per partecipare alla resistenza.\nNel 1967 incontr\u00f2 Taisen Deshimaru il quale, da pochi mesi arrivato a Parigi, praticava zazen nello \"zend\u014d\" in Rue Pernety. Ne divenne allievo, prendendo il nome di Ku Sen. Successivamente per\u00f2, recatosi in Giappone, nel monastero di Antaiji, e scoperto che Deshimaru non era ci\u00f2 che affermava di essere al punto che non aveva neppure l'autorit\u00e0 di conferire ordinazioni, divent\u00f2 discepolo di Uchiyama K\u014dsh\u014d r\u014dshi, all'epoca abate di Antaiji, dal quale fu ordinato monaco col nome di Soji-Enku.\nRitornato in Europa si dedic\u00f2 alla diffusione dello Zen svolgendo conferenze, insegnando il Buddismo e la pratica dello zazen, ed anche incoraggiando e sovrintendendo l'apertura di centri di pratica. Fiss\u00f2 la sua residenza a Francoforte ove diresse lo \"zend\u014d\", da lui stesso fondato, fino al momento della morte.\nViallet e l'Italia.\nIl legame di F.A. Viallet con l'Italia risale alle origini austriaco-italiane dello scrittore ed agli studi da lui svolti a Roma negli anni giovanili; questo legame non si interruppe mai. La sua influenza per la diffusione e conoscenza dello Zen in questo Paese \u00e8 stata fondamentale.\nNel 1969 inizi\u00f2 a Torino, su invito della Fondazione Agnelli e del professor G. Dharmarama -allora responsabile della Associazione Italo-Indiana - un ciclo di conferenze che si concluse nel 1972.\nTra il 1969 e il 1970, su suggerimento di T. Deshimaru, il sostegno e la supervisione attiva e partecipe di F.A. Viallet permisero ad alcuni neofiti di fondare e gestire a Torino il primo \"d\u014dj\u014d\" di pratica dello zazen, condotto in un primo tempo da Massimo Daigan (poi Dai D\u014d) Strumia e successivamente da Giovanni Myosholingetsu Bertolo.\nAncora su iniziativa di F.A. Viallet e con la sua supervisione, prese forma tra il 1975 e il 1976 la comunit\u00e0 di Viganego (GE), ove alcuni praticanti di Torino e di Genova condivisero per alcuni anni lo studio e la pratica del Buddismo Zen.\nA quelle prime esperienze ed all'apostolato di Viallet vanno ricondotte alcune realt\u00e0 operanti oggi in Italia, tra cui: l'Associazione \u2018Il cerchio vuoto\u2019 ed il \u2018Dojo Soto Zen\u2019 di Torino, la Comunit\u00e0 \u2018La Stella del Mattino', lo \"zend\u014d\" di Fano (PU).\nNel contesto culturale di quegli anni F. A. Viallet ha saputo anticipare con grande perspicacia, anche per effetto della sua lunga amicizia con Teilhard de Chardin, la strada dell'incontro/dialogo tra Buddismo e Cristianesimo. Contestualmente ha saputo orientare l'insegnamento alla prassi essenziale della presenza dello/nello zazen; un suo motto usuale invitava i discepoli a praticare senza attendere mentalmente il suono della campana che determinava la fine della seduta, come se si trovassero nella loro tomba senza via d'uscita."}
{"id": "1383661", "revid": "80339", "url": "https://it.wikipedia.org/wiki?curid=1383661", "title": "Yomtsa", "text": ""}
{"id": "1383663", "revid": "767487", "url": "https://it.wikipedia.org/wiki?curid=1383663", "title": "Arazzo dell'Apocalisse", "text": "L'arazzo dell'Apocalisse \u00e8 un ciclo di arazzi realizzato alla fine del XIV secolo che si ispira all'apocalisse di San Giovanni, esposto ad Angers in Francia. \u00c8 il pi\u00f9 antico arazzo francese sopravvissuto, nonch\u00e9 una delle pi\u00f9 importanti raffigurazioni dell'Apocalisse e uno dei capolavori del patrimonio artistico francese.\nStoria.\nFu commissionato, tra il 1373 e il 1377 per il duca Luigi I d'Angi\u00f2, al mercante Nicolas Bataille che lo fece tessere nel suo laboratorio di Parigi all'arazziere Robert Poisson; l'opera fu verosimilmente completata nel 1382. Il ciclo di cartoni fu preparato dal pittore Hennequin de Bruges (conosciuto come Jean de Bruges), pittore di corte del re Carlo V di Francia di Francia.\nNon \u00e8 chiaro come Luigi d'Angi\u00f2 intendesse usare l'arazzo: forse lo voleva esporre all'aperto, tenuto sollevato da strutture lignee a guisa di un campo per tornei. Probabilmente l'arazzo aveva una funzione politica e avrebbe aiutato a rafforzare lo status della dinastia dei Valois, a cui apparteneva il committente, che venne poi coinvolta nella guerra dei Cent'anni.\nL'arazzo fu collocato nell'arcivescovado di Arles intorno al 1400 e dal 1474, in seguito alla donazione fatta da Renato d'Angi\u00f2, nella cattedrale di Saint-Maurice d'Angers.\nDurante la Rivoluzione francese l'arazzo fu fatto a pezzi per realizzare coperte, stuoini, riparazioni domestiche: scomparso nel 1782, fu recuperato nel 1848 e restaurato fino al 1870 grazie all'intervento del canonico Joubert; dopodich\u00e9 l'opera venne restituita alla cattedrale.\nDato che la cattedrale non era un luogo adatto per la conservazione dell'arazzo, questo venne trasferito nel vicino castello di Angers in una sala le cui dimensioni permettono di ammirare l'opera nella sua interezza, progettata nel 1952 da Bernard Vitry. Tra il 1990 e il 2000 la galleria \u00e8 stata migliorata con nuovi dispositivi di sicurezza, luci e ventilazione per meglio conservare l'opera d'arte.\nL'arazzo.\nComposto inizialmente di sette pezzi per un totale di 140 m, ne sono giunti a noi solamente sei, lunghi ciascuno 23 m. Misura complessivamente 103 m di lunghezza per 6,1 m di altezza ed era composto da 90 scene; ora ne rimangono 71.\nI materiali utilizzati, sia per la trama che per l'ordito, sono la lana e la seta, tinte con colori vegetali. Tra i colori, ancor oggi brillanti, spiccano i gialli ottenuti con la reseda (reseda luteola), gli sfondi rossi, ottenuti con la robbia (rubia tinctorum) e quelli blu ottenuti con il guado (isathis tinctoria); sono presenti fili d'oro e d'argento. I colori sono ora sbiaditi sulla parte visibile dell'arazzo, ma sul retro sono ancora visibili le tonalit\u00e0 vivaci originali.\nIl ciclo.\nLa storia dell'Apocalisse era molto diffusa nel XIV secolo e si concentrava sulla lotta tra il bene e il male, e sulla seguente vittoria del primo, rappresentando una storia edificante. In quel periodo erano presenti diverse raffigurazioni della vicenda e Luigi scelse di adottarne una simile a quella descritta in un manoscritto prestatogli dal fratello Carlo V nel 1373. Tale codice era stato eseguito in Inghilterra intorno al 1250. Secondo alcuni storici Luigi fu influenzato anche da un arazzo particolarmente grande donato a Carlo V dalla citt\u00e0 di Lilla nel 1367.\nAll'inizio di ogni pannello un personaggio a tutta altezza, seduto in un baldacchino, introduce alla lettura allegorica delle visioni: si tratta di San Giovanni stesso. Originariamente erano presenti anche delle didascalie, che furono rimosse nell'Ottocento. La narrazione \u00e8 divisa in due fasce sovrapposte, suddivise in sette riquadri ognuna, che hanno il fondo alternativamente blu o rosso.\nLe scene sono ricche di simbolismi e allegorie, che riflettono la difficile interpretazione dell'opera di San Giovanni. L'arazzo segue fedelmente la narrazione dell'evangelista: dall'inizio della stesura dell'Apocalisse su invito divino alla dimostrazione delle qualit\u00e0 del Creato, dalla rivelazione dei segreti divini ai cavalieri dell'Apocalisse seguiti dalle anime dei morti. La raffigurazione dell'ultimo dei quattro cavalieri, la Morte, \u00e8 eseguita con uno stile singolare per l'epoca, che poi divenne comune in Inghilterra: \u00e8 rappresentato come un cadavere in decomposizione anzich\u00e9, come si usava allora, come una persona vivente. Si passa quindi agli squilli delle trombe divine e all'annuncio dell'arrivo del Messia, seguiti dalle insidie di Satana e dalla caduta di Babilonia. Infine sono raffigurate le sorti dei giusti e dei dannati e i sette flagelli causati dall'ira divina. Il ciclo si chiude con la sconfitta delle forze del male e con l'immagine della Gerusalemme celeste.\nOltre che una rappresentazione dell'apocalisse gli arazzi contengono una preziosa quantit\u00e0 di informazioni sulla vita e i costumi del XIV secolo."}
{"id": "1383664", "revid": "767487", "url": "https://it.wikipedia.org/wiki?curid=1383664", "title": "Matteo Brancaleoni", "text": "Biografia.\nDebutta discograficamente nel 2006 con l'album \"Just Smile\" (\"Philology\") affiancato da noti jazzisti italiani come: Renato Sellani, Franco Cerri, Gianni Basso, Fabrizio Bosso, Stefano Bagnoli, Massimo Moriconi. La rivista francofona \"Jazz Hot\" lo ha collocato fra i \"nuovi talenti\". \nSu suggerimento di Geg\u00e8 Telesforo nel 2007 spedisce il suo disco a Fiorello che contribuisce a lanciarlo sul territorio nazionale trasmettendolo su Viva Radio2. In cartellone fra gli artisti internazionali al Blue Note di Milano il 5 ottobre 2007, registra un sorprendente tutto esaurito. Apprezzato anche a livello internazionale, ha duettato con Michael Bubl\u00e9 durante un concerto del crooner canadese. Fra i dieci migliori cantanti jazz italiani nel referendum \"Jazzit Award\" dei lettori della rivista \"Jazzit\". \u00c8 stato premiato nel 2008 come Miglior Nuovo Talento ad Elba Jazz. Il suo debutto discografico \"Just Smile\" e il suo secondo album \"Live In Studio\" sono stati accolti con grande favore dal pubblico e dalla critica nazionale e internazionale. Il suo disco \"Live in studio\" nel 2010 era rimasto per due settimane il disco jazz pi\u00f9 venduto su iTunes ed \u00e8 tuttora nella Top 200 degli album jazz pi\u00f9 venduti sul digital store italiano. Si \u00e8 posizionato 918 volte nella iTunes Music Chart italiana.. Giornalista musicale, \u00e8 stato membro della International Jazz Journalist Association (IJJA), della International Federation of Journalists (IFJ), \u00e8 stato una delle firme di Jazz Magazine e Millionaire."}
{"id": "1383665", "revid": "767487", "url": "https://it.wikipedia.org/wiki?curid=1383665", "title": "Moses Lamidi", "text": "Biografia.\nNato in Nigeria, dal 2006 ha ottenuto la cittadinanza tedesca. \nCarriera.\nDopo aver militato nelle giovanili dell'Alemannia Aachen si trasferisce nel 2003 al Borussia M\u00f6nchengladbach in cui inizia gi\u00e0 a collezionare alcune presenze con la seconda squadra.\nDopo alcuni campionati viene sporadicamente aggregato agli allenamenti della prima squadra e il 31 marzo 2007 viene convocato per la prima volta per una partita di Bundesliga. Quel giorno fa il suo esordio nella massima divisione tedesca giocando nella formazione titolare che affronta l'Eintracht Francoforte."}
{"id": "1383666", "revid": "55935", "url": "https://it.wikipedia.org/wiki?curid=1383666", "title": "Guido da Spoleto", "text": ""}
{"id": "1383667", "revid": "729019", "url": "https://it.wikipedia.org/wiki?curid=1383667", "title": "World Junior A Challenge", "text": "Il World Junior A Challenge (WJAC) \u00e8 un torneo internazionale di hockey su ghiaccio patrocinato da Hockey Canada, dalla Canadian Junior Hockey League e dalla International Ice Hockey Federation. Il torneo vede la partecipazione dei giovani appartenenti ai campionati di livello Junior A, ed \u00e8 ispirato al Campionato mondiale di hockey su ghiaccio Under-20. Si svolge ogni anno in una citt\u00e0 canadese sede di una formazione della CHJL.\nIl torneo vede la partecipazione di sei squadre provenienti da Canada, Stati Uniti, Russia, Svezia, Slovacchia, Germania, Svizzera e Bielorussia. I padroni di casa del Canada sono rappresentati da due squadre regionali; Canada West raccoglie i giocatori appartenenti alle squadre della British Columbia, dell'Alberta, del Saskatchewan, del Manitoba e della SIJHL, mentre Canada East raccoglie gli atleti delle leghe Northern Ontario, Ontario, Central, Quebec e Maritime. I giocatori statunitensi militano invece nella United States Hockey League.\nStoria.\nIl torneo fu creato nel 2006 su proposta dell'allora Canadian Junior A Hockey League (dal 2008 CJHL) per poi essere approvato da Hockey Canada. L'idea originaria era quella di mettere in mostra i giovani talenti della Canadian Junior A alle squadre della Canadian Hockey League, della National Collegiate Athletic Association e agli scout della National Hockey League, permettendo inoltre agli atleti di sperimentare un torneo con nazionali provenienti anche dall'Europa.\nIl torneo inaugurale del 2006 si gioc\u00f2 a Yorkton, nello Saskatchewan, e vide la presenza di Canada West, Canada East, Russia, Slovacchia, Germania e Bielorussia. Il primo titolo fu conquistato dalla selezione Canada West che in finale sconfisse per 4-3 i connazionali di Canada East. L'edizione successiva vide l'esordio degli Stati Uniti che andarono a sostituire la nazionale slovacca. Per il secondo anno fu Canada West ad aggiudicarsi il titolo contro la squadra dell'East.\nA partire dal 2008 gli Stati Uniti cominciarono una striscia positiva che li port\u00f2 a conquistare tre tornei di fila superando in finale sempre una delle due rappresentative canadesi. Nel 2009 esord\u00ec la Svezia al posto della Germania, mentre dal 2010 la Svizzera subentr\u00f2 alla Bielorussia."}
{"id": "1383672", "revid": "125575316", "url": "https://it.wikipedia.org/wiki?curid=1383672", "title": "Stadio Giovanni Zini", "text": "Lo stadio comunale Giovanni Zini \u00e8 il principale impianto sportivo della citt\u00e0 di Cremona, il quarto della regione Lombardia e ospita le partite interne della .\nHa una capienza totale di 16.003 posti a sedere, suddivisi in 6 settori.\nDopo essere stato acquistato dal club nel 2019, \u00e8 diventato il quinto impianto moderno di propriet\u00e0 in Italia, dopo l'Allianz Stadium di Torino (2011), lo Stadio Friuli di Udine (2013), lo Stadio Benito Stirpe di Frosinone (2016) e il Gewiss Stadium di Bergamo (2017).\nStoria dello stadio.\nL'impianto \u00e8 stato inaugurato il 2 novembre del 1919 ed \u00e8 intitolato a Giovanni Zini, portiere dell'U.S. Cremonese deceduto durante la prima guerra mondiale sul Carso mentre era Bersagliere.\nDal 2007, il piazzale antistante lo stadio e la tribuna centrale sono intitolati a Domenico Luzzara, storico presidente della U.S. Cremonese, scomparso nel 2006.\nNel 2009, poi, la Curva Sud venne intitolata ad Erminio Favalli.\nHa ospitato la finale di ritorno della Coppa Italia 1988-89 fra e per l'indisponibilit\u00e0 dello Stadio Luigi Ferraris a causa dei lavori di ristrutturazione in vista dei Mondiali del 1990. Lo Zini \u00e8 stato utilizzato dai blucerchiati anche in occasione di incontri di Campionato e Coppa delle Coppe nella stagione 1988-1989 e nella stagione 1999-2000 durante la lunga squalifica del campo subita a seguito della famigerata \"notte dei rubinetti\" nell'incontro casalingo di Coppa Italia contro il Bologna.\nIl 16 novembre 2013, l'impianto ha ospitato il \"test match\" della nazionale italiana di rugby contro le Isole Figi vinto dagli \"azzurri\" 37 a 31.\nIl 16 giugno 2015 \u00e8 stata inaugurata, sulla tribuna centrale, una targa commemorativa in bronzo in memoria di Vittorio Staccione, giocatore della Cremonese nella stagione 1924-25, deportato in Germania nel 1944 come oppositore politico e morto nel campo di sterminio di Mauthausen il 16 marzo 1945.\nIl 20 giugno 2015, lo stadio ha ospitato la fase finale dei campionati mondiali under 20 di rugby.\nNell'estate del 2017, a seguito della promozione in Serie B della Cremonese, \u00e8 stata costruita la copertura della curva sud ed effettuati vari interventi di manutenzione allo stadio.\nI lavori si sono conclusi a settembre, in occasione dell'esordio casalingo.\nSempre nello stesso mese, \u00e8 iniziata la demolizione della sezione in tubi Innocenti dei distinti per la ricostruzione della tribuna dotata anch'essa di copertura. La nuova struttura \u00e8 stata aperta il 20 gennaio 2018, per la prima partita del girone di ritorno.\nL'8 febbraio 2019 il Comune di Cremona ha ufficializzato l'assegnazione del diritto di superficie dello stadio per 99 anni al club grigiorosso."}
{"id": "1383675", "revid": "1372005", "url": "https://it.wikipedia.org/wiki?curid=1383675", "title": "Guido I di Spoleto", "text": "Biografia.\nGuido o Guidone, \u00e8 menzionato sia dal Muratori nei suoi \"Annali d'Italia\" all'anno 843, che lo fa duca di Spoleto, che da monsignor Brizio, che lo fa marchese d'Ivrea.\nGuido era figlio di Lamberto I di Nantes, uno tra i principali fautori di Lotario I, e di Adelaide, figlia di Pipino d'Italia; era quindi discendente per parte materna di Carlo Magno. Giunse in Italia nell'834 insieme con suo padre, che era stato privato della contea di Nantes, al seguito di Lotario re d'Italia, quest'ultimo esiliato da suo padre, l'imperatore Ludovico il Pio. Il conte Lamberto morir\u00e0 nell'837. \nAlla morte di Ludovico il Pio, avvenuta nell'840, Lotario gli succedette come imperatore; Guido ritorn\u00f2 in Francia dove gli venne concessa l'abbazia di Mettlach in Lotaringia. Nell'842 fece ritorno in Italia e Lotario lo invest\u00ec del ducato di Spoleto, che divenne il fulcro della politica dinastica del \"Guidonidi\", come venne chiamata la famiglia. Vennero create alleanze con i duchi di Benevento (Guido I spos\u00f2 Itta, figlia di Sicone I di Benevento) e con gli Adalbertingi, marchesi di Toscana (Rotilde, figlia di Guido I, attorno all'875 sposer\u00e0 Adalberto I di Toscana).\nNell'843 intervenne nella guerra civile beneventana seguita all'assassinio nell'839 del principe Sicardo, intervenendo a favore del cognato Siconolfo di Salerno e pi\u00f9 di una volta intervenne come arbitro nelle diverse contese. Erchemperto accusa Guido di cupidigia e corruzione: si sarebbe fatto versare ingenti somme di danaro sia da Radelchi che da Siconolfo, e avrebbe infine favorito la divisione del ducato di Benevento nel principato di Benevento, dato a Radelchi, e nel principato di Salerno, a Siconolfo. In seguito cercher\u00e0 di separare gli stati longobardi. Nell'858, Guido sostenne Ademaro di Salerno nello scontro con il conte di Capua, Landone I. Grazie a questo intervento si assicur\u00f2 il controllo della Valle del Liri, di Sora e di Arpino sottratte a Landenolfo I di Teano, fratello del conte di Capua.\nNell'846 sarebbe riuscito con le sue sole forze a respingere fuori dal Lazio i Saraceni dopo che essi avevano compiuto il Sacco di San Pietro. In realt\u00e0 questa affermazione \u00e8 contenuta nel \"Chronicon\" di Benedetto del Soratte, che scriveva oltre un secolo dopo. Lo stesso Benedetto riferiva comunque che l'intervento di Guido aveva avuto aspetti comici: Guido aveva vinto militarmente, uccidendo molti nemici, ma i saraceni sopravvissuti erano riusciti a fuggire con l'intero tesoro di San Pietro.\nFamiglia.\nGuido I spos\u00f2 Itta, figlia di Sicone di Benevento.\nDa lei ebbe tre figli:"}
{"id": "1383676", "revid": "287204", "url": "https://it.wikipedia.org/wiki?curid=1383676", "title": "Homburg (disambigua)", "text": ""}
{"id": "1383681", "revid": "106456", "url": "https://it.wikipedia.org/wiki?curid=1383681", "title": "Theveste", "text": "Theveste era una citt\u00e0 della Numidia. Il suo nome moderno \u00e8 T\u00e9bessa, nell'attuale Algeria. \u00c8 situata a 131\u00a0km da Souk Ahras.\nStoria.\nDurante l'Impero romano.\nFu fondata dai Romani nel 75, come fortezza legionaria e sede della Legio III \"Augusta\", dove rimase prima di essere trasferita definitivamente a Lambaesis. In seguito al trasferimento della legione, divenne colonia sotto l'imperatore Traiano.\nSi menziona la citt\u00e0 per un concilio tenutosi dentro le sue mura, tra i Donatisti. Tra i santi che vi presenziarono c'era san Lucio, il suo vescovo, che nel 256 era presente anche al concilio a Cartagine e che mor\u00ec l'anno dopo come martire; san Massimiliano, martirizzato il 12 marzo del 295; santa Crispina, martirizzata il 5 dicembre del 304.\nAlcuni importanti e conosciuti vescovi di questa citt\u00e0 sono stati: Romolo nel 349; Urbico nel 411; Felice esiliato dai Vandali nel 484 ed un certo Palladio, menzionato in una inscrizione. I Vandali infatti avevano conquistato la citt\u00e0 nel 439, ma un secolo pi\u00f9 tardi, nel 533 era stata conquistata dai Bizantini.\nDa Bisanzio, alla conquista dei Francesi.\nLa citt\u00e0 fu ricostruita in una decina d'anni, attorno al 543, grazie ad un nobile della citt\u00e0, al principio del regno di Giustiniano, imperatore bizantino.\nA partire dal VII secolo fu conquistata dagli Arabi ma della citt\u00e0 non vi sono pi\u00f9 notizie. Torna ad essere menzionata solo nel XVI secolo, quando sotto l'impero Ottomano, a Theveste fu installata una guarnigione di Giannizzeri.\nNel 1851 fu occupata dai Francesi, e sotto il nome di T\u00e9bessa divent\u00f2 la capitale della Provincia di Costantina in Algeria.\nMonumenti.\nT\u00e9bessa conserva ancora oggi numerosi monumenti antichi, tra cui un arco quadrifronte del tempo dell'imperatore romano Caracalla, un tempio dedicato a Minerva, una basilica paleocristiana del IV secolo e le mura imponenti della citt\u00e0."}
{"id": "1383696", "revid": "309289", "url": "https://it.wikipedia.org/wiki?curid=1383696", "title": "Vetluga (fiume)", "text": "La Vetluga (; in lingua mari \u0412\u00ff\u0442\u043b\u0430, \"V\u00fctla\") \u00e8 un fiume della Russia europea centrale, affluente di sinistra del Volga.\nDescrizione.\nNasce nella parte occidentale dell'Oblast' di Kirov, dal versante meridionale degli Uvali settentrionali e si dirige verso nord-est, curvando quasi subito verso ovest e successivamente verso sud; dopo aver descritto un paio di grosse anse, mantenendo direzione mediamente meridionale e attraversando i territori degli Oblast' di Kostroma e Ni\u017enij Novgorod, confluisce nel Volga nei pressi della cittadina di Kozmodemjansk, nella Repubblica dei Mari.\nIl fiume tocca nel suo corso le cittadine di \u0160ar'ja, Vetluga, Vetlu\u017eskij, Voskresenskoe; fra gli affluenti, i principali sono la Neja, la Bol'\u0161aja Kak\u0161a e la Usta da sinistra, la Vochma e la Ljunda da destra.\nIl fiume, analogamente a quasi tutti i fiumi russi, soffre di lunghi periodi di gelo (novembre/dicembre-marzo/aprile); negli altri mesi, \u00e8 navigabile dalla foce verso monte per circa 700\u00a0km, fino alla confluenza della Vochma."}
{"id": "1383699", "revid": "1494169", "url": "https://it.wikipedia.org/wiki?curid=1383699", "title": "Vetluga", "text": ""}
{"id": "1383702", "revid": "767487", "url": "https://it.wikipedia.org/wiki?curid=1383702", "title": "I sette del Texas", "text": "I sette del Texas (\"Antes llega la muerte\") \u00e8 un film del 1964 diretto da Joaqu\u00edn Luis Romero Marchent.\nAnche se non si pu\u00f2 identificare a pieno titolo il film all'interno del filone degli spaghetti western (\u00e8 infatti precedente a \"Per un pugno di dollari\"), la pellicola \u00e8 stata omaggiata alla Mostra Internazionale d'Arte Cinematografica di Venezia del 2007, all'interno della retrospettiva sugli spaghetti-western.\nTrama.\nBob Carey, un pistolero, dopo aver scontato la sua pena, esce di galera. Appena vengono a sapere la notizia, Ringo e i suoi due fratelli, ritenendo che Bob non abbia pagato a sufficienza per il suo crimine, decidono di ucciderlo. Bob, cinque anni prima, uccise un uomo per difendere la sua donna, Maria, perci\u00f2 Ringo \u00e8 convinto che ora Bob torner\u00e0 in citt\u00e0 per chiedere a Maria di tornare con lui.\nMaria intanto si \u00e8 sposata con un ricco proprietario terriero, Clifford, perci\u00f2 quando Bob si reca da Maria, questa lo rifiuta, dicendogli di essere innamorata di suo marito. Il marito, da parte sua, ha appena scoperto che Maria ha un tumore al cervello, e solamente un medico a Larado pu\u00f2 tentare un intervento per curarla. Clifford decide di non rivelare niente a Maria, e giustifica i suoi continui mal di testa col fatto che lei sia incinta. Inoltre Maria ha sempre voluto lasciare la piccola citt\u00e0 per andare a Larado, perci\u00f2 Clifford finge di voler assecondare il capriccio della moglie, vende tutte le sue propriet\u00e0 e decide di partire. Intanto Ringo sfida a duello Bob, ma viene ferito ad entrambe le mani. La via pi\u00f9 breve per la citt\u00e0, \u00e8 territorio indiano, e anche allungando di molto, il viaggio si presenta pieno di pericoli.\nCos\u00ec Clifford chiede a Rogers, un suo vecchio amico, di organizzare una carovana con dei pistoleri disposti a scortarli in cambio di un'ingengente quantit\u00e0 di denaro. Roger, dopo essere stato messo a corrente delle condizioni della donna, accetta. Si uniscono cos\u00ec al gruppo cinque pistoleri, con l'intenzione iniziale di derubare Clifford di tutto il denaro non appena se ne presenti l'occasione, e Lin Chu, il cuoco del forte, costretto a scappare perch\u00e9 aveva cucinato del coyote spacciandolo per vitello. I nove iniziano cos\u00ec il loro viaggio. Nei pressi di una gola, Ringo, ancora con le fasciature alle mani, e i suoi fratelli, stanno aspettando Bob per tendergli un agguato. Bob per\u00f2 riesce a uccidere i due fratelli, rimanendo ferito nello scontro, ma grazia Ringo, il quale non poteva sparare e difendersi con le mani fasciate. Nella gola giunge per\u00f2 anche la carovana, che decide di prendere con s\u00e9 i due uomini feriti. Il viaggio presenta molti problemi, la neve, gli indiani, e la collaborazione di tutti \u00e8 sempre pi\u00f9 necessaria per la sopravvivenza, perci\u00f2 i pistoleri rimandano sempre il furto del denaro, fino a quando tre di loro decidono di prendere l'iniziativa e rubare da soli tutto. Gli altri pistoleri per\u00f2 non glielo permettono, ne uccidono uno e lasciano l'ultimo, Jess, solo nel deserto, con poche possibilit\u00e0 di sopravvivenza.\nIntanto Bob si riprende dalla ferita e si unisce cos\u00ec attivamente alla scorta del gruppo. La notte, gli indiani attaccano la carovana, ma Ringo si sveglia in tempo, sveglia anche Bob e insieme uccidono i due indiani, ma a Ringo si riaprono le ferite sulla mano. Per curare le ferite e per fare rifornimenti gli uomini si recano in un forte poco fuori dal loro itinerario. Mentre stanno provvedendo a tutto il necessario per\u00f2, gli indiani attaccano il forte. Nonostante le perdite subite, rimasti oramai solo in sette, Clifford decide di partire il giorno dopo. Nel deserto, giunti ad un'oasi per\u00f2, trovano Jess, il pistolero abbandonato nel deserto, ad aspettarli con le armi spianate. Il gruppo cerca di raggirare Jess ma la sua ira \u00e8 spropositata: uccide a sangue freddo Roger e Scommetti. Restano solo i rivali Ringo e Bob, Clifford, il cuoco Lin Chu, e sua moglie. Ringo e Bob decidono di attaccare insieme l'oasi, e riescono ad uccidere cos\u00ec Jess, ma Bob perisce nell'impresa.\nGiunti oramai nei pressi della citt\u00e0, Ringo e Lin Chu abbandonano la carovana e Bob sprona i cavalli verso Larado, ma Maria muore proprio quando la citt\u00e0 \u00e8 ormai in vista.\nDistribuzione.\nData di uscita.\nLe date di uscita internazionali sono state:\nEdizione italiana.\nNei titoli di testa italiani, gran parte del cast tecnico spagnolo fu sostituito da specialisti del bel paese (tra i quali lo scenografo Saverio D'Eugenio) che in realt\u00e0 non lavorarono affatto al film, creando alcuni equivoci. Inoltre, gli attori Fernando Sancho, Francisco Sanz, Raf Baldassarre, Joe Kamel, Andrea Scotti e Gregorio Wu furono accreditati rispettivamente con gli pseudonimi di Fernand Sancho, Paco Sanz, Ralph Baldwyn, Del Karmel, Andrew Scott e Gregory Wu. Il doppiaggio italiano fu eseguito dalla CDC."}
{"id": "1383705", "revid": "124123", "url": "https://it.wikipedia.org/wiki?curid=1383705", "title": "Morti nel 1717", "text": ""}
{"id": "1383719", "revid": "155634", "url": "https://it.wikipedia.org/wiki?curid=1383719", "title": "Legadue 2007-2008", "text": "La Legadue FIP 2007-08 \u00e8 la 7\u00aa edizione della manifestazione organizzata dalla FIP e la 67\u00aa edizione della seconda serie del campionato italiano di pallacanestro.\nNovara, retrocessa lo scorso campionato, acquista i diritti di Castelletto Ticino per giocare la Legadue. A sua volta Castelletto Ticino \u00e8 scesa in serie B1.\nRegolamento.\nLe 16 squadre partecipanti disputano un girone unico all'italiana, con partite d'andata e ritorno. Al termine della stagione regolare, la prima in classifica \u00e8 promossa in Serie A per la stagione 2008-09, mentre le squadre classificate dal 2\u00ba al 9\u00ba posto sono ammesse ai play-off, che si giocheranno al meglio delle cinque partite, con le gare 1, 2 e 5 in casa della compagine meglio piazzata in campionato, e che decreteranno il nome della seconda squadra promossa.\nLe squadre classificate al 15\u00ba e al 16\u00ba posto nella stagione regolare retrocederanno in B1.\nCoppa Italia di Legadue.\nLa Legadue organizza per la quarta volta la Coppa Italia di Legadue, alla quale partecipano le prime 4 squadre classificate al termine del girone di andata del campionato in corso. Il torneo, prende il nome di \"Final Four\", \u00e8 organizzato dalla citt\u00e0 di Ferrara presso il proprio impianto: il PalaSegest. Il torneo si \u00e8 svolto nei giorni 1\u00ba e 2 marzo 2008.\nSul sito della Legadue, \u00e8 possibile vedere i tabellini completi della prima semifinale , della seconda semifinale e della finale ."}
{"id": "1383725", "revid": "125477972", "url": "https://it.wikipedia.org/wiki?curid=1383725", "title": "Hilton Worldwide", "text": "La Hilton Worldwide, gi\u00e0 Hilton Hotels Corporation, \u00e8 una delle pi\u00f9 grandi catene alberghiere del mondo.\n\u00c8 presente in 80 paesi nel mondo sotto diversi marchi ed \u00e8 di propriet\u00e0 del Blackstone Group. A gennaio 2009 la compagnia possedeva 3.000 hotel per una capacit\u00e0 alberghiera totale di 545.000 stanze in 77 paesi; la compagnia \u00e8 presente attualmente in 106 paesi con circa 5.300 propriet\u00e0 nel mondo.\nStoria.\nLa compagnia venne fondata nel 1919 dal capostipite della famiglia Hilton: Conrad Nicholson Hilton.\nLa prima grande operazione finanziaria dell'azienda fu l'acquisizione della Hotels Statler Company per 111.000.000 di dollari; all'epoca fu la pi\u00f9 grossa transazione di beni immobili del mondo.\nil 1\u00ba dicembre 1964 la compagnia separ\u00f2 ufficialmente le attivit\u00e0 alberghiere all'interno degli USA da quelle internazionali, dando cos\u00ec vita alla \"Hilton International Co.\", che nel 1967 venne acquistata dalla \"Trans World Corp.\", la holding che possedeva anche la Trans World Airlines. In seguito la \"Hilton International Co.\" pass\u00f2 nelle mani di diversi proprietari per poi essere riacquistata dalla famiglia Hilton nel 2005.\nNel 1971 gli Hilton comprarono la International Leisure Company e divennero proprietari del casin\u00f2 Las Vegas Hilton e Flamingo Hilton.\nNel 2005, oltre alla riacquisizione della Hilton International Co. entr\u00f2 in possesso anche della Scandic Hotels.\nIl 24 ottobre 2016, la conglomerata asiatica Hna Tourism Group ha acquisito il 25% (247,5 milioni di azioni) dal fondo Blackstone Group, maggiore azionista di Hilton, nell'ambito di una transazione valutata 6,5 miliardi di dollari.\nCon l'operazione, la quota di Blackstone in Hilton cala al 20,75% dal 45,75% e Hna diventa il maggiore azionista."}
{"id": "1383729", "revid": "253269", "url": "https://it.wikipedia.org/wiki?curid=1383729", "title": "Ann-Margret", "text": "\u00c8 stata candidata due volte al Premio Oscar: nel 1972 per \"Conoscenza carnale\" e nel 1976 per \"Tommy\".\nBiografia.\nGli inizi e i primi successi.\nNata in un piccolo villaggio svedese da Anna Regina Aronsson e Carl Gustav Olsson, operaio di una compagnia elettrica, all'et\u00e0 di cinque anni emigra con la famiglia negli Stati Uniti, ottenendone la cittadinanza nel 1949. Cresce a Wilmette, in Illinois, e frequenta le scuole medie superiori a Winnetka. Ancora molto giovane, la Margret si fa conoscere a Las Vegas come cantante, al fianco di George Burns, che scrive le note di copertina del suo primo album, uscito per la RCA, che fa seguito al singolo \"I Just Don't Understand\", impostosi nelle classifiche americane nel 1961. Partecipa inoltre allo spettacolo televisivo del comico Jack Benny.\nNel 1961 debutta sul grande schermo con la regia di Frank Capra, interpretando la figlia di Bette Davis nel film \"Angeli con la pistola\", remake di \"Signora per un giorno\" diretto dallo stesso Capra nel 1933. La pellicola, nella quale l'attrice ha anche l'occasione di cantare, ottiene un notevole successo, e la Margret prosegue la carriera alternando l'attivit\u00e0 di cantante e show girl a quella di attrice, comparendo in diverse commedie e film musicali di successo, come \"Alla fiera per un marito\" (1962) di Jos\u00e9 Ferrer, \"Ciao, ciao Birdie\" (1963) di George Sidney, \"Mentre Adamo dorme\" (1964) di Jean Negulesco, \"Viva Las Vegas\" (1964) di George Sidney, al fianco di Elvis Presley, \"La ragazza y\u00e8 y\u00e8\" (1966) ancora di George Sidney (ove curiosamente interpreta un personaggio con il suo stesso vero cognome, Olsson) e \"La ragazza made in Paris\" (1966) di Boris Sagal.\nApprezzata da produttori e registi per il suo fascino e la vivace personalit\u00e0, l'attrice inizia a mostrare anche una certa versatilit\u00e0 di interprete, come nei film \"La gatta con la frusta\" (1964) di Douglas Heyes, \"L'ultimo omicidio\" (1965) di Ralph Nelson, in coppia con Alain Delon, \"Cincinnati Kid\" (1965) di Norman Jewison, ove recita accanto a Steve McQueen, \"Matt Helm... non perdona!\" (1966) di Henry Levin, al fianco di Dean Martin, e \"I 9 di Dryfork City\" (1966) di Gordon Douglas, rifacimento del celebre \"Ombre rosse\" (1939) di John Ford, in cui interpreta il personaggio (che fu di Claire Trevor) di una passeggera della diligenza assalita dagli indiani.\nLa parentesi in Italia (1966-1969).\nIntorno alla met\u00e0 degli anni sessanta, allorch\u00e9 il filone dei film musicali a Hollywood tende rapidamente ad esaurirsi, l'attrice accetta una proposta del regista italiano Dino Risi, che la vuole accanto a Vittorio Gassman ed Eleanor Parker nel film \"Il tigre\" (1967). Nel 1966 si trasferisce a Roma, ove vivr\u00e0 pressoch\u00e9 stabilmente nei successivi tre anni e dove gira altre pellicole di minore valore artistico e commerciale, che per\u00f2 contribuiscono alla sua maturazione professionale: sempre con Risi e Gassman recita in \"Il profeta\" (1968), quindi in \"Sette uomini e un cervello\" (1968), diretto e interpretato da Rossano Brazzi, e in \"Rebus\" (1969) di Nino Zanchin, quest'ultimo girato a Beirut oltrech\u00e9 a Roma, accanto a Laurence Harvey. Nell'autunno del 1969 far\u00e0 definitivo rientro negli Stati Uniti per interpretare, insieme ad Anthony Quinn, \"R.P.M.\" (1970) di Stanley Kramer, film che ottiene un modesto successo di pubblico e di critica, ma che contribuisce a rilanciare l'attrice nel mercato cinematografico americano dopo la parentesi europea.\nLa maturit\u00e0 artistica.\nDopo il modesto \"Quattro sporchi bastardi\" (1970) di Seymour Robbie, nel 1971 ha la grande occasione quando interpreta al fianco di Jack Nicholson e Art Garfunkel il film \"Conoscenza carnale\", diretto da Mike Nichols, che viene accolto trionfalmente dalla critica. L'intensa interpretazione del personaggio di Bobbie, che esprime con finezza e profondit\u00e0 i sentimenti di un'amante disillusa, le consente di vincere il suo primo Golden Globe e di ottenere la prima delle sue due candidature al Premio Oscar. Negli anni successivi gira molti lungometraggi, pur di diseguale valore, come \"Funerale a Los Angeles\" (1972) di Jacques Deray e il western \"Quel maledetto colpo al Rio Grande Express\" (1973) di Burt Kennedy, ove ha come partner John Wayne e Rod Taylor. Ma \u00e8 il musical \"Tommy\" (1975), di produzione britannica, a consegnare Ann-Margret alla storia del cinema.\nIl trionfo internazionale.\nDiretto dal regista inglese Ken Russell, \"Tommy\" \u00e8 la trasposizione cinematografica dell'omonima rock opera della band The Who. Nel lungometraggio viene narrato il tormentato percorso umano di Tommy Walker, un giovane menomato, e il suo passaggio attraverso una serie di esperienze particolarmente traumatiche, fra cui quella della droga e della violenza sessuale, prima di trovare la sua realizzazione come sacerdote di una nuova religione. Ann-Margret, in un ruolo di grande rilievo, quello dell'avida madre del giovane, affiancata da Oliver Reed e Jack Nicholson e dagli artisti rock Tina Turner, Elton John, Roger Daltrey, Eric Clapton, con la partecipazione degli altri tre membri degli Who, Pete Townshend, John Entwistle e Keith Moon, offre forse la sua pi\u00f9 efficace interpretazione sia nelle vesti di attrice sia di cantante, vince un altro Golden Globe, il secondo della sua carriera, e ottiene la seconda candidatura all'Oscar. Il film ottiene un'eccezionale accoglienza da parte del pubblico a livello internazionale, diventando in pochi anni un vero e proprio \"cult movie\".\nIl grande cinema.\nLa seconda met\u00e0 degli anni settanta e la prima met\u00e0 degli ottanta sono forse il periodo artistico pi\u00f9 felice e intenso per l'attrice, che riconferma la sua versatilit\u00e0 sia in ruoli drammatici, sia in interpretazioni brillanti. Nel 1976 Claude Chabrol la vuole come protagonista, al fianco di Bruce Dern, nel suo film \"Pazzi borghesi\". L'anno successivo appare in \"Joseph Andrews\" di Tony Richardson, con Peter Firth, e nel 1978 in \"Magic - Magia\" di Richard Attenborough, accanto ad Anthony Hopkins. Torna al genere brillante/parodistico con \"Io, Beau Geste e la legione straniera\" (1977) di Marty Feldman, \"A proposito di omicidi...\" (1978) di Robert Moore e \"Jack del Cactus\" (1979) di Hal Needham, accanto a Kirk Douglas e Arnold Schwarzenegger.\nSeguiranno, agli inizi degli anni ottanta, alcuni lungometraggi particolarmente apprezzati dalla critica, quali \"Quel giardino di aranci fatti in casa\" (1982) di Herbert Ross, accanto a Walter Matthau, e soprattutto \"Prigioniero del passato\" (1982) di Alan Bridges, film interpretato anche da Julie Christie, Alan Bates e Glenda Jackson, e presentato in concorso al Festival di Cannes, in cui l'attrice interpreta l'affettuosa cugina di un ufficiale inglese colto da amnesia. Di questi anni sono anche \"Cercando di uscire\" (1982) di Hal Ashby, \"Due volte nella vita\" (1985) di Bud Yorkin, \"52 gioca o muori\" (1986) di John Frankenheimer, ove il suo personaggio venne appositamente modificato e ampliato rispetto alla sceneggiatura originale, e \"Cambiar vita\" (1988) di Alan Alda.\nGli ultimi anni.\nIntorno alla met\u00e0 degli anni ottanta Ann-Margret interpreta una serie di film per il piccolo schermo, come \"Chi amer\u00e0 i miei bambini?\" (1983) di John Erman, \"A Streetcar Named Desire\" (1984), dall'omonima opera teatrale di Tennessee Williams, e la miniserie televisiva \"Le due signore Grenville\" (1987), che vengono tutti accolti favorevolmente dalla critica. In seguito appare in numerose altre produzioni televisive, fra cui \"Queen\" (1993), \"Rossella\" (1994), \"Following Her Heart\" (1994), diretta dall'attrice Lee Grant, \"Four Corners\" (1998) e \"Il tocco di un angelo\" (2000).\nNegli anni novanta torna al cinema con alcune interpretazioni in film brillanti, come \"Due irresistibili brontoloni\" (1993) di Donald Petrie, al fianco di Walter Matthau e Jack Lemmon, e nel sequel \"That's Amore - Due improbabili seduttori\" (1995) di Howard Deutch, con gli stessi attori e la partecipazione di Sophia Loren; in entrambi i film la Margret interpreta il personaggio di Ariel Gustafson, artista di mezza et\u00e0 di origine svedese naturalizzata americana. Nel 1994 pubblica un'autobiografia, scritta in collaborazione con Todd Gold. Di rilievo, negli anni seguenti, anche le sue partecipazioni alle pellicole \"Ogni maledetta domenica - Any Given Sunday\" (1999) di Oliver Stone e \"The Last Producer\" (2000) di Burt Reynolds. Tra le sue ultime apparizioni sul grande schermo si segnalano \"L'amore impossibile di Fisher Willow\" (2008) di Jodie Markell, \"Lucky\" (2011) di Gil Cates Jr. e \"Insospettabili sospetti\" (2017) di Zach Braff, quest'ultimo accanto a Morgan Freeman, Michael Caine ed Alan Arkin.\nSposatasi l'8 maggio 1967 con l'attore Roger Smith, negli ultimi anni Ann-Margret ha notevolmente ridotto i suoi ritmi di lavoro a causa dei problemi di salute del marito, affetto da una grave forma di miastenia. Smith \u00e8 poi deceduto il 4 giugno 2017 a Sherman Oaks. L'attrice non ha avuto figli, ma \u00e8 matrigna dei tre figli di Smith.\nDoppiatrici italiane.\nNelle versioni in italiano dei suoi film, Ann-Margret \u00e8 stata doppiata da:"}
{"id": "1383730", "revid": "130040", "url": "https://it.wikipedia.org/wiki?curid=1383730", "title": "Ottone I di Merania", "text": ""}
{"id": "1383732", "revid": "183694", "url": "https://it.wikipedia.org/wiki?curid=1383732", "title": "Feliciano Benvenuti", "text": "Fu un cultore del diritto amministrativo ed un esponente del mondo bancario, industriale e politico.\nCarriera accademica.\nSi laure\u00f2 all'Universit\u00e0 degli Studi di Padova sotto la guida di Enrico Guicciardi, ma fu concretamente avviato alla carriera accademica dal maestro di Guicciardi, Donato Donati.\n\u00c8 stato professore universitario di diritto amministrativo alla Facolt\u00e0 di Scienze politiche di Padova, trasferendosi, successivamente, alla Facolt\u00e0 di Giurisprudenza dell'Universit\u00e0 Cattolica del Sacro Cuore di Milano.\nIl trasferimento da Padova a Milano (e successivamente Venezia) \u00e8 correlato al progressivo abbandono del metodo concettuale di Donati e Guicciardi, per uno studio del diritto inteso non pi\u00f9 come concatenazione formale di concetti, ma come strumento per la promozione della libert\u00e0 individuale e per lo sviluppo della personalit\u00e0 umana, in aderenza ai valori della Costituzione, oltre che a convinzioni filosofico - politiche, collegate soprattutto al pensiero di Husserl, ed a convinzioni di carattere religioso.\nForm\u00f2 presso l'Universit\u00e0 Cattolica di Milano diversi studiosi di diritto amministrativo, fra i quali Giorgio Berti, Umberto Pototschnig, Giorgio Pastori e Umberto Allegretti, a propria volta ordinari di diritto amministrativo nelle Universit\u00e0 di Pavia, Milano statale e Milano Cattolica. Di lui si ricordano le prolusioni, al collegio universitario milanese Augustinianum, su \"le Ragioni delle Regioni\" (29 gennaio 1960).\nTrasferitosi presso l'Universit\u00e0 Ca' Foscari di Venezia, di cui fu rettore dal 1974 al 1983, abbandon\u00f2 progressivamente l'attivit\u00e0 scientifica, dedicandosi a significativi incarichi istituzionali.\nFu inoltre titolare di uno studio legale specializzato in diritto amministrativo, formando generazioni di avvocati e professori universitari nella locale Universit\u00e0 di Venezia.\nIncarichi nelle istituzioni veneziane.\nFeliciano Benvenuti ha ricoperto importanti compiti nelle istituzioni civiche venete, in particolare in quelle veneziane:\nIncarichi nelle istituzioni milanesi.\nFeliciano Benvenuti \u00e8 stato il primo presidente dell'ISAP Milano, istituto per la scienza dell'amministrazione pubblica, fondato a Milano da provincia e comune nel 1959, di cui ricorre il cinquantenario nel 2009.\nIncarichi nelle istituzioni economiche.\nHa ricoperto importanti incarichi in istituzioni economiche, tra cui la presidenza della Banca Cattolica del Veneto.\nL'incarico pi\u00f9 importante e controverso fu quello di commissario per conto dell'Enel dei beni conferiti dalla Sade nel momento della nazionalizzazione dell'industria elettrica. L'ente fu, come tale, coinvolto nella tragedia del Vajont e fu perci\u00f2 chiamato dalla sentenza del giudice istruttore di Belluno, Mario Fabbri, come responsabile civile per risarcire le famiglie dei morti.\nBenvenuti uomo politico.\nDa sempre influente consigliere dello schieramento cattolico, riusc\u00ec a spostare l'atteggiamento della Democrazia Cristiana da posizioni fieramente ostili al decentramento amministrativo delle regioni a posizioni pi\u00f9 morbide; ne scatur\u00ec, nel tempo, il varo della legge istitutiva delle 15 regioni ordinarie."}
{"id": "1383733", "revid": "682118", "url": "https://it.wikipedia.org/wiki?curid=1383733", "title": "Lacaille", "text": ""}
{"id": "1383736", "revid": "96582", "url": "https://it.wikipedia.org/wiki?curid=1383736", "title": "Societ\u00e0 Sportiva Lazio 1938-1939", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1938-1939.\nStagione.\nLa Lazio partecip\u00f2 al campionato di Serie A 1938-1939 classificandosi al decimo posto con 28 punti.\nIn Coppa Italia la Lazio super\u00f2 i sedicesimi di finale battendo l'Atalanta per 1-0 allo Stadio del PNF e fu eliminata al turno successivo dal Milano.\nOrganigramma societario.\nArea direttiva\nArea tecnica"}
{"id": "1383740", "revid": "210429", "url": "https://it.wikipedia.org/wiki?curid=1383740", "title": "Eva Tavazzi", "text": ""}
{"id": "1383745", "revid": "842", "url": "https://it.wikipedia.org/wiki?curid=1383745", "title": "Peter Gruenberg", "text": ""}
{"id": "1383748", "revid": "15756", "url": "https://it.wikipedia.org/wiki?curid=1383748", "title": "La figlia di Elisa - Ritorno a Rivombrosa", "text": "La figlia di Elisa - Ritorno a Rivombrosa \u00e8 una miniserie televisiva italiana trasmessa nel 2007, sequel di \"Elisa di Rivombrosa\". Del cast della serie madre, rimangono solo Sabrina Sirchia (Bianca), Danilo Maria Valli (Gasparo), Giovanni Rizzuti (Titta), Simona Mastroianni (Giannina), Jane Alexander (Lucrezia) e Alessandra Barzaghi che nella prima stagione della serie madre interpretava una suora, mentre nello spin-off interpreta la marchesina Costanza Granieri. La regia \u00e8 affidata a Stefano Alleva, gi\u00e0 regista della seconda parte di episodi della seconda ed ultima stagione della serie originale.\nNel 2010 era stata annunciata una seconda stagione, con Sarah Felberbaum e Giulio Berruti di nuovo protagonisti, le cui riprese sarebbero dovute cominciare nel 2012, ma poi non vennero diffuse altre notizie in merito.\nTrama.\nPiemonte, 1797. L'Europa \u00e8 scossa dai cambiamenti portati dalla rivoluzione francese e cos\u00ec anche l'Italia: molti nobili piemontesi, compreso il nuovo re di Sardegna Carlo Emanuele IV, vivono sotto una sorta di controllo dei francesi e a pagarne le conseguenze sono i contadini e il popolo, vessati dai soldati avidi e senza scrupoli. In questo clima fa il suo ritorno a Rivombrosa, dopo aver completato gli studi a Parigi, la contessa Agnese Ristori (Sarah Felberbaum), figlia della contessa Elisa Scalzi di Rivombrosa (Vittoria Puccini) e del conte Fabrizio Ristori (Alessandro Preziosi), ormai in et\u00e0 da marito. Sulla strada del ritorno, Agnese viene fermata dagli uomini di un brigante della zona, conosciuto come lo Sparviero che, tuttavia, la lascia andare senza recarle danno. Tornata a casa un po' scossa, Agnese riabbraccia il fratello Martino Ristori (Paolo Seganti), erede di Rivombrosa dopo la morte del padre, avvenuta la mattina di Natale del 1773 per mano di una trappola ordita dal defunto duca Ottavio Ranieri (Luca Ward), e quella di Elisa, deceduta nel 1784 (per motivi non specificati). Agnese si rende ben presto conto dei grandi cambiamenti che sono avvenuti nella sua casa e scopre anche che lo Sparviero, nonostante sia temuto dai francesi in quanto brigante, \u00e8 in realt\u00e0 considerato un eroe dalla maggior parte degli abitanti del borgo, stanchi delle vessazioni subite dai francesi e dall'inerzia dei nobili che dovrebbero fornir loro protezione.\nMartino, nel frattempo, \u00e8 prossimo alle nozze con la marchesa Vittoria Granieri Solaro (Anna Safroncik), una donna avida proveniente da una nobile famiglia decaduta che vuole sposare Martino solo per interesse. Ben presto Vittoria diventa gelosa di Agnese e tenta in tutti i modi di avvicinarla al capitano delle guardie francesi di stanza a Rivombrosa, Lorenzo Loya (Giorgio Borghetti), un uomo crudele che compie crimini e omicidi contro i contadini spalleggiato dal sergente Saval (Francesco Bolo Rossini). Agnese non \u00e8 intenzionata a cedere alle pressioni della cognata, e presto conosce a una festa un giovane di cui immediatamente si innamora: il marchese Andrea Casalegno (Giulio Berruti). Il bel marchese ricambia il sentimento, ma nasconde molti segreti, tra i quali quello di vestire i panni dello Sparviero e quello di essere figlio di Lucrezia Van Necker (Jane Alexander), in passato acerrima nemica di Elisa. La marchesa Lucrezia \u00e8 ormai vecchia e gravemente malata, ma \u00e8 tornata dall'esilio a Venezia fino a Rivombrosa, poich\u00e9 Napoleone Bonaparte, invadendo il Piemonte dalla Francia, ha abolito le pene sui vecchi crimini; Andrea \u00e8 legato alla madre, ma \u00e8 buono, poich\u00e9 ha ereditato il carattere dal vero defunto padre, il barone Nicola di Conegliano di Napoli (Sergio Assisi), e inoltre \u00e8 paziente con il suo amico Jacopo. Intanto ritorna a Rivombrosa, per il matrimonio di Martino, anche la cugina Emilia Radicati (Valentina Pace), da sempre innamorata di lui, ma che a suo tempo scelse di sposare un artista spezzando il cuore del cugino. Agnese prega il fratello di non rinunciare al vero amore, ma questi, ormai arreso, decide comunque di sposare Vittoria, che dopo le nozze desidera pi\u00f9 che mai essere la sola padrona di Rivombrosa, e che per questo continua ad incalzare la cognata affinch\u00e9 accetti la corte del capitano Loya.\nAndrea decide di aprire il suo cuore ad Agnese e di confidarle tutta la verit\u00e0, ma nell'ombra tramano Lucrezia e il capitano Loya, spinti da diversi motivi, ma entrambi con la ferma intenzione di distruggere il loro amore. Lucrezia tenta di uccidere Agnese, ma Martino, per legittima difesa, interviene e spara alla marchesa, uccidendola sul colpo. Andrea vede Agnese come la complice dell'assassino della madre e la allontana da s\u00e9, salvo tornare sui propri passi dopo aver trovato una lettera di Lucrezia in cui, prima di morire, questa confessava di voler uccidere Agnese. Una volta compreso che si \u00e8 trattato di legittima difesa, Andrea prende in odio la defunta madre. Per ringraziare Martino, lo libera da Loya ed interrompe le nozze forzate di Agnese col capitano, che aveva ottenuto la sua mano soltanto dietro la promessa di liberare il fratello, mentre si viene a sapere del passato di Loya da una sua amica Caterina, quando entrambi erano nobili ladri in Corsica, di nascosto da tutti.\nTradito da Vittoria, che nel frattempo ha iniziato una relazione adultera con Loya, Andrea \u00e8 costretto a scappare per evitare la cattura e la condanna per brigantaggio; nella sua fuga coinvolge Agnese, che dopo la cattura dell'amato non esita a consegnarsi alle mani rapaci del capitano, che forte della nomina a prefetto della citt\u00e0 di Parigi vuole sposare la contessa per condurla con s\u00e9 in Francia. A sventare l'ennesima manovra del capitano Loya arriva il tenente Corsini, suo secondo, che da tempo ormai mal sopporta gli abusi e le angherie del superiore, e che, innamorato di Dorina, cameriera personale della contessa Agnese, desidera una convivenza pacifica tra il borgo e i soldati.\nAlla fine, Loya trova la morte per mano di Vittoria, l'amante tradita, che in seguito all'omicidio sar\u00e0 scortata in Francia dal generale Ducrot per essere giustiziata (anche se non \u00e8 dato sapere del suo destino, mentre Agnese e Andrea la ringraziano); rimasto solo, Martino pu\u00f2 finalmente vivere serenamente la propria storia d'amore con la cugina Emilia, rimasta vedova del marito, ma incinta proprio del cugino; Agnese e Andrea, contrariamente ad ogni previsione iniziale, si sposano e coronano il loro sogno d'amore.\nProduzione.\nLocation.\nLe riprese sono state effettuate in Piemonte: presso il Castello di Masino a Caravino, il Castello Ducale di Agli\u00e8, il Castello del Valentino e la Villa della Regina a Torino. Nel Lazio: presso le Cascate di Monte Gelato a Mazzano Romano, il Borgo di Castello di Rota a Tolfa, Villa Parisi a Monte Porzio Catone. In Emilia-Romagna: presso il Castello Pallavicino a Varano de' Melegari, il Castello di Golaso a Varsi e la Rocca Meli Lupi di Soragna. "}
{"id": "1383755", "revid": "6340", "url": "https://it.wikipedia.org/wiki?curid=1383755", "title": "Effetto Cherenkov", "text": ""}
{"id": "1383759", "revid": "424268", "url": "https://it.wikipedia.org/wiki?curid=1383759", "title": "Nazionale di rugby dell'Italia", "text": ""}
{"id": "1383762", "revid": "716642", "url": "https://it.wikipedia.org/wiki?curid=1383762", "title": "Az\u0259rbaycan Kuboku", "text": "La Coppa d'Azerbaigian (aze. Az\u0259rbaycan Kuboku) \u00e8 la coppa nazionale di calcio dell'Azerbaigian, assegnata dall'AFFA. \u00c8 il secondo torneo calcistico azero per importanza dopo la Premyer Liqas\u0131, massima divisione del campionato locale. La squadra pi\u00f9 titolata \u00e8 il Neft\u00e7i Baku."}
{"id": "1383767", "revid": "1632387", "url": "https://it.wikipedia.org/wiki?curid=1383767", "title": "Smiley", "text": "Lo smiley o smile, \u00e8 una rappresentazione stilizzata di un volto umano che sorride, generalmente rappresentato da un cerchio giallo con due punti che fungono da occhi ed un semicerchio che funge da bocca. I termini \"smiley\" o \"smile\" viene talvolta utilizzato come termine generico per indicare qualsiasi tipo di emoticon.\nOrigini.\nI primi veri esempi noti del simbolo vengono attribuiti a Harvey Ball, che invent\u00f2 la faccia nel 1963 per una compagnia di assicurazioni di Worcester, negli Stati Uniti d'America, la State Mutual Life Assurance. Ball non cerc\u00f2 mai di usare, promuovere o di registrare come marchio l'immagine; essa fin\u00ec cos\u00ec nel pubblico dominio negli Stati Uniti prima che potesse essere registrato. In questo modo, Ball non fece mai alcun profitto per l'immagine iconica che aveva presumibilmente creato per un prezzo iniziale di $45.\nAnche David Stern della David Stern Inc., un'agenzia pubblicitaria con base a Seattle ha dichiarato di aver inventato lo smiley. Stern secondo resoconti svilupp\u00f2 la sua versione nel 1967 come parte di una campagna pubblicitaria per la Washington Mutual, ma dice che mai pens\u00f2 di registrarla.\nNota legale.\nSmiley \u00e8 un marchio registrato nel 1971 da Franklin Loufrani, proprietario di Smileyworld Ltd. Il nome e il logo Smiley sono registrati e utilizzati in pi\u00f9 di 100 paesi per 25 classi di prodotti e servizi.\nDivulgazione.\nL'icona venne popolarizzata nei primi anni ottanta da due fratelli, Murray e Bernard Spain, che la impiegarono in una campagna per vendere oggetti da bigiotteria. I due produssero bottoni, tazze per il caff\u00e8, t-shirt, etichette adesive e molti altri oggetti decorati con il simbolo e la frase \"Have a happy day\" (\"Passa una bella giornata\").\nLo smiley fu una delle molte icone adottate dalla cultura di musica dance Acid house\nche emerse alla fine degli anni ottanta, poich\u00e9 al tempo incidere loghi famosi sulle pasticche di ecstasy era una pratica comune.\nUtilizzo in Internet.\nLo smiley \u00e8 diventato un fondamentale nella cultura di Internet, attraverso il formato GIF ed altre rappresentazioni grafiche, al pari dell'onnipresente emoticon creata con i soli caratteri della tastiera, \" :) \". Lo smiley \u00e8 stato usato per la versione stampabile dei caratteri 1 e 2 (uno \"nero\", l'altro \"bianco\") nel set di caratteri default dei PC IBM e delle seguenti macchine compatibili, sebbene i caratteri tipografici odierni per le interfacce grafiche spesso non includano questi caratteri.\nGli smiley e le emoticon vengono spesso utilizzati nei forum in Internet. Nonostante essi siano solo destinati ad essere una caratteristica extra, alcuni utenti spesso rispondono alle discussioni con un singolo smiley, cosa che \u00e8 spesso considerata spam in molti forum. Tuttavia, l'uso degli smiley, pu\u00f2 talora distinguere un messaggio flame da uno scherzoso. Ad esempio, \"Sei un po' lento, non \u00e8 vero? :)\" \u00e8 meno interpretabile come insulto di quanto non lo sia senza lo smiley.\nSmiley usando i tasti del computer.\nSono state create molte rappresentazioni in caratteri ASCII di faccine sorridenti. Alcune rappresentano anche espressioni non sorridenti, o altre tipologie. Sono divise in due gruppi: quelle che devono essere viste di lato e quelle che devono essere viste in verticale.\nI smiley di testo, :-) per indicare che si sta scherzando e :-( per contrassegnare uno stato d'animo non proprio allegro, furono inventati il 19 settembre 1982 da Scott Fahlman, professore del Dipartimento di Scienze Informatiche alla Carnegie Mellon University. Il suo messaggio originale, dove suggeriva l'utilizzo degli smiley, venne recuperato il 10 settembre 2002 da Jeff Baird da una cassetta di backup dell'ottobre 1982 come prova per dimostrare il fatto.\nAnche gli smiley al contrario (-: hanno raggiunto una certa popolarit\u00e0; oggi costituiscono un modo di evitare che gli smiley testuali vengano convertiti in rappresentazioni grafiche in alcuni programmi come quelli di messaggistica istantanea.\nPi\u00f9 recentemente, sono divenute famose piccole immagini grafiche di smiley e di altre emoticon, specialmente sui forum in Internet."}
{"id": "1383768", "revid": "46159", "url": "https://it.wikipedia.org/wiki?curid=1383768", "title": "Faccina sorridente", "text": ""}
{"id": "1383769", "revid": "1573940", "url": "https://it.wikipedia.org/wiki?curid=1383769", "title": "Chiesa di Santa Teresa alla Kalsa", "text": "La chiesa delle Sante Anna e Teresa d'Avila alla Kalsa \u00e8 un edificio barocco che si affaccia sulla Piazza Kalsa dell'omonimo quartiere di Palermo.\nStoria.\nEpoca spagnola.\nBeghe, diatribe, ripicche, ritorsioni, veti incrociati col monastero dell'Assunta, l'opposizione del monastero benedettino dell'Immacolata Concezione segnano la nascita dell'istituzione al punto di indurre la costruzione del Conservatorio di San Pietro o \"Ritiro\" a \u00abPorta Sant'Agata\u00bb.\nFacciata.\nLa facciata consta di due ordini scanditi da elementi verticali paraste, semicolonne, colonne libere la cui plasticit\u00e0 aumenta progressivamente in corrispondenza dell'asse centrale. Coppie di paraste binate delimitano la parte centrale aggettante sormontata da timpano ad arco raccordato al cornicione. Sei colonne con capitelli corinzi con prospettiva convessa incorniciano il portale che reca nel timpano un tondo con bassorilievo, circondato da putti raffigurante la \"Sacra Famiglia e lo Spirito Santo\", scultura assai pregevole del trapanese Cristoforo Milanti fine XVII secolo. Quattro nicchie con altrettante statue marmoree arricchiscono le pareti. Il secondo ordine \u00e8 la riproposizione della parte aggettante del primo in formato lievemente ridotto. Delimitano il grande portale centrale le statue di \"Santa Teresa d'Avila\" e \"Sant'Anna\". L'animato frontone si chiude con un timpano spezzato e sovrapposto, contenente lo stemma dell'Ordine dei Carmelitani Scalzi (al quale apparteneva il monastero femminile annesso alla chiesa) arricchito da fregi. Volute e riccioli raccordano la sopraelevazione alle terrazze laterali con balaustre.\nNella controfacciata \u00e8 addossato il coro sostenuto da otto colonne in marmo di Billiemi.\nInterno.\nParete destra.\nLungo la navata sono collocati quattro altari con bellissime opere d'arte:\nParete sinistra.\n \nAltare maggiore.\nL'altare maggiore \u00e8 tappezzato di agate, ametiste, lapislazzuli, il tutto legato da cornici di rame dorato, tanto sul davanti, quanto sui tre gradini. Il tabernacolo al centro presenta sei colonnine foderate di ametiste e sei angeli con sei rose. Una grande tela di Gaspare Serenari campeggia sull'altare maggiore. Il quadro raffigura la \"Maternit\u00e0 della Santa Vergine\" ovvero la proclamazione della maternit\u00e0 divina di Maria Santissima al concilio di Efeso nel 431. L'altare proviene dalla demolita chiesa della Madonna delle Raccomandate in via Maqueda e pure il portale assemblato sulla parete di sinistra. Sull'elevazione la magnifica raffigurazione dello \"Spirito Santo\". Dalla colomba, partono numerosi raggi dorati simbolo dei sette doni e dei dodici frutti dello Spirito Santo, il tutto allietato da sedici testine di angioletti festanti.\nAlle pareti del presbiterio sono presenti quattro piccoli quadri che rappresentano i simboli eucaristici: il \"Profeta Elia e la donna di Sarepta che porta un pane al profeta\", \"La vendemmiatrice di uva\", \"La Pia Rut\" nell'atto di raccogliere le spighe di grano nei campi di Booz, \"La profanazione del sacrificio\" raffigurante i figli del sacerdote Eli mentre profanano il sacrificio togliendo dal fuoco le carni immolate, opere di Antonio Grano che sovrastano medaglioni sorretti da angeli in stucco e festoni.\nAi lati due statue in stucco opera di Giacomo Serpotta raffiguranti \"Sant'Anna\" e \"Santa Teresa d'Avila\" il cui volto \u00e8 misticamente ispirato, tiene in mano una penna e un libro in quanto Dottore della Chiesa. Tutte le decorazioni in stucco dell'aula, opere di Giuseppe Serpotta e Procopio Serpotta, rispettivamente fratello e figlio naturale di Giacomo Serpotta, furono realizzate nei primi anni del Settecento.\n \nSacrestia.\nSono inoltre presenti: \nMonastero carmelitano di Santa Teresa alla Kalsa.\nDopo l'emanazione delle leggi eversive il patrimonio librario conflu\u00ec parzialmente nelle strutture della Biblioteca comunale di Casa Professa.\nChiese correlate.\nChiese dell'Ordine carmelitano:"}
{"id": "1383774", "revid": "767487", "url": "https://it.wikipedia.org/wiki?curid=1383774", "title": "Santa Maria (Rio Grande do Norte)", "text": "Santa Maria \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione dell'Agreste Potiguar."}
{"id": "1383786", "revid": "287204", "url": "https://it.wikipedia.org/wiki?curid=1383786", "title": "Baar", "text": ""}
{"id": "1383789", "revid": "211664", "url": "https://it.wikipedia.org/wiki?curid=1383789", "title": "Clodig", "text": "Clodig (\"Hlodi\u010d\" in dialetto sloveno) \u00e8 una frazione del comune di Grimacco, dove ha sede il municipio.\nGeografia fisica.\n\u00c8 situato a 253 metri s.l.m. nella parte orientale della Regione Autonoma Friuli-Venezia Giulia e precisamente nelle Valli del Natisone, sulle sponde del fiume Rieka, nel punto di confluenza degli affluenti Codariana e Za Ho\u0161njak .\nAttualmente, a causa della pesante emigrazione iniziata negli anni cinquanta, \u00e8 abitato da sole 55 persone con un calo del 60% rispetto alla popolazione ivi residente solo 40 anni fa.\nL'origine.\nL'origine del nome si pu\u00f2 far risalire al diminutivo del vocabolo, in dialetto sloveno locale, \"hlod\" (tronco d'albero tagliato e sfrodato dei rami), da cui ha avuto luogo anche il cognome omonimo presente nella zona. Ci\u00f2 in quanto, in tempi remoti, essendo l'estremo paese collegato con la pianura da una strada carrozzabile, era il centro di raccolta della legna che, con teleferiche e scivoli, veniva fatta confluire dai limitrofi boschi al fondovalle e da l\u00ec, caricata sui carri, trasportata verso le citt\u00e0 di Cividale ed Udine.\nUna seconda ipotesi lo fa discendere dall'esistenza, in zona, di un ponte costruito con tronchi d'albero.\nLa localit\u00e0.\nNel paese, oltre alla sede municipale, trovano ubicazione la Pro Loco Garmak, la Stazione dei Carabinieri, la squadra comunale di protezione civile, il circolo culturale Jacopo Stellini, il museo etnografico Ruttar, la farmacia comunale, due ristoranti (uno dei quali conosciuto anche fuori dall'ambito regionale), un panificio che si dedica anche alla produzione artigianale di gubane e l'ufficio postale del Comune .\nIl municipio fa da importante punto di riferimento anche grazie alla sala polifunzionale ivi realizzata, che viene spesso utilizzata per attivit\u00e0 pubbliche, conferenze, eventi musicali, recitazione di saggi poetici, presentazione di libri e per avvenimenti culturali legati alla manifestazione artistica Stazione di Topol\u00f2/Postaja Topolove."}
{"id": "1383793", "revid": "767487", "url": "https://it.wikipedia.org/wiki?curid=1383793", "title": "Villa Boscogrande", "text": "La Villa Boscogrande \u00e8 una villa nobiliare settecentesca situata a Cardillo, sobborgo di Palermo.\nSorge nella cosiddetta \"Piana dei Colli\", ampia area delimitata da Monte Pellegrino, Monte Billiemi e Monte Gallo, nella quale le famiglie della aristocrazia palermitana eressero nel Settecento le loro case di villeggiatura.\nRealizzata verso la fine del '700 dal Duca di Montalbo, \u00e8 un esempio dell'architettura di transizione dal barocco al neoclassico.\nNel 1962-63 fu scelto come set per l'apertura del \"Gattopardo\" di Luchino Visconti."}
{"id": "1383795", "revid": "424268", "url": "https://it.wikipedia.org/wiki?curid=1383795", "title": "Nazionale di rugby del Giappone", "text": ""}
{"id": "1383797", "revid": "62004", "url": "https://it.wikipedia.org/wiki?curid=1383797", "title": "Gen\u00e7lerbirligi", "text": ""}
{"id": "1383802", "revid": "124123", "url": "https://it.wikipedia.org/wiki?curid=1383802", "title": "Nati nel 180 a.C.", "text": ""}
{"id": "1383804", "revid": "200568", "url": "https://it.wikipedia.org/wiki?curid=1383804", "title": "Astrolatria", "text": "L'astrolatria (o culto astrale) \u00e8 il culto degli astri. Numerose religioni, soprattutto nell'antichit\u00e0, vedevano delle divinit\u00e0 nel sole, nella luna e negli altri corpi celesti, che quindi erano oggetto di un culto divino. \nUn relitto di queste credenze \u00e8 visibile ancora al giorno d'oggi per il fatto che quasi tutti i pianeti del sistema solare portano il nome di divinit\u00e0 del pantheon greco-romano: Mercurio, Venere, Marte, Giove, Saturno, Urano, Nettuno, Plutone."}
{"id": "1383807", "revid": "1494169", "url": "https://it.wikipedia.org/wiki?curid=1383807", "title": "Eurasburg", "text": ""}
{"id": "1383813", "revid": "767487", "url": "https://it.wikipedia.org/wiki?curid=1383813", "title": "Il pianeta dell'esilio", "text": "Il pianeta dell'esilio (\"Planet of Exile\") \u00e8 un romanzo di fantascienza di Ursula K. Le Guin del 1966.\n\u00c8 il secondo romanzo, in ordine di pubblicazione e non di cronologia interna, del Ciclo dell'Ecumene.\nTrama.\nLa storia si svolge su Werel, terzo pianeta immaginario del sistema Gamma Draconis. Il pianeta costituisce un sistema binario assieme al suo satellite, rispetto al quale il periodo di rotazione (\"ciclo lunare\") \u00e8 di quattrocento giorni terrestri. Il periodo orbitale intorno al sole \u00e8 invece di circa sessanta cicli lunari, periodo definito come \"Anno\" locale. L'uso di questa parola nel romanzo ricorda pertanto concettualmente il \"secolo\" nella terminologia terrestre, ovvero un periodo molto lungo in base al quale sono scandite le epoche della storia.\nAl momento della narrazione, il pianeta sta preparandosi all'ingresso nella fase invernale, che i pi\u00f9 giovani abitanti non hanno mai conosciuto. Protagonisti dell'intreccio narrativo sono la giovane Rolery, che fa parte della trib\u00f9 di Tevar, suo padre Wold, l'anziano capo, e Jakob Agat, uno dei discendenti della colonia hainita originaria, che assieme a poche centinaia di suoi simili sopravvive sul pianeta in condizioni ostili nella citt\u00e0 di Landin, posta in riva al mare. Agat \u00e8 dunque un rappresentante della razza considerata aliena dagli indigeni, che discende direttamente dai terrestri. La colonia d'origine, creata dai primi giunti sul pianeta con le navi spaziali, era stata poi abbandonata. \nDopo decine di generazioni, i superstiti sembrano ormai in via d'estinzione, in quanto la compatibilit\u00e0 fra la biologia terrestre e l'ecosistema planetario \u00e8 minima. Gli alieni vivono in una citt\u00e0 organizzata e considerano a volte non umani i nativi indigeni, e viceversa gli indigeni, che non comprendono il concetto di citt\u00e0, tendono a considerarsi gli unici veri uomini (il termine \"umano\" \u00e8 pertanto usato diversamente a seconda dell'ambientazione del momento). A causa della diversit\u00e0 biologica, gli alieni si ammalano, in quanto il loro organismo non \u00e8 adatto alla flora batterica indigena, ed hanno difficolt\u00e0 nutrizionali e metaboliche. Inoltre, in ossequio alle leggi della Lega dei Pianeti essi hanno rinunciato da molte generazioni all'impiego di tecnologie troppo avanzate rispetto al livello evolutivo dei nativi. A differenza di questi, gli alieni sono anche dotati di capacit\u00e0 telepatiche, che \u00e8 severamente proibito utilizzare con gli indigeni; alieni e nativi possono unirsi sessualmente, ma l'accoppiamento \u00e8 sterile. \nIl romanzo narra il tentativo di Agat di convincere la comunit\u00e0 di Tevar che un'altra popolazione indigena, i Gaal, sta muovendo verso la trib\u00f9 di Tevar e la vicina citt\u00e0 di Landin per prepararsi all'inverno, con intenzioni bellicose che in passato non avevano manifestato. \nWold crede ad Agat ma non riesce a far valere la sua volont\u00e0 fra i nativi in quanto questi e Rolery si innamorano e la credibilit\u00e0 dell'alieno e dello stesso Wold viene minata. Pertanto Agat viene selvaggiamente picchiato ed \u00e8 costretto a rinunciare al tentativo di alleanza. La citt\u00e0 di Landin si prepara a resistere da sola all'arrivo dei Gaal; solo una minoranza di Tevarani, comprendente anche Wold e Rolery, guidati dall'amico Umaksuman, si unisce agli alieni. \nLa trib\u00f9 di Tevar viene massacrata, mentre Landin resiste all'assedio della piazza centrale in cui i rifugiati hanno trovato disperatamente scampo. Durante l'assedio, Wattock, il medico, scopre che anche le ferite della propria gente vengono aggredite dai batteri, e intuisce che la mutazione \u00e8 finalmente avvenuta: gli alieni hanno finalmente stabilito una relazione biologica valida con il mondo che li ospita. Forse, Agat e Rolery potranno procreare il primo individuo di una nuova razza ibrida. I Gaal finalmente si ritirano e i protagonisti riescono a salvarsi."}
{"id": "1383816", "revid": "2519", "url": "https://it.wikipedia.org/wiki?curid=1383816", "title": "Petersdorf", "text": ""}
{"id": "1383826", "revid": "125944549", "url": "https://it.wikipedia.org/wiki?curid=1383826", "title": "Renato Cecchetto", "text": "Biografia.\nStudia e si diploma presso l'Accademia nazionale d'arte drammatica. Lavora in teatro e viene diretto, fra gli altri, da Mario Missiroli, Giorgio Pressburger, Vittorio Sermonti e Francesco Macedonio.\nIn ambito cinematografico ha lavorato in pi\u00f9 di 80 film con registi come Mario Monicelli, Steno, Marco Ferreri, Damiano Damiani, Florestano Vancini, Carlo Vanzina e Neri Parenti, in pellicole quali \"Amici miei - Atto II\u00ba\", \"Fracchia la belva umana\", \"Parenti serpenti\" e \"Pierino colpisce ancora\". Per la televisione \u00e8 il giudice Bordonaro nelle prime due edizioni de \"La piovra\".\nCome doppiatore era noto per essere la voce italiana del personaggio di Shrek nell'omonimo franchise. \u00c8 stato inoltre il corrispettivo italiano di John Ratzenberger, avendo doppiato la maggior parte dei suoi ruoli nei film Disney/Pixar, tranne che per \"Ribelle - The Brave\", \"Gli Incredibili - Una \"normale\" famiglia di supereroi\", \"Gli Incredibili 2\" e \"Planes\". \u00c8 stato anche adattatore di dialoghi e speaker radiofonico. Ha inoltre dato la voce a Cleveland Brown a partire dall'undicesima stagione de \"I Griffin\", in sostituzione di Luciano Marchitiello in seguito al ritiro di quest'ultimo. Fu anche il maestro Levine in \"Fantasia 2000\".\n\u00c8 morto il 23 gennaio 2022 all'ospedale San Camillo di Roma, dove era ricoverato a causa delle ferite riportate dopo un incidente in scooter, all'et\u00e0 di 70 anni."}
{"id": "1383828", "revid": "46931", "url": "https://it.wikipedia.org/wiki?curid=1383828", "title": "En\u00e1uen\u00eas-nau\u00eas", "text": ""}
{"id": "1383829", "revid": "287204", "url": "https://it.wikipedia.org/wiki?curid=1383829", "title": "Steindorf (disambigua)", "text": ""}
{"id": "1383834", "revid": "339392", "url": "https://it.wikipedia.org/wiki?curid=1383834", "title": "Divisione partigiana", "text": ""}
{"id": "1383835", "revid": "1632387", "url": "https://it.wikipedia.org/wiki?curid=1383835", "title": "As the Angels Reach the Beauty", "text": "As the Angels Reach the Beauty \u00e8 il secondo album della band symphonic black metal italiana Graveworm, pubblicato nel 1999."}
{"id": "1383836", "revid": "339392", "url": "https://it.wikipedia.org/wiki?curid=1383836", "title": "Extreme Makeover", "text": ""}
{"id": "1383842", "revid": "78273", "url": "https://it.wikipedia.org/wiki?curid=1383842", "title": "Frank Herbert's Dune", "text": ""}
{"id": "1383844", "revid": "71229504", "url": "https://it.wikipedia.org/wiki?curid=1383844", "title": "Devimon", "text": ""}
{"id": "1383849", "revid": "767487", "url": "https://it.wikipedia.org/wiki?curid=1383849", "title": "Conny Plank", "text": "Biografia.\n\u00c8 stato ingaggiato da diversi musicisti anche come ingegnere del suono. Negli anni settanta e Ottanta, i suoi studi di registrazione di Colonia sono stati tra i pi\u00f9 attivi della scena rock europea.\nHa collaborato con molti artisti di fama internazionale tra cui David Bowie, Brian Eno, Kraftwerk, Ultravox, Killing Joke, Eurythmics e Gianna Nannini. Tra i vari dischi incisi nei suoi studi vi sono: \"Before and After Science\" e ' di Eno, \"Echo &amp; the Bunnymen\" della band omonima, ' dei Devo, \"Profumo\" della Nannini, \"In the Garden\" degli Eurythmics e \"Systems of Romance\" degli Ultravox."}
{"id": "1383855", "revid": "1048993", "url": "https://it.wikipedia.org/wiki?curid=1383855", "title": "Paolo Bernardini (attore)", "text": "Biografia.\nNato nel 1981 in Belgio, tra il 2003 e il 2005 frequenta il \"Centro Sperimentale di Cinematografia\", dove consegue il diploma, girando nello stesso periodo molti cortometraggi.\nNel 2002 debutta in teatro con \"The Rocky Horror Show\", per la regia di Daniela Venanzangeli che l'anno seguente lo dirige nel musical \"Hair\". Successivamente recita in: \"La questione g\", \"Intermittenze\", \"Confusioni\", \"Fremiti vocali\", \"Crimini e forti sospetti in citt\u00e0\" e infine in \"Mama affaire\".\nNel 2006 esordisce sul grande schermo con il film \"Notte prima degli esami - Oggi\", regia di Fausto Brizzi. Nel 2007 \u00e8 nuovamente sugli schermi cinematografici con tre film: \"Ho voglia di te\", diretto da Luis Prieto, \"Scrivilo sui muri\", regia di Giancarlo Scarchilli, e \"Cemento armato\", opera prima di Marco Martani, in cui interpreta il ruolo di \"Puccio\".\nNel 2008 appare su Rai 2 nel film tv \"Noi due\", regia di Massimo Coglitore, tratto dal romanzo di Enrico Brizzi, \"Jack Frusciante \u00e8 uscito dal gruppo\", di cui nel 1996 \u00e8 uscito il film omonimo. Nello stesso anno ritorna sul grande schermo con il film \"Ultimi della classe\", regia di Luca Biglione. Inoltre lavora come doppiatore della versione italiana del film di animazione di Mark Osborne e John Stevenson, \"Kung Fu Panda\", ed esordisce come conduttore televisivo con i programmi \"Nicklist\", \"Camp Orange 2008/2009\" e i \"Kids Choice Awards 2008\", entrambi in onda su Nickelodeon.\nDal 2017 \u00e8 volto della campagna pubblicitaria Trivago.\nNel 2019 entra nella soap \"Il paradiso delle signore\" nel ruolo dello stilista italo-francese Vincent Defois."}
{"id": "1383857", "revid": "1632387", "url": "https://it.wikipedia.org/wiki?curid=1383857", "title": "Scourge of Malice", "text": "Scourge of Malice \u00e8 il terzo album della band symphonic black metal italiana Graveworm, pubblicato nel 2001."}
{"id": "1383860", "revid": "122949910", "url": "https://it.wikipedia.org/wiki?curid=1383860", "title": "Pieve di Palazzo Pignano", "text": "La Pieve di Palazzo Pignano, anche semplicemente chiamata Pieve di Palazzo, \u00e8 una chiesa romanica situata nel comune di Palazzo Pignano, in provincia di Cremona e diocesi di Crema.\nArchitettura.\nLa pieve di Palazzo Pignano, come la vediamo oggi, \u00e8 la ricostruzione romanica avvenuta sopra una pieve precedente.\nEsterno.\nPresenta una facciata a capanna (ossia con un tetto spiovente doppio) con tre pinnacoli circolari e un semplice rosone privo della ruota di marmo; \u00e8 rivolta a occidente e ha la particolarit\u00e0 di essere costruita in cotto posato a spina di pesce, una disposizione di mattoni tipica degli edifici protoromanici. Sia all'interno che all'esterno sono presenti elementi recuperati dalle costruzioni precedenti.\nInterno.\nLa struttura interna \u00e8 a tre navate con sette pilastri ancora visibili e un ottavo murato nella parete.\nIl pavimento della pieve \u00e8 in leggera salita. I capitelli, risalenti alla pieve pi\u00f9 antica, recano scolpiti i simboli cari al cristianesimo delle origini: la vite e il grappolo d'uva, la palma e l'ulivo, l'agnello, la colomba e i leoni. Il soffitto \u00e8 a capriate in legno a vista.\nGli scavi e i restauri.\nI restauri del 1963, diretti dall'architetto Giuseppe Ermentini, che hanno recuperato le linee originarie dell'antica pieve, hanno inoltre riportato alla luce le fondamenta, in parte ancora visibili, di un edificio a pianta circolare, risalente al IV secolo, con annesso un fonte battesimale, rinvenuto pi\u00f9 tardi.\nSi trattava di una cappella adiacente ad una grande e prestigiosa villa tardo-romana della quale si possono ammirare i resti dietro l'attuale pieve, attribuita dalla leggenda a due sposi cristiani realmente esistiti, appartenenti alla nobile famiglia romana dei Valeri: Melania e Piniano, i primi evangelizzatori delle campagne cremasche. Melania mor\u00ec a Gerusalemme e fu proclamata santa nel 440; viene ricordata il 31 dicembre.\nIl compianto.\nAll'interno della pieve, a sinistra del portale d'ingresso, \u00e8 sempre in esposizione un pregevole compianto rinascimentale attribuito, oggi con certezza, ad Agostino de Fondulis, scultore ed architetto cremasco, al quale fu commissionato per una chiesa di Crema, nel 1510.\nSi tratta di un complesso di otto statue in terracotta, un tempo policrome, a grandezza naturale, dagli atteggiamenti e volti estremamente espressivi:\nIl compianto, pi\u00f9 volte rimaneggiato, fu restaurato nel 1928 e nel 1998."}
{"id": "1383862", "revid": "1543377", "url": "https://it.wikipedia.org/wiki?curid=1383862", "title": "America meridionale", "text": "L'America del Sud o Sud America o America meridionale \u00e8 la parte del continente americano posta a sud dell'Istmo di Panama fino a Capo Horn/Capo Froward, comprendendo buona parte dell'America Latina, una delle tre macroregioni in cui attualmente viene suddivisa l'America assieme all'America settentrionale e l'America centrale. Nella letteratura geografica italiana, dell'Europa occidentale (escluse le Isole Britanniche) e dell'America latina, \u00e8 considerata un subcontinente, facente parte del continente America, mentre secondo la letteratura geografica di cultura inglese, cinese e russa sarebbe invece un continente a s\u00e9 stante. \nContenuta interamente nell'emisfero occidentale e per la maggior parte nell'emisfero australe, \u00e8 bagnata ad ovest dall'oceano Pacifico, a nord e ad est dall'oceano Atlantico; a nord-ovest confina con l'America centrale attraverso l'istmo di Panama. Ha una superficie di , che corrisponde a quasi il 12,7% delle terre emerse; nel 2016 la sua popolazione \u00e8 stata stimata sui 422,5 milioni di abitanti.\nEtimologia.\nL'America del Sud fu cos\u00ec nominata nel 1507 dai cartografi Martin Waldseem\u00fcller e Matthias Ringmann dopo che il navigatore fiorentino Amerigo Vespucci, primo in Europa, sugger\u00ec che il continente da poco scoperto non fossero le Indie orientali, ma un Nuovo Mondo sconosciuto agli europei.\nGeografia.\nGeografia fisica.\nIl Sudamerica occupa una parte consistente della regione geografica chiamata \"Nuovo Mondo\". Il suo territorio si sviluppa a sud-est della frontiera tra Panama e Colombia, secondo la maggior parte delle fonti. Altri pongono il confine lungo il canale di Panam\u00e1. Quasi tutto il Sudamerica si trova sopra la placca sudamericana. Geopoliticamente l'intero Stato di Panam\u00e1 (compreso il segmento ad est del canale di Panam\u00e1) \u00e8 generalmente considerato parte del Nordamerica o dell'America Centrale.\nSebbene tante delle isole dei Caraibi, tra cui le Piccole Antille, si trovino sopra la placca caraibica, le isole di Aruba, Barbados, Trinidad e Tobago fanno parte della regione settentrionale della piattaforma continentale sudamericana. Le Antille Olandesi e le isole prospicienti al Venezuela si trovano lungo le coste del Sudamerica. Geopoliticamente gli Stati insulari e i territori d'oltremare dei Caraibi sono generalmente considerati facenti parte del Nordamerica. Le nazioni del Sudamerica che si affacciano sul mar dei Caraibi (tra cui Colombia, Venezuela, Guyana, Suriname e Guyana francese) sono anche denominati \"Sudamerica caraibico\". Altre isole del continente sono le Gal\u00e1pagos, l'isola di Pasqua (in Oceania, ma appartenente al Cile), l'isola di Robinson Crusoe, Chilo\u00e9, le isole Falkland e la Terra del Fuoco.\nIn questo continente si trovano le pi\u00f9 alte cascate del mondo, il Salto Angel in Venezuela, e il pi\u00f9 grande fiume in termini di portata d'acqua, il Rio delle Amazzoni, e la pi\u00f9 lunga catena montuosa, le Ande (la cui cima pi\u00f9 elevata \u00e8 l'Aconcagua con sul livello del mare), il deserto pi\u00f9 secco, il deserto di Atacama, la pi\u00f9 vasta foresta pluviale, l'Amazzonia, la pi\u00f9 alta capitale, La Paz in Bolivia, il pi\u00f9 alto lago commerciale navigabile, il lago Titicaca, e la citt\u00e0 pi\u00f9 meridionale del mondo, la citt\u00e0 di Puerto Toro in Cile.\nLe principali risorse minerarie sono oro, argento, rame, ferro, stagno e petrolio. Il Sudamerica \u00e8 la patria di molte specie animali uniche, tra cui lama, anaconda, piranha, giaguaro, vigogna e tapiro. Le foreste dell'Amazzonia comunque posseggono un elevato livello di biodiversit\u00e0.\nIl paese di gran lunga pi\u00f9 grande del Sudamerica, sia in termini di superficie che di popolazione, \u00e8 il Brasile, seguito dall'Argentina. Le regioni che formano questo continente sono gli Stati andini, la Guiana, il Cono Sud e il Brasile.\nLingue europee.\nLe cinque lingue coloniali del Sudamerica sono il portoghese 52%, lo spagnolo 46%, l'inglese, l'olandese e il francese ~2%.\nSono diffuse anche delle lingue parlate non europee come il guaran\u00ed, parlata soprattutto nel Paraguay, e il Quechua, che \u00e8 tra le lingue ufficiali della Bolivia, del Per\u00f9 e dell'Ecuador.\nClima.\nL'America del Sud ospita un'ampia variet\u00e0 di climi: quello caldo umido della foresta pluviale amazzonica, quello freddo secco della Patagonia, quello arido del deserto di Atacama, quello ventoso gelido della Terra del Fuoco. Ci\u00f2 dipende da:\nNella regione occidentale, tra le Ande e l'Oceano Pacifico, sono presenti alcune delle zone pi\u00f9 umide e pi\u00f9 aride del pianeta: il Choco (Colombia, Ecuador, Per\u00f9, Panama) e il Deserto di Atacama (Cile) rispettivamente il clima \u00e8 generalmente tropicale: equatoriale nella regione amazzonica, umido nella savana, steppico nella pampa, nivale sulle Ande.\nStoria.\nIl popolamento del Sudamerica, secondo le teorie pi\u00f9 accettate, inizi\u00f2 con l'arrivo dell'uomo attraverso lo Stretto di Bering, quando si and\u00f2 creando un ponte di ghiaccio tale da collegare le estreme propaggini di Asia e Siberia con il Nordamerica. Alcuni reperti archeologici sembrano per\u00f2 non confermare questa ipotesi, e portano a supporre un popolamento precedente, come indicherebbe l'abbondante presenza di siti archeologici nel Sudamerica e il basso numero di questi nel nord del continente. \u00c8 improbabile che i pi\u00f9 antichi siti nel nord siano ancora da scoprire, e questo \u00e8 sorprendente perch\u00e9 se le Americhe fossero state popolate originariamente in maniera esclusiva dalla Siberia, i siti pi\u00f9 antichi si troverebbero nel Nordamerica.\nPeriodo precolombiano.\nLe prime prove dell'esistenza di pratiche agricole in Sudamerica risalgono a circa il 6500 a.C., quando patate, fagioli e peperoncini iniziarono ad essere coltivati come prodotti alimentari nelle regioni prossime al bacino amazzonico. Altri elementi (tra cui ceramiche) hanno dimostrato che la manioca, prodotto alimentare diffuso anche oggi, veniva gi\u00e0 coltivata nel 2000 a.C.\nNel corso della grandi epoche migratorie, e soprattutto dopo la scoperta dell'agricoltura, gli antichi colonizzatori americani si insediarono nelle regioni e nelle aree ritenute pi\u00f9 favorevoli al loro sviluppo e al loro stile di vita. In una situazione di isolamento durata millenni rispetto alle societ\u00e0 del Vecchio Mondo, i popoli americani formarono culture originali e autonome, tanto da presentare due rivoluzioni neolitiche separate, una nella Mesoamerica e l'altra nelle Ande, che hanno dato origine a centinaia di civilt\u00e0 distinte.\nI primi insediamenti e la prima cultura nota in Sudamerica (e nelle Americhe in generale) furono i Valdivia lungo la costa sud-est dell'Ecuador. La prima civilt\u00e0 si svilupp\u00f2 a Norte Chico, lungo la costa peruviana. Quella Muisca fu la principale civilt\u00e0 indigena in quella che \u00e8 oggi la Colombia.\nImportanti culture pre-colombiane furono: Paraca e Nazca (400 a.C. \u2013 800 d.C., Per\u00f9); i Moche (100 a.C. \u2013 700 d.C., presso la costa settentrionale del Per\u00f9); Tiahuanaco (100 a.C. \u2013 1200 d.C., in Bolivia); Ca\u00f1ari (400 - 1532) nelle regioni centro-meridionali dell'Ecuador); Wari o Impero Huari (600 \u2013 1200, nell Per\u00f9 centro-settentrionale); l'Impero Chimu (1300 \u2013 1470, sulla costa peruviana settentrionale); i regni Chachapoya e Aymaran (1000 \u2013 1450, in Bolivia e nel Per\u00f9 meridionale).\nLa civilt\u00e0 Inca domin\u00f2 la regione delle Ande dal 1438 al 1533.\nPeriodo coloniale.\nIl primo europeo a giungere in America Meridionale fu probabilmente Amerigo Vespucci, il cui primo viaggio \u00e8 datato 1497. Con Juan de la Cosa, Vespucci avrebbe esplorato le coste del Venezuela, ma \u00e8 controversa l'opinione se fu durante questo viaggio che coni\u00f2 il nome \"Piccola Venezia\" per la laguna di Maracaibo o in quello del 1499. In ogni caso, a riprova del fatto che sia stato lui il primo a raggiungere le coste del continente c'\u00e8 la \"dedica\" che nel 1507 il cartografo Martin Waldseem\u00fcller gli fece, nominando \"America\" il continente meridionale. L'anno seguente lo stesso Cristoforo Colombo nel corso del suo terzo viaggio (1498) sbarc\u00f2 nell'attuale Venezuela, scopr\u00ec l'isola di Trinidad e identific\u00f2 quattro ramificazioni del delta dell'Orinoco con i fiumi del giardino dell'Eden: per questo ribattezz\u00f2 il continente \"Isla Santa\", per poi accorgersi che si trattava di molto di pi\u00f9 di un'isola.\nNel 1499 Vespucci torn\u00f2 in queste zone sotto il comando del pirata Alonso de Ojeda e forse, spingendosi pi\u00f9 ad est, scopr\u00ec il Rio delle Amazzoni. Sicuramente il primo a quantificare veramente l'enorme mole del continente fu Vicente Y\u00e1\u00f1ez Pinz\u00f3n (gi\u00e0 al seguito di Colombo anni prima) nel 1500. Pinz\u00f3n approd\u00f2 nei pressi della punta estrema del Brasile e segu\u00ec la costa fino ai Caraibi. Tre mesi dopo giungeva poco a sud nella costa orientale brasiliana Pedro Alvarez Cabral, capitano portoghese dirottato nella circumnavigazione dell'Africa verso l'India, che venne considerato per secoli lo scopritore del Brasile a dispetto di Pinz\u00f3n, tanto che in base a ci\u00f2 i Portoghesi si assicurarono la colonizzazione della zona. Tra il 1501 e il 1504 Vespucci comp\u00ec due nuovi viaggi in America meridionale al servizio del capitano portoghese Gon\u00e7alo Coelho e segu\u00ec molto a lungo le coste del Brasile, arrivando forse fino all'Uruguay (le ipotesi in merito sono discordi).\nDopo di lui tuttavia l'interesse inizi\u00f2 a decadere, soprattutto perch\u00e9 si appur\u00f2 che l'America tutta non fosse l'Asia e che oramai l'importante era trovare un passaggio per il Pacifico (si ipotizzava l'esistenza di quest'oceano, ma sar\u00e0 scoperto da Balboa solo nel 1513). A tale scopo un nuovo comandante, Juan D\u00edaz de Sol\u00eds, torn\u00f2 sul percorso tracciato da Vespucci, ma solo nel 1515; arriv\u00f2 fino al Rio della Plata dove fu ucciso dai cannibali. I suoi diari furono molto d'aiuto a Ferdinando Magellano, che tra il 1519 e il 1522 comp\u00ec per primo la circumnavigazione del globo scoprendo il famigerato passaggio a sud (stretto di Magellano) e raggiungendo il Pacifico. Oltre ad appurare una volta per tutte che il Rio della Plata era un fiume, raggiunse per primo la Patagonia (a cui diede il nome) e identific\u00f2 la Terra del Fuoco, che era divisa dal continente dallo stretto che aveva scoperto, con il continente Australe sconosciuto, teoria poi confutata da Francis Drake.\nIl percorso tuttavia non venne granch\u00e9 usato perch\u00e9 troppo lungo, e gli Spagnoli si contentarono di attraversare via terra il Messico e poi riprendere la navigazione. Tuttavia la colonizzazione e l'esplorazione del Sudamerica riprese presto, quando si venne a sapere che esisteva un impero ricco d'oro a sud. Era l'impero degli Inca, e fu raggiunto da Francisco Pizarro nel 1527 e conquistato negli anni successivi; in tal modo il dominio spagnolo si allung\u00f2 fino al Cile e i comandanti di Pizarro si dispersero ai quattro venti poco dopo per esplorare le zone circostanti nella speranza di trovare altre ricche civilt\u00e0 (ma invano). Francisco de Orellana nel 1542 fu il primo ad attraversare il continente discendendo il Rio delle Amazzoni fino alla foce dal Per\u00f9, Diego de Almagro esplor\u00f2 il Cile settentrionale fino a Santiago nel 1536, e Sebastiano Caboto penetr\u00f2 nell'Argentina dal Rio della Plata (Paran\u00e1) in cerca di una \"montagna d'argento\" nel 1526.\nUfficialmente la prima regione invasa dagli spagnoli fu Macuro, sulla punta della penisola di Paria, nello Stato di Sucre in Venezuela, a cui Cristoforo Colombo aveva dato il nome di \"Tierra de Gracia\". Il primo insediamento in questo continente fu a Cuman\u00e1 (sempre nella costa del Venezuela), mentre la prima citt\u00e0 fu Santa Marta in Colombia.\nNei decenni seguenti alle azioni post-Pizarro tuttavia l'interesse svan\u00ec del tutto, e gli Spagnoli si limitarono da allora per sempre a governare le regioni appena conquistate. Solo in Brasile e in Patagonia i coloni avanzeranno in terre sconosciute, e solo dal Settecento. Le regioni della foresta pluviale invece verranno esplorate solo tra l'Ottocento e il primo Novecento da altri europei mentre Livingstone e Stanley conquistavano il cuore dell'Africa, e mentre ormai era avvenuta la decolonizzazione.\nDal secolo XVI fino agli inizi del secolo XIX dunque la maggior parte dell'America Meridionale fu divisa in colonie governate maggiormente dalla Spagna e dal Portogallo. In seguito con l'indipendenza tali colonie si tramutarono in repubbliche, con l'eccezione della Guyana francese e delle Isole Falkland (e le isole pi\u00f9 prossime occupate dal Regno Unito), attualmente unici territori non indipendenti.\nLa decolonizzazione.\nNel corso del 1808 le pressioni dell'imperatore francese Napoleone Bonaparte scatenarono una serie di eventi che peggiorarono ulteriormente la gi\u00e0 compromessa situazione spagnola. Carlo IV di Spagna abdic\u00f2 al trono in favore del figlio Ferdinando VII, il 19 marzo 1808, dopo i moti di Aranjuez, e pi\u00f9 tardi, il 5 maggio 1808, la Spagna fu costretta a cedere il trono a Napoleone che design\u00f2 suo fratello, Giuseppe I, come nuovo re di Spagna. Questo provoc\u00f2 una reazione popolare in Spagna, conosciuta come Guerra d'indipendenza spagnola, che, tanto in Spagna che in America, port\u00f2 a costituire delle commissioni regionali che promossero la lotta contro gli invasori francesi al fine di riconsegnare al legittimo monarca il trono. Tuttavia, molte di queste commissioni vennero viste con sospetto dalle autorit\u00e0 spagnole, temendo che potessero essere filo-francesi. Di questo periodo furono importanti le azioni di Antonio Nari\u00f1o a Bogot\u00e0 (che aveva pubblicato la \"Dichiarazione dei diritti dell'uomo e del cittadino\"), il movimento di Juan Picornell, la congiura di Manuel Gual e Jos\u00e9 Mar\u00eda Espa\u00f1a, e il fallimento militare della spedizione di Francisco de Miranda in Venezuela.\nGuerre di Indipendenza.\nIl processo delle Guerre d'indipendenza ispanoamericana inizi\u00f2 con la Rivoluzione di La Paz nel 1809 nell'Alto Per\u00f9 e culmin\u00f2 con l'occupazione della fortezza del Callao nel 1826.\nNel 1817 il generale Jos\u00e9 de San Mart\u00edn attravers\u00f2 le Ande per sconfiggere i realisti in Cile e successivamente si diresse a Lima, al fine di colpire il centro del potere spagnolo. La spedizione sub\u00ec gravi perdite causa le situazioni estreme in cui si trov\u00f2 ad operare: l'altezza media dei picchi montuosi collocati tra i e i , le malattie, la larghezza media delle strade (talvolta anche di soli ), la temperatura che scendeva tra i \u221215 e i durante la notte fece s\u00ec che, dei uomini che componevano l'esercito, ben 300 morirono lungo la strada. Arrivarono solo muli dei partiti, e 500 cavalli dei iniziali. Allo stesso tempo San Martin dirigeva le 6 colonne che attraversarono le montagne in diversi punti, con l'obiettivo di confondere e di disperdere le forze realiste. Quando arriv\u00f2 in Cile, l'esercito patriota sotto il comando dello stesso San Mart\u00edn, trionf\u00f2 nella battaglia di Chacabuco. Con questa battaglia si inizi\u00f2 a scrivere la storia dell'emancipazione del Sudamerica. Tale azione verr\u00e0 completata da parte delle azioni militari avviate dal liberatore Sim\u00f3n Bol\u00edvar nel nord del continente, che raggiunse una decisiva vittoria nella battaglia di Boyac\u00e1.\nIl caso del Brasile.\nUn atto indispensabile per far emergere il Brasile come uno Stato nazionale fu la creazione, dopo le guerre napoleoniche, della capitale a Rio de Janeiro elevandolo cos\u00ec a status di regno del Brasile, un regno nel Regno Unito di Portogallo, Brasile e Algarve (1807 \u2013 1821). Al dissolversi pacificamente di questo regno fece seguito l'Impero del Brasile. L'indipendenza fu proclamata nel 1822 dal figlio del re del Portogallo. Don Pedro I del Brasile stabil\u00ec una monarchia costituzionale fino a quando fu proclamata la repubblica nel 1889.\nVentesimo secolo.\nNel corso del ventesimo secolo nel Sudamerica si insediarono diverse dittature e salirono al potere molti uomini forti. Ma verso la fine del secolo la maggior parte del continente di fatto era retto da governi eletti democraticamente, anche se non in tutti i casi si vennero a stabilire istituzioni di carattere duraturo. Lo sviluppo economico di Argentina, Brasile, e Uruguay contribuirono all'inizio del Novecento ad attrarre un gran numero di immigrati, soprattutto provenienti da Europa e Asia. Solo in misura molto minore la nuova ondata migratoria interess\u00f2 il resto del continente, mentre talune aree ne furono totalmente escluse. Il Canale di Panama aperto nel 1914 ebbe un impatto economico-sociale notevole per il Sudamerica.\nLa Guerra del Chaco (1932 \u2013 1935) combattuta tra la Bolivia e il Paraguay per il controllo del fiume Paraguay, si concluse con la vittoria di quest'ultimo. Fu una guerra tra due dei paesi che rimasero fra i pi\u00f9 poveri del Sudamerica lungo tutto il Novecento. Durante la prima e la seconda guerra mondiale, il continente rimase al sicuro dall'ondata distruttiva che aveva colpito Europa, Asia e Africa, il che comport\u00f2 una nuova ondata migratoria di migliaia di profughi. Con la fine del conflitto, il 30 aprile 1948, si fonda l'Organizzazione degli Stati Americani a Bogot\u00e0. Il 9 aprile era stato assassinato il leader popolare Jorge Eli\u00e9cer Gait\u00e1n sempre a Bogot\u00e1, che port\u00f2 la Colombia ad un conflitto politico che dur\u00f2 per il resto del secolo.\nLa guerra fredda ebbe conseguenze significative sul suolo americano. Nel primo semestre del 1960 la rivoluzione comunista a Cuba, guidata da Fidel Castro e Che Guevara, diresse la politica del paese verso l'Unione delle Repubbliche Socialiste Sovietiche (URSS), divenendo un alleato incondizionato a scapito degli interessi geostrategici degli Stati Uniti. Si pose un ferreo blocco economico all'isola. Fra gli anni sessanta e settanta alcuni governi, in Argentina, Brasile, Cile, Uruguay, furono allontanati o rovesciati da una serie di dittature non allineate.\nCon la fine della Guerra Fredda, e con la caduta del muro di Berlino, il continente ha visto affacciarsi il neoliberismo, un insieme di proposte politico-economiche con l'accento sulla libera circolazione dei capitali e la privatizzazione delle imprese pubbliche. A questi processi contribuirono la Banca Mondiale, l'Organizzazione Mondiale del Commercio e il Fondo Monetario Internazionale (FMI).\nEconomia.\nL'economia sudamericana \u00e8 stata caratterizzata in questi ultimi decenni da una bassa crescita e una bassa competitivit\u00e0 rispetto ai ben pi\u00f9 dinamici mercati emergenti di Cina e India. Tuttavia a partire dal 2004 si \u00e8 verificato un enorme aumento della crescita del PIL e anche della competitivit\u00e0. Sono configurate enormi differenze regionali e un'accentuata disparit\u00e0 nella distribuzione del reddito. La maggior parte della ricchezza \u00e8 concentrata nelle mani di una minoranza della popolazione, mentre milioni di individui sperimentano livelli di privazione che raggiunge, in casi estremi, la povert\u00e0 assoluta. Il divario economico tra ricchi e poveri, nella maggior parte delle nazioni del Sudamerica, \u00e8 considerata superiore rispetto alla media dei paesi degli altri continenti. In Venezuela, Paraguay, Bolivia e molti altri paesi sudamericani, il 20% della popolazione pi\u00f9 ricca detiene pi\u00f9 del 60% della ricchezza nazionale, mentre il 20% della popolazione pi\u00f9 povera ne possiede meno del 5%.\nQuesta realt\u00e0 per\u00f2 non \u00e8 omogenea in tutto il Sudamerica: esiste infatti un gruppo di paesi chiamati \u201cdel Cono Sud\u201d (Argentina, Brasile meridionale, Cile e Uruguay), che presentano indicatori socio-economici pi\u00f9 positivi e tassi pi\u00f9 elevati di sviluppo umano, tali da classificarli nella categoria degli stati pi\u00f9 sviluppati. In particolare il Cile, l'Argentina e l'Uruguay vanno considerati come paesi pienamente sviluppati con bassi tassi di povert\u00e0 e reddito medio-alto, e le loro capitali presentano indicatori socioeconomici molto simili ad alcune citt\u00e0 europee come Milano, Madrid e Lisbona. Il Brasile \u00e8 invece annoverato nel BRICS, ovvero il gruppo delle cinque pi\u00f9 grandi e \"promettenti\" economie in via di sviluppo a livello mondiale (insieme a Russia, India, Cina e Sudafrica). Attualmente i fattori che ostacolano un'ulteriore crescita dell'economia sudamericana e l'espansione dei suoi prodotti sui mercati internazionali sono la classe dirigente che sostiene lo \"status quo\", le interferenze politiche di altri paesi occidentali, e minor competitivit\u00e0 sul piano dei prezzi e in termini di produttivit\u00e0 rispetto ai principali competitori (\"in primis\" la Cina).\nL'economia sudamericana \u00e8 ripartita tra le estrazioni minerarie della regione amazzonica e l'agricoltura presente in quasi tutti i paesi. L'industrializzazione \u00e8 ad un livello medio in varie regioni, anche se \u00e8 molto forte la presenza di gruppi multinazionali. L'estrazione e l'esportazione di petrolio \u00e8 importante in Venezuela, che possiede alcune delle pi\u00f9 grandi riserve mondiali, in Argentina e nell'oceano Atlantico prospiciente Rio de Janeiro. La Bolivia si distingue per la produzione di gas naturale.\nLe pi\u00f9 ricche e industrializzate regioni del continente sono: in primo luogo lo Stato di San Paolo, che possiede la pi\u00f9 grande economia del Sudamerica, dove \u00e8 presente il principale centro finanziario, e i principali poli tecnologici (S\u00e3o Carlos, S\u00e3o Jos\u00e9 dos Campos e Campinas) e il pi\u00f9 grande e movimentato porto; segue per importanza la zona industriale lungo il fiume Paran\u00e1 tra Rosario e La Plata in Argentina con Buenos Aires come fulcro (secondo maggior porto e seconda citt\u00e0 in termini di PIL pi\u00f9 alto) e dallo Stato brasiliano di Rio de Janeiro. Dopo il Brasile, l'Argentina rappresenta la seconda pi\u00f9 grande economia in termini di PIL nel Sudamerica. Secondo i dati della Banca Mondiale, nel 2007 cinque paesi sono stati classificati fra i primi cinquanta in termini di PIL (nominale): Brasile, Argentina, Venezuela, Colombia e Cile.\nUtilizzando il PIL nominale nel confronto, i paesi con una moneta svalutata nei confronti del dollaro appaiono come meno produttivi. Per questo si utilizza anche il confronto con la parit\u00e0 di potere d'acquisto (PPA). Fra i paesi con PIL (PPA) pro capite pi\u00f9 elevato, secondo quanto pubblicato dal Fondo monetario internazionale (FMI) l'Argentina \u00e8 l'unico paese sudamericano tra i primi 50, seguita da Cile, Uruguay, Brasile e Venezuela.\nA causa di uno storico tasso d'inflazione elevata in quasi tutti i paesi sudamericani, si registrano alti tassi di interesse che comportano conseguentemente bassi livelli di investimento. I tassi d'interesse sono spesso a due cifre. L'eccezione \u00e8 il Cile che vanta una discreta stabilit\u00e0 economica con tassi di interesse ad un'unica cifra.\nSolo Argentina e Brasile fanno parte del G20 (il gruppo dei paesi pi\u00f9 industrializzati e le nazioni emergenti), mentre solo il Brasile fa parte del G8+5 (i paesi pi\u00f9 industrializzati del pianeta e i pi\u00f9 influenti). Tra le principali metropoli del Sudamerica si contano a San Paolo, Buenos Aires, Rio de Janeiro, Santiago del Cile, Lima, Caracas, Quito e Bogot\u00e0.\nL'Unasud sta pianificando la creazione di una zona di libero scambio in grado di unire le due comunit\u00e0 gi\u00e0 esistenti, il Mercosur e la Comunit\u00e0 andina.\nAgricoltura.\nI quattro paesi con la maggiore agricoltura in Sud America sono Brasile, Argentina, Cile e Colombia:\nBestiame.\nBrasile \u00e8 il pi\u00f9 grande esportatore mondiale di carne di pollo: 3,77 milioni di tonnellate nel 2019. Il paese \u00e8 il proprietario della seconda mandria di bestiame pi\u00f9 grande del mondo, 22,2% della mandria mondiale. Il paese \u00e8 stato il secondo maggior produttore di manzo nel 2019, responsabile del 15,4% della produzione mondiale. \u00c8 stato anche il terzo produttore di latte al mondo nel 2018. Quest'anno il paese ha prodotto 35,1 miliardi di litri. Nel 2019, il Brasile \u00e8 stato il 4 \u00b0 pi\u00f9 grande produttore di maiale al mondo, con quasi 4 milioni di tonnellate.\nNel 2018, Argentina \u00e8 stato il quarto produttore mondiale di manzo, con una produzione di 3 milioni di tonnellate (solo dopo Stati Uniti, Brasile e Cina). Uruguay \u00e8 anche un importante produttore di carne. Nel 2018 ha prodotto 589.000 tonnellate di carne bovina.\nNella produzione di carne di pollo, l'Argentina \u00e8 tra i 15 maggiori produttori al mondo e il Per\u00f9 e la Colombia tra i 20 maggiori. Nella produzione di manzo, la Colombia \u00e8 uno dei 20 maggiori produttori al mondo. Nella produzione di miele, l'Argentina \u00e8 tra i 5 maggiori produttori al mondo e il Brasile tra i 15 maggiori. In termini di produzione di latte di mucca, l'Argentina \u00e8 tra i 20 maggiori produttori al mondo.\nEstrazione mineraria.\nCile contribuisce a circa un terzo della produzione mondiale di rame. Nel 2018, Per\u00f9 \u00e8 stato il secondo produttore mondiale di argento e rame e il sesto produttore di oro (i 3 metalli che generano il maggior valore), oltre a \"essere il terzo produttore mondiale di zinco e stagno e quarto di piombo. Brasile \u00e8 il secondo esportatore mondiale di minerale di ferro, possiede il 98% delle riserve note di niobio nel mondo ed \u00e8 uno dei 5 maggiori produttori mondiali di bauxite, manganese e stagno. Bolivia \u00e8 il quinto produttore mondiale di stagno, il settimo produttore di argento e l'ottavo produttore di zinco al mondo.\nPetrolio e gas.\nNella produzione di petrolio, il Brasile \u00e8 stato il decimo produttore mondiale di petrolio nel 2019, con 2,8 milioni di barili / giorno. Al ventunesimo posto il Venezuela, con 877mila barili / giorno, la Colombia al 22\u00ba con 886mila barili / giorno, l'Ecuador al 28\u00ba con 531mila barili / giorno e l'Argentina. 29 con 507mila barili / giorno. Dato che Venezuela ed Ecuador consumano poco petrolio ed esportano la maggior parte della loro produzione, fanno parte dell'OPEC. Il Venezuela ha registrato un forte calo della produzione dopo il 2015 (dove ha prodotto 2,5 milioni di barili / giorno), scendendo nel 2016 a 2,2 milioni, nel 2017 a 2 milioni, nel 2018 a 1,4 milioni e nel 2019 a 877mila, per mancanza di investimenti.\nNella produzione di gas naturale, nel 2018, l'Argentina ha prodotto 1.524 bcf (miliardi di piedi cubi), Venezuela 946, Brasile 877, Bolivia 617, Per\u00f9 451, Colombia 379.\nTurismo.\nNella lista delle destinazioni turistiche mondiali, nel 2018, Argentina \u00e8 stato il 47 \u00b0 paese pi\u00f9 visitato, con 6,9 milioni di turisti internazionali (e ricavi per 5,5 miliardi di dollari); Brasile \u00e8 stato il 48 \u00b0 pi\u00f9 visitato con 6,6 milioni di turisti (e ricavi per 5,9 miliardi di dollari); Cile al 53 \u00b0 posto con 5,7 milioni di turisti (e un reddito di 2,9 miliardi di dollari); Per\u00f9 in posizione 60 con 4,4 milioni di turisti (e un reddito di 3,9 miliardi di dollari); Colombia 65 \u00b0 con 3,8 milioni di turisti (e ricavi per 5,5 miliardi di dollari); Uruguay 69 \u00b0 con 3,4 milioni di turisti (e un reddito di 2,3 miliardi di dollari). Si noti che il numero di turisti non riflette sempre l'importo monetario che il paese riceve dal turismo. Alcuni paesi svolgono un turismo di livello superiore, ottenendo maggiori benefici. Il turismo in Sud America \u00e8 ancora poco evoluto: in Europa, ad esempio, i paesi ottengono valori turistici annuali come 73,7 miliardi di dollari (Spagna), ricevendo 82,7 milioni di turisti o 67,3 milliardi di dollari (Francia) che ricevono 89,4 milioni di turisti. Mentre l'Europa ha ricevuto 710 milioni di turisti nel 2018, l'Asia 347 milioni e il Nord America 142,2 milioni, il Sud America solo 37 milioni, l'America Centrale 10,8 milioni e i Caraibi 25,7 milioni.\nIndustrie.\nLa Banca mondiale elenca ogni anno i principali paesi produttori in base al valore di produzione totale. Secondo la lista del 2019, il Brasile ha la tredicesima industria pi\u00f9 preziosa del mondo (173,6 miliardi di dollari), il Venezuela la trentesima (58,2 miliardi di dollari, che dipendono dal petrolio per ottenere questo valore), l'Argentina la 31 il pi\u00f9 grande ($ 57,7 miliardi), la Colombia il 46 pi\u00f9 grande ($ 35,4 miliardi), il Per\u00f9 il 50 pi\u00f9 grande ($ 28,7 miliardi) e il Cile il 51 pi\u00f9 grande ($ 28,3 miliardi).\nIn America Meridionale, pochi paesi ottengono una proiezione nell'attivit\u00e0 industriale: Brasile, Argentina, e, in modo meno prominente, Cile. Iniziata tardi, l'industrializzazione di questi paesi ha ricevuto un grande impulso dalla seconda guerra mondiale: ci\u00f2 ha impedito ai paesi in guerra di acquistare i prodotti che erano abituati a importare ed esportare ci\u00f2 che producevano. Allora, beneficiando delle abbondanti materie prime locali, dei bassi salari pagati alla forza lavoro e di una certa specializzazione portata dagli immigrati, paesi come Brasile e Argentina, oltre a Venezuela, Cile, Colombia e Per\u00f9, hanno potuto implementare grandi parchi industriali. In generale, in questi paesi ci sono industrie che richiedono poco capitale e tecnologia semplice per la loro installazione, come l'industria alimentare e tessile. Spiccano anche le industrie di base (acciaio, ecc.), Nonch\u00e9 le industrie metallurgiche e meccaniche.\nI parchi industriali di Brasile, Argentina e Cile, tuttavia, presentano una diversit\u00e0 e una raffinatezza molto maggiori, producendo articoli tecnologici avanzati. Nel resto dei paesi dell'America Meridionale, predominano le industrie di trasformazione dei prodotti primari per l'esportazione.\nIl Brasile \u00e8 il leader industriale in America Meridionale. In industria alimentare, nel 2019, il Brasile \u00e8 stato il secondo esportatore mondiale di alimenti trasformati. Nel 2016, il paese \u00e8 stato il 2 \u00b0 produttore di cellulosa al mondo e l'8 \u00b0 produttore di carta. In industria di scarpa, nel 2019, il Brasile si \u00e8 classificato al 4 \u00b0 posto tra i produttori mondiali. Nel 2019, il paese \u00e8 stato l'8 \u00b0 produttore di veicoli e il 9 \u00b0 produttore di acciaio nel mondo. Nel 2018, industria chimica del Brasile si \u00e8 classificata all'8 \u00b0 posto nel mondo. In Industria tessile, il Brasile, sebbene nel 2013 fosse tra i 5 maggiori produttori mondiali, \u00e8 poco integrato nel commercio mondiale. Nel settore dell'aviazione, il Brasile ha Embraer, il terzo produttore di aeromobili al mondo, dietro solo Boeing e Airbus.\nTrasporti.\nIl trasporto in Sud America \u00e8 sostanzialmente effettuato in modalit\u00e0 autostrada, la pi\u00f9 sviluppata della regione. Esiste anche una notevole infrastruttura di porti e aeroporti. Il settore ferroviario e fiume, sebbene abbia un potenziale, viene solitamente trattato in modo secondario.\nIl Brasile ha pi\u00f9 di 1,7 milioni di chilometri di strade, di cui 215.000\u00a0km asfaltati e circa 14.000\u00a0km strade divise. Le due autostrade pi\u00f9 importanti del paese sono BR-101 e BR-116. L'Argentina ha pi\u00f9 di 600.000\u00a0km di strade, di cui circa 70.000\u00a0km sono asfaltate e circa 2.500\u00a0km sono autostrade divise. Le tre autostrade pi\u00f9 importanti del paese sono Ruta 9, Ruta 7 e Ruta 14. La Colombia ha circa 210.000\u00a0km di strade e circa 2.300\u00a0km sono divisi in autostrade. Il Cile ha circa 82.000\u00a0km di strade, 20.000 delle quali sono asfaltate e circa 2.000\u00a0km sono strade divise. L'autostrada pi\u00f9 importante del paese \u00e8 Ruta 5 (Panamericana) In Sud America, questi 4 paesi hanno la migliore infrastruttura stradale e il maggior numero di autostrade a doppia corsia.\nA causa delle Cordigliera delle Ande, Rio delle Amazzoni e Foresta Amazzonica, ci sono sempre state difficolt\u00e0 nell'attuare strade transcontinentali o bi-oceaniche. Praticamente l'unica rotta che esisteva era quella che collegava il Brasile con Buenos Aires, in Argentina e poi con Santiago, in Cile. Tuttavia, negli ultimi anni, con gli sforzi congiunti dei paesi, hanno iniziato a emergere nuove rotte, come Brasile-Per\u00f9 (Carretera Interoce\u00e1nica), e una nuova autostrada tra Brasile, Paraguay, Argentina settentrionale e Cile settentrionale (Corridoio Bioceanico).\nCi sono pi\u00f9 di 2.000 aeroporti in Brasile. Il paese ha il secondo pi\u00f9 grande numero di aeroporti al mondo, dietro solo agli Stati Uniti. L'Aeroporto di San Paolo-Guarulhos, situato nella regione metropolitana di San Paolo, \u00e8 il pi\u00f9 grande e il pi\u00f9 trafficato del paese: l'aeroporto collega San Paolo con praticamente tutte le principali citt\u00e0 del mondo. Il Brasile ha 44 aeroporti internazionali, come Rio de Janeiro, Brasilia, Belo Horizonte, Porto Alegre, Florian\u00f3polis, Cuiab\u00e1, Salvador, Recife, Fortaleza, Bel\u00e9m e Manaus, tra gli altri. L'Argentina ha importanti aeroporti internazionali come Buenos Aires, C\u00f3rdoba, Bariloche, Mendoza, Salta, Puerto Iguaz\u00fa, Neuqu\u00e9n e Usuhaia, tra gli altri. Il Cile ha importanti aeroporti internazionali come Santiago, Antofagasta, Puerto Montt, Punta Arenas e Iquique, tra gli altri. La Colombia ha importanti aeroporti internazionali come Bogot\u00e1, Medell\u00edn, Cartagena, Cali e Barranquilla, tra gli altri. Il Per\u00f9 ha importanti aeroporti internazionali come Lima, Cuzco e Arequipa. Altri aeroporti importanti sono quelli nelle capitali dell'Uruguay (Montevideo), Paraguay (Asunci\u00f3n), Bolivia (La Paz) e Ecuador (Quito). I 10 aeroporti pi\u00f9 trafficati del Sud America nel 2017 sono stati: S\u00e3o Paulo-Guarulhos (Brasile), Bogot\u00e1 (Colombia), S\u00e3o Paulo-Congonhas (Brasile), Santiago (Cile), Lima (Per\u00f9), Brasilia (Brasile), Rio di Janeiro. (Brasile), Buenos Aires-Aeroparque (Argentina), Buenos Aires-Ezeiza (Argentina) e Minas Gerais (Brasile).\nIn relazione ai porti, il Brasile ha alcuni dei porti pi\u00f9 trafficati del Sud America, come Porto di Santos, Porto di Rio de Janeiro, Porto di Paranagu\u00e1, Porto di Itaja\u00ed, Porto di Rio Grande e Porto di Suape. L'Argentina ha porti come Porto di Buenos Aires e Porto di Rosario. Il Cile ha importanti porti in Valpara\u00edso, Caldera, Mejillones, Antofagasta, Iquique, Arica e Puerto Montt. La Colombia ha porti importanti come Buenaventura e Baia di Cartagena. Il Per\u00f9 ha importanti porti in Callao, Ilo e Matarani. I 15 porti pi\u00f9 attivi del Sud America sono: Porto di Santos (Brasile), Porto di Bah\u00eda de Cartagena (Colombia), Callao (Per\u00f9), Guayaquil (Ecuador), Buenos Aires (Argentina), San Antonio (Cile), Buenaventura (Colombia), Itaja\u00ed (Brasile), Valpara\u00edso (Cile), Montevideo (Uruguay), Paranagu\u00e1 (Brasile), Rio Grande (Brasile), S\u00e3o Francisco do Sul (Brasile), Manaus (Brasile) e Coronel (Cile).\nLa rete ferroviaria brasiliana ha un'estensione di circa 30.000 chilometri. Fondamentalmente \u00e8 utilizzato per il trasporto di minerali. La ferrovia argentina La rete, con 47.000\u00a0km di strade, era una delle pi\u00f9 grandi al mondo e continua ad essere la pi\u00f9 lunga dell'America Latina. Aveva circa 100.000\u00a0km di rotaie, ma il sollevamento dei binari e l'enfasi posta sul trasporto motorizzato lo ridussero gradualmente. Ha quattro diversi percorsi e collegamenti internazionali con Paraguay, Bolivia, Cile, Brasile e Uruguay. Il Cile ha quasi 7.000\u00a0km di ferrovie, con collegamenti con Argentina, Bolivia e Per\u00f9. La Colombia ha solo circa 3.500\u00a0km di ferrovie.\nTra i principali rotte navigabili brasiliani, due spiccano: Corso d'acqua Paran\u00e1-Tiet\u00e9 (che ha una lunghezza di 2.400\u00a0km, 1.600 nel fiume Paran\u00e1 e 800\u00a0km nel fiume Tiet\u00ea, prosciugando la produzione agricola dagli stati di Mato Grosso, Mato Grosso do Sul, Goi\u00e1s e parte di Rond\u00f4nia, Tocantins e Minas Gerais) e Corso d'acqua Solim\u00f5es-Amazonas (ha due sezioni: Solim\u00f5es, che va da Tabatinga a Manaus, con circa 1600\u00a0km, e Amazonas, che si estende da Manaus a Bel\u00e9m, con 1650\u00a0km. Quasi tutto il trasporto di passeggeri dalla pianura amazzonica viene effettuato da questa via d'acqua, oltre a praticamente tutto il trasporto di merci che va al principali centri regionali di Bel\u00e9m e Manaus). In Brasile, questo trasporto \u00e8 ancora sottoutilizzato: le sezioni pi\u00f9 importanti delle vie navigabili interne, dal punto di vista economico, si trovano nel sud-est e nel sud del Paese. Il suo pieno utilizzo dipende ancora dalla costruzione di chiuse, grandi lavori di dragaggio e, principalmente, dai porti che consentono l'integrazione intermodale. In Argentina, la rete di vie navigabili \u00e8 costituita dai fiumi La Plata, Paran\u00e1, Paraguay e Uruguay. I principali porti fluviali sono Z\u00e1rate e Campana. Il porto di Buenos Aires \u00e8 storicamente il primo per importanza individuale, ma l'area conosciuta come Up-River, che si estende per 67\u00a0km della porzione Santa F\u00e9 del fiume Paran\u00e1, riunisce 17 porti che concentrano il 50% del esportazioni totali del paese.\nEnergia.\nBrasile.\nIl governo brasiliano ha intrapreso un ambizioso programma per ridurre la dipendenza dal petrolio importato. Le importazioni in precedenza rappresentavano oltre il 70% del fabbisogno di petrolio del paese, ma il Brasile \u00e8 diventato autosufficiente in termini di petrolio nel 2006-2007. Il Brasile \u00e8 stato il decimo produttore di petrolio al mondo nel 2019, con 2,8 milioni di barili / giorno. La produzione riesce a soddisfare la domanda del paese. all'inizio del 2020, nella produzione di petrolio e gas naturale, il paese ha superato per la prima volta i 4 milioni di barili di petrolio equivalente al giorno. Nel gennaio di quest'anno sono stati estratti 3,168 milioni di barili di petrolio al giorno e 138,753 milioni di metri cubi di gas naturale.\nIl Brasile \u00e8 uno dei principali produttori mondiali di energia idroelettrica. Nel 2019, il Brasile aveva 217 impianti idroelettrici in funzione, con una capacit\u00e0 installata di 98.581\u00a0MW, il 60,16% della produzione di energia del paese. Nella produzione totale di elettricit\u00e0, nel 2019 il Brasile ha raggiunto 170.000\u00a0MW di capacit\u00e0 installata, oltre il 75% da fonti rinnovabili (il maggioranza, idroelettrico).\nNel 2013, la Regione Sudest ha utilizzato circa il 50% del carico del Sistema Integrato Nazionale (SIN), essendo la principale regione che consuma energia nel paese. La capacit\u00e0 di generazione elettrica installata nella regione \u00e8 stata di quasi 42.500\u00a0MW, che rappresentava circa un terzo della capacit\u00e0 di generazione del Brasile. La generazione idroelettrica ha rappresentato il 58% della capacit\u00e0 installata della regione, con il restante 42% corrispondente sostanzialmente alla generazione termoelettrica. San Paolo rappresentava il 40% di questa capacit\u00e0; Minas Gerais di circa il 25%; Rio de Janeiro del 13,3%; e Esp\u00edrito Santo ha rappresentato il resto. La Regione Sud possiede la Diga di Itaip\u00fa, che \u00e8 stata la pi\u00f9 grande centrale idroelettrica del mondo per diversi anni, fino all'inaugurazione della Diga delle Tre Gole in Cina. Rimane il secondo pi\u00f9 grande idroelettrico operante al mondo. Il Brasile \u00e8 comproprietario dello stabilimento di Itaipu con Paraguay: la diga si trova sul fiume Paran\u00e1, al confine tra paesi. Ha una capacit\u00e0 di generazione installata di 14 GW per 20 unit\u00e0 di generazione da 700 MW ciascuno. Regione nord ha grandi impianti idroelettrici, come Diga di Belo Monte e Diga di Tucuru\u00ed, che producono gran parte dell'energia nazionale. Il potenziale idroelettrico del Brasile non \u00e8 stato ancora pienamente sfruttato, quindi il paese ha ancora la capacit\u00e0 di costruire diversi impianti di energia rinnovabile nel proprio territorio.\nNel 2019, \u00e8 stato stimato che il paese aveva un potenziale di generazione stimato energia eolica di circa 522\u00a0GW (questo, solo a terra), energia sufficiente per soddisfare il triplo della domanda attuale del paese. A febbraio 2021, secondo ONS, la capacit\u00e0 totale installata di energia eolica era di 19,1\u00a0GW, con fattore di capacit\u00e0 medio del 58%. Mentre la media mondiale dei fattori di capacit\u00e0 di produzione eolica \u00e8 del 24,7%, ci sono aree nel nord del Brasile, specialmente nello Stato di Bahia, dove alcuni parchi eolici registrano con fattori di capacit\u00e0 media superiori al 60%; il fattore di capacit\u00e0 medio nella Regione Nordest \u00e8 del 45% sulla costa e del 49% nell'entroterra. Nel 2019 l'energia eolica rappresentava il 9% dell'energia generata nel Paese.\nEnergia nucleare rappresenta circa il 4% dell'elettricit\u00e0 del Brasile. Il monopolio della generazione di energia nucleare \u00e8 di propriet\u00e0 di Eletronuclear (Eletrobr\u00e1s Eletronuclear S / A), una consociata interamente controllata di Eletrobr\u00e1s. L'energia nucleare \u00e8 prodotta da due reattori ad Angra. Si trova presso il Central Nuclear Almirante \u00c1lvaro Alberto (CNAAA) sulla Praia de Itaorna ad Angra dos Reis, Rio de Janeiro. Consiste di due reattori ad acqua pressurizzata, Angra I, con una capacit\u00e0 di 657\u00a0MW, collegati alla rete elettrica nel 1982, e Angra II, con una capacit\u00e0 di 1.350\u00a0MW, collegati nel 2000. Un terzo reattore, Angra III, con una potenza prevista di 1.350\u00a0MW, dovrebbe essere terminato.\nA partire da luglio 2021, secondo ONS, la capacit\u00e0 totale installata del fotovoltaico energia solare \u00e8 stata di 10,3\u00a0GW, con una media del fattore di capacit\u00e0 del 23%. Alcuni degli stati brasiliani pi\u00f9 irradiated sono MG (\"Minas Gerais\"), BA (\"Bahia\") e GO (Goi\u00e1s), che hanno effettivamente record a livello mondiale di irradiation. Nel 2019, l'energia solare ha rappresentato l'1,27% dell'energia generata nel paese. Nel 2020 il Brasile era il quattordicesimo paese al mondo in termini di energia solare installata (7,8 GW).\nNel 2020, il Brasile \u00e8 stato il secondo Paese al mondo per produzione di energia attraverso biomassa (produzione di energia da biocombustibili solidi e rifiuti rinnovabili), con 15,2 GW installati."}
{"id": "1383867", "revid": "75012", "url": "https://it.wikipedia.org/wiki?curid=1383867", "title": "Loggionista", "text": ""}
{"id": "1383872", "revid": "75012", "url": "https://it.wikipedia.org/wiki?curid=1383872", "title": "Loggionisti", "text": ""}
{"id": "1383875", "revid": "339392", "url": "https://it.wikipedia.org/wiki?curid=1383875", "title": "Al Kufrah", "text": ""}
{"id": "1383877", "revid": "380654", "url": "https://it.wikipedia.org/wiki?curid=1383877", "title": "Kenny Dykstra", "text": "Ha iniziato la sua carriera in WWE giovanissimo, entrando a far parte della Spirit Squad, una stable formata da cheerleader. In tutta la sua militanza nella federazione di Vince McMahon, Kenny ha conquistato una volta il World Tag Team Championship come membro della Spirit Squad, difendendolo sotto la \"Freebird Rule\".\nWrestling.\nInizi.\nDoane fa il suo debutto nel 2001 all'et\u00e0 di 15 anni. Inizia la sua carriera nell'area del New England sotto il nome di \"Broadway\" Kenn Phoenix. Viene allenato da Killer Kowalski in Massachusetts. Firma un contratto di sviluppo con la World Wrestling Entertainment e viene mandato in Ohio Valley Wrestling (OVW). Fa la sua prima apparizione televisiva a 17 anni nell'episodio del 12 maggio 2003 di Raw come Kenn Phoenix. A Heat fa un'altra apparizione ma perde contro Lance Storm. Il 3 giugno 2005 fa il suo primo match in OVW perdendo contro Kenzo Suzuki. Tre settimane dopo vince l'OVW Television Championship battendo Deuce Shade. Perde il titolo contro CM Punk il 9 novembre 2005.\nWWE.\nRaw, Spirit Squad e faida con Shawn Michaels (2006).\nDopo aver perso il Television Championship, Doane si unisce alla Spirit Squad, una stable di \"cheerleader\" maschi usando il nome di Kenny. Il 23 gennaio 2006 in un episodio di Raw i cinque della Spirit Squad aiutano Jonathan Coachman a vincere il match di qualificazione per la Royal Rumble contro Jerry Lawler. Poi si alleano con Vince McMahon che era impegnato in un feud con Shawn Michaels. Era frequente infatti che i membri della Spirit Squad combattessero in un 5 on 1 handicap match contro Shawn Michaels.\nDopo il feud con Michaels, Kenny e il resto della Spirit Squad vincono il World Tag Team Championship contro Big Show e Kane. Il match in realt\u00e0 non fu legale: infatti Kenny colp\u00ec l'arbitro accidentalmente e gli altri quattro membri ne approfittarono per attaccare insieme Big Show che venne schienato proprio da Kenny. Subito dopo il match, tutti i membri vennero riconosciuti come campioni e perci\u00f2 potevano schierare la formazione a loro pi\u00f9 gradita per difendere i titoli.\nTre settimane dopo, McMahon annunci\u00f2 un altro handicap match contro Michaels. Tuttavia, il match non venne disputato perch\u00e9 la Spirit Squad attacc\u00f2 brutalmente Shawn Michaels prima del match. Subito dopo, McMahon ordin\u00f2 a Triple H di infierire sul ormai esausto Shawn. Kenny per\u00f2 identificando Triple H come un nemico prova a colpirlo e ci\u00f2 fece scatenare la sua rabbia e si schier\u00f2 dalla parte di Michaels. Cos\u00ec si riform\u00f2 la D-X che inizi\u00f2 subito un feud con la Spirit Squad.\nLa Spirit Squad intanto riesce a difendere i titoli in diverse occasioni: contro Jim Duggan ed Eugene, Charlie Haas e Viscera, Snitsky e Val Venis. Poche settimane dopo per\u00f2, Kenny in singolo perde un match contro Ric Flair. Dopo due sconfitte consecutive contro i Cryme Time, Kenny attacca Mikey dicendo che sconfigger\u00e0 Flair da solo molto presto. Tuttavia, viene deciso che Ric Flair e una leggenda a scelta del pubblico fra Sgt. Slaughter, Roddy Piper e Dusty Rhodes andranno per i titoli di coppia a Cyber Sunday contro la Spirit Squad. I Fans scelgono Piper e lui e Flair sconfiggono Kenny e Mikey e conquistano il World Tag Team Championship.\nIl gruppo si scioglie durante la puntata di Raw del 27 novembre quando perdono contro Shawn Michaels, Triple H e Ric Flair in un 5 on 3 handicap match e Kenny insieme agli altri vengono rimandati in Ohio Valley Wrestling.\nRitorno a SmackDown (2007\u20132008).\nDopo la gimmick della Spirit Squad, Kenny ritorna con una nuova musica, una nuova gimmick e un nuovo nome, Kenny Dykstra. Kenny si dimostra subito interessato ad entrare nei Rated RKO, team composto da Randy Orton ed Edge. Dopo essere stato cacciato riesce a battere Ric Flair, Eugene e Val Venis. Successivamente forma un team con Johnny Nitro, ma i due si dividono quando Kenny viene ingaggiato a SmackDown! e Nitro in ECW.\nDykstra fa il suo debutto a SmackDown! il 6 giugno 2007 perdendo contro Chuck Palumbo. Il 20 giugno partecipa alla battle royal per decretare il primo sfidante per il World Heavyweight Championship ma viene eliminato dopo poco da Chris Masters. Pi\u00f9 tardi perde un match contro Matt Hardy. Dykstra forma poi un team con Victoria. I due affrontano spesso Jimmy Wang Yang e Torrie Wilson o Chuck Palumbo e Michelle McCool, ottenendo sia vittorie che sconfitte.\nDopo una lunga assenza dai teleschermi della WWE, fa il suo ritorno il 15 agosto 2008 perdendo contro l'allora WWE Champion Triple H.\nIl 10 novembre 2008, la WWE rilascia Kenny Dykstra.\nDragon Gate USA (2009\u20132016).\nNel 2009, Doane inizia a lavorare per la Dragon Gate USA sotto il suo vero nome. Il 16 gennaio perde contro Jimmy Jacobs. Il 9 marzo, Doane, sotto il suo vero nome combatte in un dark match della Total Nonstop Action Wrestling (TNA) perdendo contro Homicide. Il 1\u00ba novembre 2010, Doane annuncia che probabilmente effettuer\u00e0 altri dark match per la TNA.\nRitorno in WWE (2016).\nNella puntata di \"SmackDown\" del 4 ottobre 2016 Kenny e Mikey sono ritornati in WWE utilizzando la loro vecchia gimmick di cheerleader, ed hanno attaccato il loro ex-compagno Dolph Ziggler (Nicky) su ordine di The Miz. Il 9 ottobre a No Mercy Kenny e Mikey sono nuovamente intervenuti per attaccare Ziggler durante il Title vs. Career match contro The Miz, valevole per l'Intercontinental Championship ma, nonostante questo, Ziggler ha vinto l'incontro e il titolo. Nella puntata di \"SmackDown\" dell'11 ottobre Kenny e Mikey sono stati sconfitti da Ziggler in un 2-on-1 Handicap match. Nella puntata di \"SmackDown\" del 18 ottobre la Spirit Squad e The Miz hanno sconfitto Dolph Ziggler e i WWE SmackDown Tag Team Champions Heath Slater e Rhyno. Nella puntata di \"SmackDown\" del 25 ottobre Kenny e Mikey hanno affrontato Heath Slater e Rhyno per il WWE SmackDown Tag Team Championship ma sono stati sconfitti. Nella puntata di \"SmackDown\" del 1\u00ba novembre Kenny e Mikey hanno affrontato gli American Alpha (Chad Gable e Jason Jordan) con in palio la possibilit\u00e0 di far parte del Team \"SmackDown\" per Survivor Series ma sono stati sconfitti. Nella puntata speciale di \"SmackDown\" del 15 novembre la Spirit Squad \u00e8 intervenuta per aiutare The Miz nel suo match titolato contro Dolph Ziggler, dove Miz \u00e8 riuscito a riconquistare l'Intercontinental Championship. Pi\u00f9 tardi, quella stessa sera, la Spirit Squad, gli Ascension (Konnor e Viktor), gli Headbangers (Mosh e Trasher) e i Vaudevillains (Aiden English e Simon Gotch) sono stati sconfitti dagli American Alpha, Heath Slater e Rhyno, gli Usos (Jimmy Uso e Jey Uso) e i Breezango (Fandango e Tyler Breeze) in un 16-man Tag Team match. Dopo quest'apparizione, Kenny e Mikey sono tornati a combattere nei vari circuiti indipendenti."}
{"id": "1383888", "revid": "729019", "url": "https://it.wikipedia.org/wiki?curid=1383888", "title": "Frederic John Walker", "text": "Prest\u00f2 servizio come capitano di corvetta nella Royal Navy durante la seconda guerra mondiale.\nCome cadetto inizi\u00f2 nel 1913, e 26 anni dopo si ritrov\u00f2 con il comando di capitano di fregata, specializzato nella lotta antisommergibili. Non aveva molte possibilit\u00e0 di carriera, e solo lo scoppio della seconda guerra mondiale cambi\u00f2 le cose in maniera definitiva.Per\u00f2 non subito: nei primi 2 anni di guerra, mentre i sommergibili tedeschi mandavano a picco oltre 4 milioni di tonnellate di naviglio mercantile, venne relegato\na compiti di servizio a terra. Solo dopo molte insistenze ottenne il comando del 36\u00ba gruppo antisommergibile, costituito da 9 corvette, 7 delle quali del modesto tipo \"Flower\". Questo gruppo era basato a Liverpool, ed inizi\u00f2 le operazioni nell'autunno 1941, con Walker al comando della \"Stork\".\nIl primo convoglio scortato era l'HG76, da Gibilterra, alla fine di quell'anno. Negli eventi che seguirono, Walker e il suo gruppo di navi si fece valere, anche se non senza perdite. Nel convoglio vi era anche la portaerei di scorta \"Audacity\", che dimostr\u00f2 la sua utilit\u00e0 allorch\u00e9 uno degli aerei imbarcati avvist\u00f2 un U-Boot a 32\u00a0km di distanza. Walker si precipit\u00f2 nella zona con 5 navi e riusc\u00ec ad affondarlo. Poi ne distacc\u00f2 altre 2 su di un altro contatto, e anche queste ottennero il successo, affondando il sommergibile tedesco. Ma una di loro venne affondata a sua volta da un terzo U-Boot. Walker non si scoraggi\u00f2 e in questa partita giocata tutta al raddoppio, si fece sotto di persona, costringendo il terzo tedesco ad emergere a forza di cariche di profondit\u00e0 e alla fine lo speron\u00f2, perch\u00e9 troppo vicino per i cannoni.La battaglia non era per\u00f2 finita, perch\u00e9 sebbene l'Audacity non potesse far operare gli aerei di notte, e dovesse essere protetta dallo schermo di unit\u00e0 di scorta, ad un certo punto, il 19 dicembre, si venne a trovare al di fuori di questo, venendo prontamente silurata. Nonostante queste perdite, oltre a 2 mercantili, la distruzione totale di 5 U-Boot venne considerata positiva dall'ammiragliato.\nNel giugno del 1942 Walker continu\u00f2 nella pratica di distaccare navi per dare la caccia a sommergibili localizzati anche a notevole distanza, ma mentre 2 di questi erano impegnati ad inseguire un contatto, 3 U-Boot attaccarono e distrussero 5 delle navi del convoglio HG84. Malgrado questo, l'ammiragliato ritenne che Walker fosse stato all'altezza della situazione.\nAll'inizio del 1943 ebbe il comando del 2\u00ba gruppo di supporto, formato da 5 corvette classe Black Swan, che avrebbe avuto il compito di operare in maniera aggressiva e libera dai vincoli della scorta ai convogli. Era l'ideale per Walker, che trasfer\u00ec gran parte dell'equipaggio della Stork sulla nuova ammiraglia, la \"Starling\".\nI risultati non potevano che essere notevoli, con l'esperienza e il carisma di Walker, e la capacit\u00e0 offensiva del suo gruppo di caccia.Il 9 febbraio per esempio, distrussero 3 sommergibili. Uno di quelli distrutti in precedenza venne speronato dalla Starling, che ebbe la distruzione delle apparecchiature di scoperta subacquee a causa dell'impatto, cos\u00ec l'ammiraglio dovette cambiare nave.Alla fine del periodo di attivit\u00e0, durato tra il 1943 e il luglio 1944, il \"2nd Support Group\" aveva affondato ben 16 sommergibili tedeschi, testimoniando - e contribuendovi - sulla loro decadenza in termini di risultati operativi. In conto perdite, va ricordata la \"Woodpecker\", affondata da un siluro autocercante.\nWalker era per\u00f2 fisicamente provato. Aveva lavorato tantissimo durante lo sbarco in Normandia, comandando 40 navi antisommergibile, passando notti intere in plancia, al freddo e all'umidit\u00e0, con la responsabilit\u00e0 di coordinare decine di navi, e resistendo anche pi\u00f9 dei suoi pi\u00f9 giovani subordinati. Sbarcato a Liverpool il 7 luglio per una meritatissima licenza, ancorch\u00e9 tardiva, insignito della DSO, decorazione per eccezionali meriti di servizio, mor\u00ec per un'apoplessia appena dopo 2 giorni. Aveva solo 48 anni."}
{"id": "1383889", "revid": "2134367", "url": "https://it.wikipedia.org/wiki?curid=1383889", "title": "IPod touch", "text": "LiPod touch \u00e8 un lettore multimediale che presenta come sistema operativo la medesima versione di iOS utilizzata negli iPhone, un sistema di tipo Unix basato su Open Source FreeBSD, con funzionalit\u00e0 limitate alla riproduzione dei media e altro tramite applicazioni di terze parti. Il dispositivo \u00e8 provvisto di funzionalit\u00e0 Cover Flow, un sistema di visualizzazione tridimensionale dei file presenti dentro l'iPod con il quale \u00e8 possibile sfogliare le copertine degli album. Il lettore include il collegamento Wi-Fi, quindi \u00e8 possibile accedere a Internet con la versione mobile di Safari, acquistare canzoni online su iTunes Store e scaricare applicazioni in App Store. Apple ha venduto oltre 32 milioni di iPod touch alla fine del 2009, diventando cos\u00ec l'iPod pi\u00f9 venduto in assoluto.\nDescrizione.\nLa prima generazione (2G) dell'iPod touch, con controllo del volume esterno, altoparlante integrato e la possibilit\u00e0 di collegare un microfono \u00e8 stata presentata al Keynote \"Let's Rock\" il 9 settembre 2008.\nEsattamente un anno dopo \u00e8 stata presentata la terza generazione (3G) di iPod touch con iOS 3.1. La parte estetica rimane quasi invariata, ma vengono apportate lievi ma importanti modifiche hardware che lo rendono pi\u00f9 performante rispetto alla versione precedente. Nella versione da 8 GB, le caratteristiche tecniche rimangono invariate: infatti l'iPod Touch di terza generazione da 8 GB non \u00e8 altro che la versione seconda generazione venduta con l'ultimo aggiornamento firmware e un lieve restyling grafico sul retro.\nPresentato il 1\u00ba settembre 2010 all'evento \"The Beat Goes On\", l'iPod di quarta generazione (4G) \u00e8 la prima vera versione di iPod touch a subire notevoli cambiamenti sia nel design sia nell'hardware, rispetto al modello precedente.\nViene commercializzato con iOS 4, inizialmente solo in colorazione nera.\nIl 4 ottobre 2011, l'iPod touch viene commercializzato anche nella versione bianca oltre che nella versione nera. Quest'ultima versione di iPod per\u00f2, non ha subito nessun restyling n\u00e9 estetico n\u00e9 all'hardware rispetto al modello precedente. Ma questa versione viene distribuita con ios 5, tuttavia entrambe le versioni si fermano su ios 6.1.6. Il prezzo, infine, \u00e8 stato ribassato a \u20ac 199, \u20ac 299 e \u20ac 399 rispettivamente per le versioni da 8, 32 e 64 GB.\nIl 12 settembre 2012 viene presentata la nuova generazione di iPod, compreso appunto, l'iPod touch di quinta generazione (5G). Subisce un rinnovo notevole e viene distribuito in Italia a partire da ottobre, con iOS 6 integrato. Presente solo nei modelli da 32 e 64 GB, costa \u20ac 329 il primo e \u20ac 439 il secondo. Nella confezione sono presenti le nuove cuffie EarPods, il nuovo cavo Lightning per ricaricarlo (con porta molto pi\u00f9 piccola rispetto a quella classica) e un laccetto (denominato \"iPod touch Loop\") per tenere in mano l'iPod in modo pi\u00f9 sicuro. Il 30 maggio 2013 esce la versione da 16 GB a \u20ac 249.\nIl 15 luglio 2015 viene presentato l'iPod Touch di sesta generazione (6G). Presenta cinque nuovi colori, ma nessun restyling nel design e un notevole cambiamento hardware. Viene distribuito da subito in tutto il mondo a \u20ac 239 (16 GB), \u20ac 289 (32 GB), \u20ac 349 (64 GB) e \u20ac 469 (128 GB).\nPrima generazione.\nIl 5 settembre 2007, Apple ha presentato una nuova versione del suo iPod, l'iPod touch. L'iPod touch si basa sul concetto dell'iPhone, di cui ricalca le dimensioni, lo stile e le caratteristiche (schermo multi-touch da 3,5\").\n\u00c8 disponibile in due formati, da 8 e 16 GB, i cui prezzi sono rispettivamente di \u20ac 299 e \u20ac399, successivamente viene pubblicata anche la versione da 32 GB. Dispone di un'antenna Wi-Fi, integra Safari, il browser web di casa Apple, e la possibilit\u00e0 di vedere video in streaming da YouTube. Inoltre, grazie al Wi-Fi, si pu\u00f2 accedere direttamente all'iTunes Store, un nuovo negozio online Apple per acquistare le canzoni direttamente dal dispositivo. Monta una CPU 1G ARM11 a 412\u00a0MHz e una GPU PowerVR MBX Lite. La batteria permette un'autonomia di 22 ore di riproduzione audio e 5 ore di riproduzione video.\nA giugno 2008, l'iPod Touch ha beneficiato dello stesso aggiornamento al firmware 2.0 dell'iPhone. Il nuovo firmware permette l'installazione di applicazioni di terzi distribuite tramite l'iTunes Store.\nSeconda generazione.\nIl 9 settembre 2008, poco dopo un anno dalla sua prima presentazione, Steve Jobs ha presentato, all'evento \"Let's Rock\", l'iPod touch di seconda generazione.\nNon vengono apportate sostanziali modifiche, viene modificato lievemente solo l'estetica, presentandolo pi\u00f9 simile all'iPhone 3G. \u00c8 stato aggiunto un altoparlante (mono) per ascoltare la musica senza cuffie e due tasti laterali per aumentare o diminuire il volume. Il nuovo iPod touch di seconda generazione era disponibile in tre tagli di memoria: da 8, 16 e 32 GB, i cui prezzi sono rispettivamente di \u20ac 219, \u20ac 279 e \u20ac 379. Monta una CPU 2G ARM11 a 532\u00a0MHz e una GPU PowerVR MBX Lite. L'autonomia della batteria \u00e8 stata migliorata notevolmente, infatti ora permette fino a 36 ore di riproduzione audio e fino a 6 ore di riproduzione video.\nViene inoltre aggiunta, come nell'iPod nano e su iTunes 8, la funzione \"Genius\", che permette di creare playlist automatiche basate sui brani affini a quello attualmente in ascolto.\nUn'altra nuova caratteristica di questo iPod \u00e8 la possibilit\u00e0 di comunicare con il sensore del kit Nike+ senza la necessit\u00e0 di un ricevitore esterno supplementare.\nMa l'iPod touch di seconda generazione si presenta anche come piccolo rivale tra PlayStation Portable e Nintendo DS, infatti il nuovo spot \u00e8 \u00ab\"iPod touch. L'iPod pi\u00f9 divertente.\"\u00bb, viste le sue nuove doti per i giochi scaricabili dall'App Store.\nTerza generazione.\nL'iPod touch di terza generazione viene venduto col firmware 3.1.3, dove non \u00e8 possibile creare cartelle o modificare lo sfondo della Springboard; diverr\u00e0 possibile solo dopo aver effettuato l'aggiornamento del software Apple a iOS 4 o successivo.\nPer la versione da 8 GB le caratteristiche tecniche rimangono quelle dell'iPod di seconda generazione. L'iPod touch di terza generazione da 8 GB, infatti, non \u00e8 altro che il suo predecessore venduto con l'ultimo aggiornamento del firmware e un lieve restyling grafico sul retro del lettore musicale. Monta il nuovo processore ARM Cortex-A8 a (bloccato a ) e la nuova GPU PowerVR SGX 535. La batteria permette fino a 30 ore di riproduzione audio e fino a 6 ore di riproduzione video.\nQuarta generazione.\nIl 1\u00ba settembre 2010, poco dopo un anno dalla terza generazione, Steve Jobs ha presentato, allo Yerba Buena Center of Arts di San Francisco, l'iPod touch di quarta generazione. \u00c8 stata aggiunta una fotocamera anteriore e una posteriore in grado di registrare video in alta definizione (720p) e di video-chiamare un altro iPod touch di quarta generazione, un iPhone 4, un iPad di seconda generazione o un computer Mac tramite l'applicazione FaceTime. \nIl nuovo iPod touch di quarta generazione originariamente era disponibile in tre formati: da 8, 32 e 64 GB, i cui prezzi erano rispettivamente di \u20ac 199, \u20ac 289 e \u20ac 399. Da settembre 2012, con l'uscita dell'iPod touch di quinta generazione, \u00e8 stata eliminata la versione da 8 GB, per aggiungere quella da 16 GB e mantenere quella da 32 GB e 64GB. Un'altra nuova caratteristica di questo iPod \u00e8 lo schermo Retina display. Ne \u00e8 stata fatta successivamente anche una versione bianca. Monta un processore Apple A4 a 800\u00a0MHz e una GPU PowerVR SGX. La batteria garantisce un'autonomia di 40 ore di riproduzione audio e di 7 ore di riproduzione video.\nLa produzione \u00e8 terminata a maggio 2013, dopo la comparsa sull'Apple Store della nuova versione, l'iPod touch di quinta generazione da 16 GB.\nQuinta generazione.\nIl 12 settembre 2012 viene presentata una nuova versione dell'iPod touch, dopo due anni senza alcun aggiornamento. Esso subisce notevoli cambiamenti, sia hardware che software. Il nuovo iPod touch ha la parte frontale di colore bianca, mentre il retro, di alluminio anodizzato, \u00e8 disponibile in 5 colori: ardesia (parte frontale nera), grigio, azzurro, giallo e rosa. Inizialmente era disponibile in due soli formati: 32 e 64 GB. \nLe altre novit\u00e0 sono il processore Apple A5 dual-core da 800\u00a0MHz (lo stesso dell'iPhone 4S), la fotocamera iSight da 5 megapixel con possibilit\u00e0 di registrare video in Full HD, il flash LED, il nuovo connettore Lightning, videocamera FaceTime HD con registrazione video in HD, display da 4\" e uno spessore ridotto. La batteria offre un'autonomia di 40 ore di riproduzione audio e di 8 ore di riproduzione video.\nSenza nessuna comunicazione ufficiale, il 30 maggio 2013, Apple ha messo in vendita anche la versione da 16 GB, priva di fotocamera posteriore iSight da 5MP e laccetto Loop e acquistabile solo in colorazione nero e argento.\nL'anno dopo, a giugno 2014, questa versione \u00e8 stata rimossa e Apple ha messo in vendita una versione da 16 GB con le stesse caratteristiche di quelle da 32 e 64 GB.\nL'iPod touch di quinta generazione ha terminato la produzione il 15 luglio 2015.\nSesta generazione.\nIl 15 luglio 2015 viene messo in vendita l'iPod touch di sesta generazione, a tre anni dal predecessore, senza alcuna comunicazione ufficiale prima del lancio.\nViene distribuito in tutto il mondo nei formati da 16, 32, 64 e 128 GB ed \u00e8 disponibile in cinque nuovi colori: grigio siderale (con la parte frontale nera), azzurro, oro, rosa e argento. Monta il processore Apple A8, il co-processore di movimento M8 e la GPU GX6450, che sono gli stessi dell'iPhone 6. La batteria offre un'autonomia di 40 ore di riproduzione audio e 8 ore di riproduzione video. La RAM \u00e8 stata raddoppiata, ora \u00e8 pari a 1 GB ed \u00e8 in grado di registrare video in Full HD a 60 fps.\nViene implementata una fotocamera iSight da 8 megapixel e il Bluetooth 4.1.\nSettima generazione.\nIl 28 maggio 2019 viene messo in vendita l'iPod touch di settima generazione, a quattro anni dal predecessore, senza alcuna comunicazione ufficiale prima del lancio.\nSoftware.\nLa Springboard \u00e8 l'interfaccia principale dell'iPod touch, la stessa dell'iPhone.\nOltre ai programmi preinstallati, \u00e8 possibile installare altre applicazioni dall'App Store, le quali si aggiungono alla Springboard, creando man mano nuove pagine, ognuna contenente un massimo di 16 applicazioni. Da iOS 4 \u00e8 possibile creare cartelle che possono contenere fino a 12 applicazioni.\nCritiche.\nNonostante la parentela molto stretta con l'iPhone, l'iPod touch \u00e8 stato inizialmente criticato per la mancanza di alcune funzioni che non sono state inserite da Apple sul riproduttore musicale, funzioni che comunque Apple ha aggiunto in seguito, se non tramite applicazioni di terze parti.\nUn'altra critica degli utenti riguardava l'impossibilit\u00e0 di regolare il volume sfruttando pulsanti che permettano l'utilizzo quando il dispositivo \u00e8 in tasca (come avviene con due tasti reali sull'iPhone). Per ovviare in parte a questo problema, sull'iPod touch Apple ha previsto in un primo tempo una funzione di doppio click sul tasto Home che fa apparire immediatamente i comandi iPod in video durante la visualizzazione di altre applicazioni; nel secondo modello, questo problema \u00e8 stato risolto definitivamente aggiungendo i tasti per la regolazione del volume sul lato sinistro del lettore. Inoltre, alcune cuffie particolari (come per esempio le EarPods, in dotazione con l'iPhone) hanno uno speciale pulsante con microfono incorporato, che premuto una volta permette di dare play/pausa, premuto due volte di fila permette di passare alla canzone successiva e premuto tre volte di fila permette di passare alla canzone precedente.\nSubito dopo la prima uscita del dispositivo sul mercato, venne riscontrato un difetto video che talvolta pregiudicava la visione dei toni del nero sul display. Il difetto pareva affliggere solo alcuni iPod touch prodotti nelle settimane 36 e 37 e identificabili con i numeri di serie inizianti con 9C736 e 9C737. Per correggere il problema, Apple ha comunque pubblicato subito un aggiornamento per il dispositivo, immediatamente dopo il lancio sul mercato di quest'ultimo.\nSpot.\nLo spot pubblicitario del lettore pone l'accento sull'interfaccia tattile. La colonna sonora \u00e8 \"Music is my hot, hot sex\" del gruppo brasiliano Cansei de Ser Sexy.\nUna prima versione dello spot \u00e8 stata realizzata con metodi amatoriali da un acquirente che lo ha pubblicato su YouTube. Un responsabile della campagna pubblicitaria Apple per l'iPod touch ne \u00e8 arrivato a conoscenza e, contattando l'autore, ha predisposto la realizzazione di una versione dello spot con mezzi professionali, al fine di utilizzarla per la pubblicit\u00e0 ufficiale."}
{"id": "1383894", "revid": "767487", "url": "https://it.wikipedia.org/wiki?curid=1383894", "title": "Il terrore dei Tongs", "text": "Il terrore dei Tongs (\"The Terror of the Tongs\") \u00e8 un film del 1961 diretto da Anthony Bushell."}
{"id": "1383898", "revid": "118834", "url": "https://it.wikipedia.org/wiki?curid=1383898", "title": "Hlodi\u010d", "text": ""}
{"id": "1383900", "revid": "287204", "url": "https://it.wikipedia.org/wiki?curid=1383900", "title": "Yaya Toure", "text": ""}
{"id": "1383907", "revid": "309289", "url": "https://it.wikipedia.org/wiki?curid=1383907", "title": "Sura (fiume)", "text": "La Sura (; in ciuvascio: S\u0103r; in lingua erza: \u0421\u0443\u0440\u0430 \u043b\u0435\u0439) \u00e8 un fiume della Russia europea centrale, affluente di destra del Volga.\nNasce dalle Alture del Volga, al confine fra le Oblast' di Penza e di Ul'janovsk, dirigendosi verso ovest; poco prima di Penza, cambia direzione, dirigendosi dapprima verso nordest e successivamente, dopo circa 300 km, verso nordovest. Sfocia nel Volga dopo 841\u00a0km di corso, nei pressi del confine fra l'Oblast' di Ni\u017enij Novgorod e la Repubblica autonoma dei Mari.\nIl fiume tocca alcune citt\u00e0 di rilievo, la prima delle quali \u00e8 Penza; altre cittadine sono Sursk, Alatyr', alla confluenza con il fiume omonimo, \u0160umerlja e Jadrin. Fra i maggiori affluenti dalla sinistra idrografica sono l'Urga, la P'jana, l'Alatyr', la Uza, la Kadada, e dalla destra il Bary\u0161.\nIl fiume gela, in media, da novembre-dicembre a marzo-aprile; \u00e8 navigabile nel basso corso."}
{"id": "1383911", "revid": "161374", "url": "https://it.wikipedia.org/wiki?curid=1383911", "title": "Zamalek Cairo", "text": ""}
{"id": "1383912", "revid": "31886", "url": "https://it.wikipedia.org/wiki?curid=1383912", "title": "Live Indian Summer", "text": "Indian Summer-Live \u00e8 un album di Al Stewart pubblicato nel 1981.\nDisco.\n\"Indian Summer-Live\" \u00e8 costituito da 1 facciata con nuove tracce realizzate in studio e 3 facciate live registrate al Roxy di Los Angeles il 28 aprile-30 aprile 1981.\n\"Clarence Frogman Henry\" non \u00e8 una canzone ma un monologo di Stewart.\nTracce.\nTutte le canzoni scritte da Al Stewart salvo dove diversamente indicato.\nDa \"1\" a \"5\" registrate in studio.\nDa \"6\" a \"18\" registrate \"live\".\nNota: le canzoni \"11-12-13\" costituiscono un'unica \"suite\"."}
{"id": "1383914", "revid": "1534111", "url": "https://it.wikipedia.org/wiki?curid=1383914", "title": "Membri dell'Accademia svedese", "text": "Il presente elenco raccoglie la lista dei membri dell'Accademia svedese per numero di seggio (\"stol\") occupato. Le date indicano il mandato di ciascun membro, che, in linea generale, detiene il posto a vita (se si esclude Gustaf Mauritz Armfelt che fu espulso due volte)"}
{"id": "1383916", "revid": "1776051", "url": "https://it.wikipedia.org/wiki?curid=1383916", "title": "Live Damage", "text": "Live Damage \u00e8 il primo DVD live dei Dark Tranquillity. \u00c8 stato registrato a un concerto tenutosi a Cracovia, in Polonia, il 7 ottobre 2002 durante il \"Damage Done\" tour.\nIl materiale bonus presente include alcune registrazioni dei concerti di Essen, Atene e Parigi, pi\u00f9 interviste ai membri della band, galleria fotografica e altro.\nTracce.\nBonus.\nLive in Essen (Bootleg):\nCredits\nLive in Atene/Parigi (Bootleg):\nCredits\nBonus videos:\nAlso includes:"}
{"id": "1383923", "revid": "1543377", "url": "https://it.wikipedia.org/wiki?curid=1383923", "title": "Ken Shamrock", "text": "Universalmente riconosciuto come uno dei pionieri delle arti marziali miste, Shamrock \u00e8 stato il primo detentore dello UFC Superfight Championship, poi divenuto il titolo dei pesi massimi della Ultimate Fighting Championship in seguito all'introduzione delle categorie di peso; \u00e8 stato inoltre il campione inaugurale della Pancrase.\nShamrock vanta anche un'importante carriera nel mondo del wrestling, avendo militato nella World Wrestling Federation e nella Total Nonstop Action tra fine anni novanta e inizio duemila.\nIn WWF ha detenuto una volta l'Intercontinental Championship e il World Tag Team Championship (con Big Boss Man), oltre alla dodicesima edizione del King of the Ring (1998), mentre in TNA \u00e8 stato detentore dell'NWA World Heavyweight Championship.\nCarriera nel wrestling.\nWorld Wrestling Federation.\nVarie faide (1997\u20131998).\nNel 1997, Shamrock debutt\u00f2 nella World Wrestling Federation come face nella puntata di \"Raw\" del 24 febbraio. Il 23 marzo venne annunciato come \"The World's Most Dangerous Man\" (l'uomo pi\u00f9 pericoloso al mondo) - nome dato da ABC News - dopo aver svolto il ruolo di arbitro speciale nel submission match di \"WrestleMania 13\" tra Bret Hart e Stone Cold Steve Austin. Dopo WrestleMania 13, Shamrock lott\u00f2 il suo primo match sconfiggendo Vernon White in uno squash match, e inizi\u00f2 una rivalit\u00e0 con Vader che sconfisse l'11 maggio a \"\".\nSempre nel 1997, inizi\u00f2 una rivalit\u00e0 con The British Bulldog per l'European Championship e il 3 agosto a \"SummerSlam\" sconfisse Bulldog per squalifica."}
{"id": "1383934", "revid": "515394", "url": "https://it.wikipedia.org/wiki?curid=1383934", "title": "Palazzo Schifanoia", "text": "La sede museale di Palazzo Schifanoia \u00e8 ospitata in una Delizia estense in via Scandiana 23, a Ferrara. Il palazzo \u00e8 stato costruito nel 1385 ed il nome scelto (letteralmente: \"schifare la noia\") intendeva sottolineare la sua funzione presso la corte estense, cio\u00e8 di edificio destinato al riposo ed allo svago.\nStoria.\nIl palazzo venne eretto per Alberto V d'Este nel 1385. Borso d'Este lo trasform\u00f2 e lo fece ampliare. L'occasione per commissionare il ciclo di affreschi nel palazzo si ebbe quando, nel 1452, Borso ricevette il titolo di duca per i feudi imperiali di Modena e Reggio Emilia dall'imperatore Federico III e nel 1471, papa Paolo II lo nomin\u00f2 primo duca di Ferrara. Le opere pittoriche commissionate avevano lo scopo di celebrare il buon governo e la grandezza del duca. In seguito, a Biagio Rossetti, Ercole I d'Este commission\u00f2 un ulteriore ampliamento del palazzo.\nDescrizione.\nCostruito su base quadrangolare, senza le ali laterali, fu pensato come un piccolo luogo in cui ristorarsi ed oziare. Presenta una facciata principale ed una seconda nel giardino, ad imitazione della villa suburbana nell'antica Roma. Fu preso a modello per il Belvedere rinascimentale costruito da Papa Niccol\u00f2 V a Roma.\nL'architetto Pietro Benvenuto degli Ordini venne incaricato di costruire un appartamento ducale al primo piano del palazzo con un salone per ricevere ambasciatori e delegazioni. Nel 1468 venne completata la sopraelevazione, mentre nel 1493 il palazzo venne coronato da una cornice di terracotta.\nLa facciata \u00e8 caratterizzata da un grande portale marmoreo scolpito, risalente al 1470 e recentemente attribuito ad Ambrogio di Giacomo da Milano e Antonio di Gregorio su disegno di Pietro di Benvenuto degli Ordini.. Sopra la porta ad arco, in marmo bianco, si trova un grande stemma estense e l'Unicorno una delle imprese araldiche utilizzate da Borso.\nNel palazzo si possono ammirare gli affreschi del Salone dei Mesi, tra i cicli pittorici pi\u00f9 importanti del Quattrocento italiano. Il progetto dell'opera fu affidato all'astrologo e bibliotecario di corte Pellegrino Prisciani, e ad eseguirlo furono chiamati i pittori della scuola ferrarese, tra i quali Baldassarre d'Este, Ercole de' Roberti e Francesco del Cossa.\nResta dubbia la partecipazione alla realizzazione degli affreschi del pittore Cosm\u00e8 Tura. Il nome della sala deriva dalle personificazioni dei mesi dell'anno. Ad ogni mese corrisponde un segno zodiacale e varie allegorie con le attivit\u00e0 lavorative correlate. La fascia inferiore \u00e8 decorata inoltre da \"Episodi della vita di Borso d'Este\" e quella superiore dai \"Trionfi degli dei\". Solo i mesi da \"marzo\" a \"settembre\", leggibili in senso antiorario, sono integri.\nLa successiva sala degli \"Stucchi\" o delle \"Virt\u00f9\" mostra un pregevole soffitto a cassettoni e un fregio in legno e stucco realizzato dallo scultore Domenico di Paris e dipinto da Buongiovanni da Geminiano attorno al 1467. Nel fregio sono rappresentate le virt\u00f9 cardinali, esclusa la Giustizia, e le teologali. Nella decorazione sono riprodotti oltre all'aquila estense gli emblemi e le imprese utilizzati da Borso poich\u00e9 la sala fu destinata alle udienze e doveva celebrare la grandezza ducale.\nIl percorso museale.\nIl percorso museale parte dall'ala pi\u00f9 antica, trecentesca, che conserva varie collezioni con pitture, bronzetti, avori, tarsie lignee, ceramiche graffite e medaglie. Le sale del quattordicesimo e del quindicesimo secolo contengono collezioni di monete antiche e medaglie coniate da Pisanello e da altri artisti del Quattrocento per commemorare singoli componenti della famiglia d'Este.\nSituazione.\nPalazzo Schifanoia appartiene al patrimonio artistico di Ferrara ed \u00e8 parte dei Musei Civici d'Arte Antica di Ferrara.\nA seguito del terremoto dell'Emilia del 2012 il palazzo ha subito danni e fino alla fine del 2017 sono rimaste visitabili solo il Salone dei Mesi e la Sala degli Stucchi. A inizio 2018 \u00e8 iniziato un lungo lavoro di restauro che ha fatto chiudere l'intero palazzo per alcuni anni. A partire dal 2 giugno 2020 sono stati riaperti il Salone dei Mesi e la Sala degli Stucchi.\nI lavori di restauro del palazzo e un nuovo allestimento delle collezioni museali sono stati conclusi nell'ottobre del 2021."}
{"id": "1383941", "revid": "125044278", "url": "https://it.wikipedia.org/wiki?curid=1383941", "title": "Johan Ban\u00e9r", "text": "Biografia.\nJohan Ban\u00e9r nacque nel castello di Djursholm, vicino a Stoccolma. Suo padre e suo zio furono giustiziati nel 1600 dal re di Svezia Carlo IX, a causa del loro supporto dato al detronizzato Sigismondo III Vasa; nonostante questo, Ban\u00e9r divenne profondamente amico del figlio di Carlo, Gustavo Adolfo, principalmente grazie al fatto che Gustavo, una volta salito al trono, riabilit\u00f2 la sua famiglia.\nJohan entr\u00f2 nell'esercito svedese nel 1615, all'et\u00e0 di 19 anni, e durante l'assedio della citt\u00e0 russa di Pskov rivel\u00f2 una notevole dose di coraggio; continu\u00f2 a distinguersi per le sue azioni durante i conflitti con la Russia e la Polonia, e fu promosso colonnello all'et\u00e0 di 25 anni, nel 1621.\nQuando, nel 1630, Gustavo Adolfo sbarc\u00f2 in Pomerania per intervenire in Germania (vedi la fase svedese della Guerra dei trent'anni), Ban\u00e9r lo segu\u00ec come uno dei suoi principali ufficiali, e guid\u00f2 l'ala destra della cavalleria svedese nella vittoriosa battaglia di Breitenfeld del 1631. Partecip\u00f2 inoltre alla conquista delle citt\u00e0 di Augusta e di Monaco, ed ebbe un importante ruolo nella battaglia di Rain.\nDurante il sanguinoso assalto portato dagli svedesi all'accampamento del comandante imperiale Albrecht von Wallenstein, presso l'Alte Veste, Ban\u00e9r fu ferito; in seguito, quando Gustavo si diresse verso L\u00fctzen, dove sarebbe stato ferito a morte, Johan fu posto al comando delle forze svedesi operanti in Germania occidentale, contrastate dal generale imperiale Aldringer. Dopo la morte di Gustavo condivise il comando militare delle forze svedesi nell'Impero con Gustav Horn; nel 1634, promosso a feldmaresciallo, procedette in Boemia con un esercito di circa 16.000 uomini, marciando verso Praga con il supporto dell'esercito sassone. Dovette tuttavia abbandonare l'avanzata quando ricevette la notizia della disfatta subita dalle forze combinate di Horn e di Bernardo di Sassonia-Weimar nella battaglia di N\u00f6rdlingen.\nIn seguito a questa sconfitta, i protestanti tedeschi firmarono la Pace di Praga, lasciando le forze svedesi in una posizione piuttosto precaria; in questa situazione l'abile condotta di Ban\u00e9r, Carl Gustaf Wrangel e Lennart Torstenson risollev\u00f2 le sorti del conflitto per la Svezia. Tuttavia, nonostante una spettacolare vittoria conseguita da Ban\u00e9r nella battaglia di Wittstock del 1636, la superiorit\u00e0 numerica degli imperiali lo costrinse a ritirarsi ancora una volta, nel 1637, dietro il fiume Oder, nelle proprie posizioni in Pomerania, dopo avere soccorso con difficolt\u00e0 la guarnigione della fortezza di Torgau.\nNel 1639 riusc\u00ec nuovamente ad avanzare in Germania, sconfiggendo i sassoni nella battaglia di Chemnitz ed avanzando ancora una volta in Boemia. Nell'inverno del 1640-1641 si diresse ad ovest, dove intraprese un'audace operazione sul Danubio. Operando in pieno inverno (fatto inconsueto secondo le abitudini strategiche dell'epoca), si riun\u00ec con le forze francesi del conte di Gu\u00e9briant e attacc\u00f2 di sorpresa la citt\u00e0 di Ratisbona, dove sedeva la Dieta; solo lo scioglimento del ghiaccio che copriva il Danubio ne imped\u00ec la cattura. Ban\u00e9r fu quindi costretto a ritirarsi ad Halberstadt, dove, il 10 maggio 1641, mor\u00ec, dopo avere nominato successore al comando il generale Torstenson. Fu sepolto dai suoi uomini presso Wolfenb\u00fcttel.\nBan\u00e9r \u00e8 giudicato come uno dei migliori dei generali svedesi della guerra; questo fatto \u00e8 comprovato dalle numerose offerte che gli furono fatte dagli imperiali per passare al loro servizio, offerte che rifiut\u00f2 sempre. Suo figlio, dopo la sua morte, fu elevato alla dignit\u00e0 di conte."}
{"id": "1383942", "revid": "36426", "url": "https://it.wikipedia.org/wiki?curid=1383942", "title": "Advance Wars", "text": "Advance Wars \u00e8 un videogioco basato sul genere strategico a turni, sviluppato per Game Boy Advance dalla Intelligent Systems e pubblicato dalla Nintendo nel 2001. Advance Wars \u00e8 il primo capitolo di una serie che comprende i seguiti: ', ' e \"\" (questi ultimi per Nintendo DS).\nTrama.\nLe vicende prendono luogo nel continente di Cosmolandia. Inspiegabilmente, le nazioni alleate si ritrovano sotto ingiustificato attacco da parte di colui che inizialmente viene interpretato come alleato e riconosciuto nella persona di Andy, UC (Ufficiale comandante) emergente dello stato di Orange Star. Tutte le alleanze vengono rescisse, \u00e8 guerra totale e le nazioni alleate intraprendono azioni offensive e difensive nei confronti del presunto stato aggressore. Orange Star, ancora ignara del perch\u00e9 di tanto accanimento nei suoi confronti, non pu\u00f2 far altro che reagire agli attacchi ed avvia indagini per proprio conto, le quali vengono sviluppate incontrandosi (o meglio, scontrandosi) con gli UC delle altre nazioni. Verso la met\u00e0 della campagna militare, un UC di Yellow Comet, Sonja, figlia del generale Kanbei, intuisce che sotto gli attacchi \u00e8 tesa una trama molto pi\u00f9 intricata e complicata di quanto inizialmente fosse stato ipotizzato; ragion per cui mette al corrente le nazioni alleate della propria ipotesi ed avvia personalmente delle indagini volte a far luce sui misteri.\nNonostante tutto, le battaglie proseguono, con il doppio scopo di fermare Orange Star nel caso in cui le congetture di Sonja si fossero rivelate infondate e di ingannare l'oscuro nemico nel caso si fossero rivelate vere. Le indagini danno immediatamente i frutti sperati e gli UC di Orange Star vengono sapientemente dirottati verso il vero responsabile delle tensioni, un UC artificiale con le sembianze del giovane Andy: le alleanze vengono immediatamente ripristinate accostate da scuse non ufficiali tra i vari UC ed una nuova guerra viene intrapresa contro questo clone. In realt\u00e0 Sonja, approfondendo le proprie indagini, giunge dinnanzi al reale artefice, un robot alieno che fa di guerra, morte e distruzione il proprio credo; la ragazza cade successivamente in trappola di Sturm (questo \u00e8 il suo nome) e gli UC di tutte le nazioni affronteranno un'ultima disperata battaglia per liberare la ragazza ed il proprio mondo dalla minaccia del nemico.\nModalit\u00e0 di gioco.\nL'obiettivo del gioco \u00e8 quello di sconfiggere le truppe nemiche nelle varie mappe procedendo man mano con lo sviluppo della storia. I metodi sono generalmente due: sconfiggere ogni unit\u00e0 nemica oppure conquistare il loro QG (quartier generale); tuttavia, nella modalit\u00e0 principale, la Campagna, pu\u00f2 succedere che siano richieste delle varianti, come resistere un certo numero di turni, vincere in non pi\u00f9 di un certo numero di turni oppure distruggere una sola unit\u00e0 nemica fondamentale o altro ancora.\nIl giocatore meno esperto pu\u00f2 anche scegliere di arrendersi al proprio nemico, ma, per quanto domini una battaglia, non si pu\u00f2 aspettare altrettanto dall'avversario.\nModalit\u00e0 Campagna.\nLa modalit\u00e0 principale si presenta come un'enorme mappa di Cosmolandia, divisa in regioni, alla stessa maniera di quella di Risiko. Ogni regione, poi, rappresenta un livello da superare: essi avvengono in una predefinita successione e vanno vinti tutti, una per una, secondo l'ordine dato dalla storia, tranne per alcuni casi in cui si pu\u00f2 decidere quale livello affrontare: in base alle scelte effettuate cambieranno leggermente i dialoghi che, in mezzo ai vari livelli, arricchiscono l'intreccio della trama. Lungo la campagna, inoltre, si presenteranno al giocatore diversi UC da utilizzare in una battaglia a sua completa discrezione, per quanto la scelta non risulti spesso fondamentale (dal momento che in tutta la campagna, fatta eventualmente eccezione per l'ultimo livello, gli UC giocabili sono solo tre). Dopo aver conquistato la regione (e quindi dopo aver superato la missione), su di essa apparir\u00e0 una bandiera in segno di vittoria.\nSistema di combattimento.\nCome in una partita a scacchi, una battaglia si alterna a turni ora del giocatore, ora di un avversario. Ciascun giocatore (player o computer), nel proprio turno, pu\u00f2 decidere se muovere le proprie truppe ed eventualmente attaccare con esse, conquistare edifici oppure creare delle nuove unit\u00e0 ecc; quando il giocatore ha finito, si passa il turno e, dopo che tutti hanno giocato, inizia un nuovo giorno e si ricomincia il giro. Altra analogia con gli scacchi \u00e8 il fatto che dopo aver mosso ogni singola truppa non si pu\u00f2 tornare indietro nella scelta e bisogner\u00e0 aspettare fino al proprio turno successivo per poterla muovere ancora: spetta quindi al giocatore scegliere la mosse migliori da fare e ragionare in base al prossimo contrattacco nemico.\nMappe.\nLe mappe sono viste con un'inquadratura dall'alto e divise come una scacchiera dove ogni riquadro pu\u00f2 presentare varie tipologie d'ambiente ed una sola unit\u00e0 alla volta: queste ultime potranno cos\u00ec affrontarsi su terreni dalle caratteristiche specifiche e su diversi tipi di edifici.\nEdifici.\nGli edifici presenti sulle mappe rappresentano il maggior punto di forza per giungere alla vittoria rapidamente: contribuiscono ad ogni turno con 1000 fondi, utili a costruire nuove truppe, e come riparo da attacchi nemici, poich\u00e9 restituiscono alle unit\u00e0, sopra posizionatesi, 2 PV (punti vita), munizioni e carburante, ed una miglior difesa (espressa in stelle) rispetto ai semplici territori. A parte il quartier generale, tutti gli altri edifici, possono essere sotto il proprio controllo, sotto quello nemico, oppure semplicemente neutri. \nTerreni.\nOgni tipo di terreno influenza direttamente lo spostamento delle truppe, poich\u00e9 esistono delle restrizioni di transito (ad esempio, le truppe di terra non possono andare via mare). Ciascun territorio ha anche un suo valore di difesa, che per\u00f2 \u00e8 generalmente pi\u00f9 basso di quello degli edifici.\nUC (Ufficiali Comandanti).\nGli UC rappresentano i personaggi chiave dell'intera storia: divisi nelle cinque nazioni principali (Orange Star, Blue Moon, Yellow Comet, Green Earth e Black Hole), ognuno di loro presenta caratteristiche uniche, con le loro forze e debolezze e, soprattutto, una propria virt\u00f9.\nVirt\u00f9 UC.\nLa virt\u00f9 rappresenta l'asso nella manica di ogni UC: visibile come una barretta sotto il nome di ogni UC, si carica ogni qualvolta danneggia un'unit\u00e0 nemica o al contrario subisce un danneggiamento (nel secondo caso l'effetto di riempimento \u00e8 maggiore); la stessa si svuota ogni qualvolta viene utilizzata e, nel turno nemico subito posteriore, non pu\u00f2 ricominciare a riempirsi dal momento che nelle unit\u00e0 permane ancora l'effetto della virt\u00f9 stessa (visibile dal loro intermittente lampeggiamento). Non esiste parit\u00e0 tra i poteri UC dal momento che alcuni sono visibilmente pi\u00f9 forti ed efficienti di altri; tutti inoltre richiedono lo stesso tempo (in termini di danneggiamenti) per caricarsi.\nL'uso di una virt\u00f9 ed il momento in cui viene esso effettuato, assieme alla compatibilit\u00e0 dell'UC scelto in relazione alle circostanze di una battaglia, possono anche capovolgere le sorti della stessa, ragion per cui spetter\u00e0 al giocatore elaborare una strategia vincente di volta in volta.\nUC Principali e loro Virt\u00f9.\nAndy\nUC emergente dello stato di Orange Star, \u00e8 il protagonista e la \"vittima\" della campagna (vedi quanto riportato nella Storia). Non presenta punti di forza o debolezze particolari, \u00e8 insomma l'UC standard per eccellenza.\nIl suo potere UC ricarica le proprie unit\u00e0 danneggiate di 2 PV, con 10 PV come limite massimo.\nMax\nValoroso UC compagno e compatriota di Andy, \u00e8 l'uomo forte del gruppo ed un fedele compagno di viaggio. I suoi mezzi motorizzati ad attacco diretto sono pi\u00f9 potenti di quelli di Andy, mentre pecca nella gittata delle armi indirette (lanciamissili ed artiglieri, ad esempio) e nella loro forza.\nIl suo potere UC rinforza ulteriormente i mezzi ad attacco diretto ed aumentano di uno la loro eventuale avanzata.\nSami\nIl soldato del gruppo, affidabile e disponibile anche alle missioni suicide, garantendo alte percentuali di successo. Naturalmente, fa della fanteria il proprio cavallo di battaglia, con fuoco e capacit\u00e0 di conquista maggiorati rispetto ai suoi amici. Non eccellente in tutto il resto.\nIl suo potere UC potenzia il fuoco e l'avanzata della fanteria.\nOlaf\nGenerale di Blue Moon, sbruffone ed arrogante ma, nonostante tutto, un validissimo UC senza punti deboli in particolare. Non ha rivali nelle lotte su neve, ma presenta grossi problemi in quelle su pioggia.\nCon il suo potere UC riesce a scatenare una tormenta, causando problemi di spostamento alle unit\u00e0 nemiche.\nGrit\nUn pigro e pavido mercenario al soldo di Blue Moon che cela la sua reale affidabilit\u00e0: esperto cecchino e particolarmente dotato nell'uso delle armi a lunga gittata, ma non molto abile con le unit\u00e0 ad attacco diretto.\nKanbei\nImperatore e primo generale della nazione di Yellow Comet, nonch\u00e9 un padre particolarmente premuroso. Tra tutti gli UC del gioco, \u00e8 di gran lunga il pi\u00f9 potente e dimostra di non avere rivali nelle mappe di pre-schieramento. Ha un unico punto debole: spende il 20% in pi\u00f9 del normale per schierare le sue unit\u00e0, ragion per cui si rivela efficiente solo nelle mappe con copiose fonti di guadagno.\nIl suo potere UC rende ancor pi\u00f9 devastanti le sue unit\u00e0 in termini di attacco e difesa.\nSonja\nAlla figlia di Kanbei, asso dell'informatica ed esperta di strategia bellica, va il merito di aver per prima intuito le oscure trame di Sturm (vedi quanto riportato nella storia). In quanto alle sue potenzialit\u00e0 come UC, \u00e8 validissima nelle battaglie con nebbia, godendo di una maggiorazione di visibilit\u00e0 rispetto agli altri UC ma, al di l\u00e0 di altri piccoli vantaggi, non si pu\u00f2 considerare potente quanto il padre o altri UC.\nEagle\nIl padrone incontrastato dei cieli, gestisce l'aviazione dello stato di Green Earth e porta rancore verso Andy a causa del clone che semina distruzione nel suo stato. \u00c8 il primo a scusarsi una volta fatta luce sulla vicenda. Non ha rivali per quanto riguarda le unit\u00e0 aeree che, oltre ad una maggiore potenza di fuoco, consumano meno carburante del normale.\nIl suo potere UC, forse il pi\u00f9 utile di tutto il gioco, predispone un \"secondo turno consecutivo\" che permette alle unit\u00e0 che gi\u00e0 hanno eseguito la propria mossa di rieffettuarne un'altra (fatta eccezione per la fanteria) a scapito per\u00f2 della loro potenza di fuoco\nDrake\nEssendo particolarmente debole nell'ambito navale, Eagle affida a Drake, un ex-pirata e coraggioso lupo di mare, la gestione della flotta navale. Costui \u00e8 appunto l'UC pi\u00f9 affidabile nelle battaglie marine, riesce perfino a causare tempeste che danneggiano le unit\u00e0 nemiche e ne riducono il carburante. Simmetricamente al suo compatriota, \u00e8 debolissimo nell'uso di unit\u00e0 aeree.\nSturm\nIl vero cattivo del gioco, \u00e8 un alieno che si propone di distruggere i mondi che invade. A tale scopo ha creato un clone di Andy e, all'insaputa di tutti, ha creato Black Hole, uno stato clandestino su un isolotto neutrale. \u00c8 indubbiamente molto potente, per lui non valgono i limiti di avanzamento sui terreni al di fuori delle naturali limitazioni dei mezzi (chiaramente non pu\u00f2 mandare carri armati per fiumi o monti) e gode di una maggiorazione nella potenza di fuoco di ogni unit\u00e0. Il suo potere UC scaglia un devastante meteorite che manda a due i PV di ogni unit\u00e0 che cade nel suo raggio d'azione (un solo PV se l'unit\u00e0 colpita era stata precedentemente danneggiata)."}
{"id": "1383945", "revid": "124399467", "url": "https://it.wikipedia.org/wiki?curid=1383945", "title": "Henriette Mendel", "text": "Biografia.\nEra figlia di Johann Adam Mendel, cacciatore del duca d'Assia a Darmstadt, e di sua moglie Anna Sofia. In quanto moglie morganatica del duca Luigi di Baviera, era cognata dell'imperatrice Elisabetta d'Austria e della regina Maria Sofia delle Due Sicilie. La sorella Elisa era cantante, lei invece era attrice teatrale e lavor\u00f2 prima a Darmstadt e poi ad Augusta. Qui era di stanza il IV reggimento cavalleggeri \"Konig\", in cui prestava servizio Luigi di Baviera, figlio di Massimiliano duca in Baviera e fratello maggiore dell'imperatrice Elisabetta d'Austria.\nMatrimonio e discendenza.\nLuigi si innamor\u00f2 di Henriette e volle sposarla, nonostante lei fosse di umili origini. La sua nobile famiglia si oppose al matrimonio, \"in primis\" il re Massimiliano II di Baviera, cugino di Luigi, ma l'intercessione dell'imperatrice Elisabetta port\u00f2 a un compromesso: Luigi avrebbe rinunciato al diritto di primogenitura, il che comportava la perdita delle entrate economiche e soprattutto del diritto di successione al trono di Baviera.\nI documenti dell'epoca riportano che il 24 febbraio 1858 Henriette diede alla luce una bambina, battezzata poi nella chiesa dei Santi Ulrico e Afra ad Augusta, dove la coppia conviveva. Il 9 maggio 1859 nacque un maschio e dieci giorni dopo il re Massimiliano confer\u00ec alla giovane il titolo di baronessa di Wallersee.\nQualche giorno dopo fu celebrato il matrimonio tra lei e Luigi sicch\u00e9 i loro figli furono legittimati.\nLa coppia ebbe in tutto due figli:\nIl loro unico figlio maschio mor\u00ec di enterite a tre mesi. Maria Luisa rest\u00f2 quindi l'unica figlia della coppia e sarebbe stata spesso ospite della zia Elisabetta e oggetto delle sue attenzioni, almeno fino alla tragedia di Mayerling.\nMorte.\nHenriette si ammal\u00f2 di tumore all'addome e venne perci\u00f2 sottoposta a operazione, ma senza successo. Mor\u00ec il 12 novembre 1891. La morte di Henriette commosse anche l'imperatrice poich\u00e9 in passato l'aveva frequentata e considerata in simpatia. Anche l'imperatore le mand\u00f2 un enorme mazzo di rose bianche e al corteo funebre che si snod\u00f2 dal palazzo ducale fino alla Damenstiftskirche parteciparono oltre che i familiari anche molti appartenenti alla casa reale. La sua salma fu traslata nella cripta ducale a Tegernsee."}
{"id": "1383954", "revid": "62004", "url": "https://it.wikipedia.org/wiki?curid=1383954", "title": "Hernst Happel", "text": ""}
{"id": "1383960", "revid": "60395", "url": "https://it.wikipedia.org/wiki?curid=1383960", "title": "Paxillus atrotomentosus", "text": ""}
{"id": "1383963", "revid": "62004", "url": "https://it.wikipedia.org/wiki?curid=1383963", "title": "Gremio Porto Alegre", "text": ""}
{"id": "1383964", "revid": "322321", "url": "https://it.wikipedia.org/wiki?curid=1383964", "title": "Cesare Agostino Sajeva", "text": "Biografia.\nCesare Agostino Sajeva, nato ad Agrigento il 9 novembre 1794, dopo aver studiato diritto canonico e teologia morale nel Collegio dei santi Tommaso e Agostino ad Agrigento venne ordinato sacerdote nel 1817 e ottenne il dottorato in teologia nel 1845. \nParroco per 18 anni della chiesa di san Pietro ad Agrigento, fu canonico della cattedrale e vicario generale di quella diocesi. \nPapa Gregorio XVI lo nomin\u00f2 vescovo di Piazza Armerina il 19 gennaio 1846. \nIl 25 maggio 1846 inizi\u00f2 il suo lungo episcopato in un periodo sconvolto da rivoluzioni e guerre. Pastore di grande cultura teologica, di chiari meriti organizzativi e d'intrepido coraggio apostolico. Di tale coraggio diede prova specialmente il 13 aprile 1849 muovendo incontro alle truppe borboniche comandate dal generale Zolla, che da Mirabella Imbaccari era in marcia verso Castrogiovanni. Il vescovo Sajeva lo supplic\u00f2 di risparmiare la citt\u00e0 di Piazza dalla rappresaglia militare. Nel 1859 inaugur\u00f2 il Seminario diocesano negli attuali locali del Convento di San Domenico, opportunamente restaurato e ingrandito. \nNegli anni successivi attir\u00f2 subito le antipatie dei patrioti liberal-massoni per il suo attaccamento alla Casa Borbonica, che non gli consent\u00ec di assumere un atteggiamento gattopardesco. Dopo la morte di Cavour, morto dopo aver ricevuto i sacramenti, il vescovo non volle presiedere le solenni onoranze funebri, perch\u00e9 richieste da alcuni cittadini e non dal Real Governo, ma non si oppose alla celebrazione dei funerali in cattedrale, che furono celebrati con l'intervento del Capitolo della cattedrale, della Collegiata, del clero secolare e regolare e del popolo con l'orazione funebre tenuta da un sacerdote autorizzato dal vescovo. Mostr\u00f2 determinazione nella perquisizione domiciliare che sub\u00ec da parte di alcuni liberali nel rifiutare di consegnare il manoscritto dell'omelia tenuta in cattedrale il 29 giugno 1861, nella quale aveva disapprovato la politica anticlericale del governo. \nDai documenti dell'Archivio storico diocesano risulta che firm\u00f2 l'ultimo documento il 18 gennaio 1867. Dal 22 gennaio all'11 febbraio 1867 i documenti ufficiali vengono firmati dal vicario generale Carmelo Giunta, mentre dal 20 febbraio dello stesso anno i documenti vengono firmati dal vicario capitolare Benedetto Maria Trigona della Floresta eletto dal Capitolo della cattedrale dopo la morte del vescovo avvenuta il 14 febbraio 1867, come risulta dal registro dei morti dell'Archivio della Cattedrale, dove dopo i solenni funerali fu sepolto al lato destro dell'altare della Madonna Annunziata.\nEcco l'atto di morte nell'archivio della cattedrale di Piazza Armerina:\n\u201cDie decimaquarta Februaj 1867\nIll.mus Rev.mus Cesar Agostinus Sajeva Episcopus Platiensis Armerine annorum septuaginta trium circiter migravit ex hoc seculo receptis antea omnibus Ecclesie sacramentis reddit amimam suam summo Deo. Cadaver vero suum associatum fuit a Rev.mo Capitulo Ecclesiae Cathedralis et Collegiate et universo clero luctum fuit per totam civitatem postea peractis ceremonialis funeribus magna pompa et decore fuit humatum in sacello Beatae Maria Virginis Annuntiationis in angulo evangelii jacet\u2026..\u201d\nDal registro dei morti 1967 pp.\u00a0177\u2013178, Archivio della Basilica Cattedrale di Piazza Armerina\nTraduzione:\nIl giorno quattordici di febbraio 1867 l'Ill.mo e Rev.mo Cesare Agostino Sajeva Vescovo di Piazza Armerina a circa settantatr\u00e9 anni migr\u00f2 da questo mondo, dopo aver ricevuto tutti sacramenti della Chiesa rese l'anima al sommo Dio. La sua salma fu accompagnata (con \u201cl'associo\u201d) dal Rev.mo Capitolo della Chiesa Cattedrale e della Collegiata, vi fu lutto per tutta la citt\u00e0, dopo che furono celebrate le cerimonie funebri con grande pompa e decoro fu seppellito nell'altare della Beata Vergine dell'Annunciazione e giace nel lato del vangelo\"\nIl luogo della sua sepoltura, che non \u00e8 mai stato reso noto per paura che i garibaldini, suoi accesi oppositori, lo cremassero, \u00e8 stato rivelato dal vescovo Michele Pennisi il 13 marzo 2011."}
{"id": "1383965", "revid": "1711941", "url": "https://it.wikipedia.org/wiki?curid=1383965", "title": "Gebel Nefusa", "text": "Il Gebel Nefusa, oggi definito col nome ufficiale Eljabel Elgharbi (arabo: \u0627\u0644\u062c\u0628\u0644 \u0627\u0644\u063a\u0631\u0628\u064a \"il monte occidentale\", berbero: \"Drar n Infusen\"), \u00e8 un altopiano calcareo, che si trova in Tripolitania, nella Libia nordoccidentale. Separa la pianura costiera della Gefara a nord dal pianoro dell'Hamada el-Hamra a sud.\nL'altopiano ha una lunghezza di circa 190 chilometri e disegna un arco che parte dal confine tunisino, passa per la zona del Kiklah poi curva verso nord-est e termina in una zona collinare presso la costa mediterranea in prossimit\u00e0 della citt\u00e0 di Homs. L'altezza va dai 460 ai 980\u00a0m.\nQuesta regione presenta una notevole importanza dal punto di vista etnico, in quanto vi sono presenti comunit\u00e0 berbere che costituiscono le antiche popolazioni native del territorio, che le successive invasioni di trib\u00f9 provenienti dalla penisola araba (i Banu Hilal e i Bani Salim o Bani Sulaim) avvenute tra il 900 ed il 1000 d.C. hanno via via confinato in aree sempre pi\u00f9 contenute. Nel Gebel Nefusa queste antiche popolazioni, che vivono nei caratteristici ksar, hanno conservato la loro identit\u00e0 e la loro lingua.\nLe principali citt\u00e0 della regione sono (da ovest verso est):"}
{"id": "1383968", "revid": "486946", "url": "https://it.wikipedia.org/wiki?curid=1383968", "title": "Principe de Asturias (portaerei)", "text": ""}
{"id": "1383969", "revid": "62004", "url": "https://it.wikipedia.org/wiki?curid=1383969", "title": "Emil Mpenza", "text": ""}
{"id": "1383979", "revid": "767487", "url": "https://it.wikipedia.org/wiki?curid=1383979", "title": "Nocturnal Rites", "text": "I Nocturnal Rites sono un gruppo musicale power metal svedese nato nel 1990 a Ume\u00e5.\nStoria.\nLa band, partita sotto il nome di Necronomic, ha prodotto per lo pi\u00f9 brani di genere Heavy Metal come si pu\u00f2 ascoltare sulla loro demo \"The Obscure\" del 1991. Ci\u00f2 ha attirato l'attenzione di alcune etichette indipendenti, rifiutate dai componenti di quella che era la allora formazione nella speranza di una migliore opportunit\u00e0. Nelle loro tracce del promo registrato nel 1992, il loro stile si era evoluto in un suono pi\u00f9 melodico, con influenze in stile Iron Maiden, ma ancora con una inconfondibilmente impronta Death Metal.\nLa band inizialmente composta da Fredrik Mannberg (chitarra/voce), Tommy Eriksson (batteria) ed il bassista Nils Eriksson.\nA seguito del loro cambiamento di stile per\u00f2 la band contatt\u00f2 il cantante Anders Zackrisson, la cui voce era pi\u00f9 adatta rispetto a quella di Fredrik Mannberg per un genere che li caratterizz\u00f2 in futuro quale il Power Metal.\nTommy Eriksson venne quasi da subito sostituito da Ulf Andersson ed aggiunsero un secondo chitarrista ingaggiando Mikael S\u00f6derstr\u00f6m. Da questo momento si erano completamente evoluti nel suono in stile Helloween come lo si pu\u00f2 sentire nei loro primi tre album.\nNel 1994 la band ha firmato con l'etichetta svedese Dark Age rilasciando \"In a Time of Blood and Fire\" in collaborazione con Megarock Records nel 1995. Dopo questo, il chitarrista Mikael S\u00f6derstr\u00f6m ha deciso di lasciare la band ed \u00e8 stato sostituito da Nils Norberg . Nonostante sia stato un sostituto del chitarrista ritmico della band, Nils Norberg ne \u00e8 diventato il chitarrista solista con Fredrik Mannberg passato quasi interamente alle ritmiche. Il secondo album \"Tales of Mystery and Imagination\" \u00e8 stato rilasciato in Giappone alla fine del 1997 e pubblicato in Europa nel marzo 1998 con Century Media portando la band in un tour europeo al fianco di band come Overkill e Angel Dust.\nIl terzo album \"\"The Sacred Talisman\" \u00e8 stato pubblicato nel 1999 e presenta un nuovo batterista, Owe Lingvall a causa di un infortunio alla gamba di Ulf Andersson. L'album \u00e8 entrato nelle classifiche giapponesi al numero 83. Solo due settimane dopo l'uscita la band ha intrapreso un tour in Europa con Nevermore, Morgana Lefay e Sacred Steel e ha partecipato al Dynamo Open Air del 1999. Dopo questo, il cantante Anders Zackrisson \u00e8 stato sostituito dall'ex frontman dei Mogg Jonny Lindqvist, ex compagno di band di Owe Lingvall. La sua voce, molto diversa da quella del suo predecessore, ha dato alla band un nuovo volto con l'album \"Afterlife\" pubblicato nel 2000 portandoli nuovamente in un tour europeo, questa volta al fianco degli Iron Savior.\nIl 2002 \u00e8 l'anno della riconferma con \"Shadowland\" e nel 2004 esce \"New World Messiah\"\" seguito da un tour di 6 settimane con Edguy, Brainstorm e due video rilasciati a dicembre \"Awakening\" ed \"Against the World\", entrambi prodotti dal batterista Owe Lingvall.\nNel 2005 ricorre il 10\u00ba anniversario celebrato con la riedizione dei primi due album e del materiale extra sul doppio CD \"Lost in Time\". La band ha anche suonato dal vivo, \"\"Demons at the Opera\",\" con un'orchestra di 55 elementi all'opera di Ume\u00e5. Un documentario sull'evento \u00e8 stato trasmesso sulla televisione nazionale svedese.\nNello stesso anno vede la luce \"\"Grand Illusion\" con la presenza di molti ospiti tra cui Jens Johansson (Stratovarius), Henrik Danhage (Evergrey), Kristoffer W. Olivius (Naglfar), Stefan Elmgren (HammerFall) e, pi\u00f9 sorprendentemente, il tre volte campione del mondo di sci di fondo Per Elofsson anch'egli originario della citt\u00e0 di Ume\u00e5 come la band.\nNel corso degli anni la band ha presenziato in tour con Nightwish, Gamma Ray, HammerFall e Labyrinth e suonato in festival come Wacken Open Air, Sweden Rock, Gates Of Metal, ecc.\nIl 2007 vede l'uscita del loro 8\u00ba album in studio dal titolo \"The 8th Sin\", l'ultimo con Nils Norberg alle chitarre che, per motivi personali, ha lasciato la band dando spazio a Christoffer R\u00f6rland.\nGli anni a seguire hanno visto uno stop della band che ha portato Fredrik Mannberg e Nils Eriksson far parte della band Thrash Metal Guillotine, Jonny Lindqvist con i Fate's Right Band e Christoffer R\u00f6rland \u00e8 entrato nei Sabaton a partire dal 2012.\nNel 2017 i Nocturnal Rites tornano sulle scene con il nuovo album \"Phoenix\"\" in uscita il 29 settembre, il primo dopo 10 anni dal loro ultimo lavoro insieme, preceduto dal singolo \"A Heart As Back As Coal\"."}
{"id": "1383987", "revid": "14496", "url": "https://it.wikipedia.org/wiki?curid=1383987", "title": "Bealtaine", "text": ""}
{"id": "1383991", "revid": "400694", "url": "https://it.wikipedia.org/wiki?curid=1383991", "title": "Made in Germany (Axel Rudi Pell)", "text": "Made in Germany \u00e8 un album dal vivo del gruppo musicale tedesco Axel Rudi Pell, pubblicato nel 1995.\nDescrizione.\nLe canzoni sono state registrate a 2 concerti tenutisi il 4 febbraio 1995 ad Amburgo e il giorno seguente a Bochum, in Germania."}
{"id": "1383994", "revid": "599013", "url": "https://it.wikipedia.org/wiki?curid=1383994", "title": "John Hartson", "text": "Carriera.\nClub.\nLa sua carriera cominci\u00f2 nel 1992 nelle giovanili del Luton Town F.C. da dove fu prelevato dall' nel gennaio 1995 per 2,5 milioni di sterline. Fu, insieme a Chris Kiwomya, uno degli ultimi acquisti di George Graham prima dell'esonero in febbraio. Debutt\u00f2 con i Gunners il 14 gennaio 1995 ricoprendo un posto da titolare in quella prima stagione, di cui momento culmine fu il gol del momentaneo pareggio siglato ai danni del nella finale di Coppa delle Coppe al settantacinquesimo minuto. Partita poi persa per 2-1.\nCon l'acquisto di Dennis Bergkamp, preferito come partner d'attacco dell'allora inamovibile Ian Wright, Hartson comparve sempre meno nell'undici titolare di Bruce Rioch prima e del successore Ars\u00e8ne Wenger poi. Con l'intenzione di acquisire Anelka all'inizio del 1997, Wenger fece chiaramente capire che Hartson era in soprannumero e fu perci\u00f2 venduto al West Ham United per la cifra di 3,2 milioni di sterline. Durante il periodo all'Arsenal collezion\u00f2 70 presenze (15 partendo dalla panchina) e 17 gol.\nCon la maglia del West Ham segn\u00f2 33 goal in 73 apparizioni. Nel 1999, durante un allenamento, fu protagonista di un episodio increscioso. Colp\u00ec con un calcio in volto il compagno di squadra Eyal Berkovic in seguito ad un tackle particolarmente duro, mentre il tutto veniva ripreso dalle telecamere della televisione. Venne multato per l'incidente e ceduto al Wimbledon.\nPrima di passare al Celtic Football Club per la cifra di 6 milioni di sterline, ebbe anche una breve parentesi al Coventry City F.C.. Nella Scottish Premier League ben presto divenne uno degli attaccanti pi\u00f9 temuti. Nel marzo 2004 dovette per\u00f2 fermarsi per la restante parte della stagione causa intervento chirurgico alla schiena.\nNell'aprile 2005 vinse il premio di Giocatore dell'anno della SPFA insieme a Fernando Ricksen.\nIl 5 aprile 2006, giorno del suo compleanno, Hartson segn\u00f2 il gol decisivo contro gli Hearts che garant\u00ec il titolo al suo Celtic. Il 26 giugno Hartson sigl\u00f2 un contratto biennale con il West Bromwich Albion F.C.. Mise a segno una doppietta nella partita d'esordio, il 2-0 ai danni dello Hull City, il 5 agosto 2006.\nIl 31 agosto 2007 il Times riport\u00f2 la notizia che John Hartson aveva accettato il prestito al Nottingham Forest F.C., squadra di League One. Mercoled\u00ec 5 settembre 2007 il Western Mail riport\u00f2 che Hartson aveva rifiutato il passaggio al Nottingham, preferendo invece la destinazione , squadra della sua citt\u00e0 natale. Subito arriv\u00f2 la smentita da parte del club Gallese su una possibile firma del giocatore.\nNell'ottobre 2007 Hartson si un\u00ec al Norwich City F.C. con la formula del prestito mensile. Bench\u00e9 i canarini avessero il diritto di esercitare un'opzione per l'estensione del prestito fino al 31 dicembre, il nuovo manager Glenn Roeder decise di non usufruirne.\nHartson, tornato al West Browmich, rifiut\u00f2 poi un'offerta di prestito da parte del Chester City.\nA seguito del ritiro avvenuto nel febbraio 2008, ha fatto il commentatore televisivo ed ha pubblicato un'autobiografia.\nNel 2009 gli \u00e8 stato diagnosticato un tumore al cervello.\nNazionale.\nHartson vanta 51 presenze con la nazionale gallese, con cui ha segnato 14 reti. Ritiratosi dal calcio internazionale ad inizio 2006, dichiar\u00f2 successivamente che sarebbe tornato sui suoi passi in caso la nazionale ne avesse fatto richiesta.\nDetiene anche un record per la nazionale del Galles Under-21, essendo uno dei quattro calciatori capaci di aver realizzato una tripletta.\nControversie.\nHartson sar\u00e0 sempre ricordato non solo per le qualit\u00e0 realizzative ma anche per la sua fama di \"duro\". Durante la carriera molti furono i momenti chiacchierati, il maggiore dei quali ebbe vita durante il suo periodo di permanenza al West Ham in quanto (durante un allenamento) colp\u00ec con un calcio al volto il suo compagno di squadra israeliano Eyal Berkovic, dopo che questi aveva colpito la sua gamba con un pugno, in seguito ad un tackle eccessivo. Molte furono anche le espulsioni ricevute in carriera; degna di menzione quella rimediata verso la fine di un Old Firm, quando fu mandato fuori insieme al compagno di squadra Johan Mj\u00e4llby e l'avversario Fernando Ricksen per comportamento violento, nonostante fosse completamente innocente.\nHartson fu accusato dai giornali di aver intonato canzoni a favore dell'esercito repubblicano irlandese con l'allora compagno Stephen Pearson. Una successiva inchiesta evidenzi\u00f2 come i due avessero cantato \"The Fields of Athenry\" accompagnando un coro gi\u00e0 partito dagli spalti."}
{"id": "1383996", "revid": "115805601", "url": "https://it.wikipedia.org/wiki?curid=1383996", "title": "Augusto Guzzo", "text": "Biografia.\nSi laure\u00f2 all'Universit\u00e0 di Napoli nel 1915, dove fu allievo del neohegeliano Sebastiano Maturi. Dal 1924 al 1932 insegn\u00f2 filosofia e storia della filosofia alla facolt\u00e0 di magistero dell'Universit\u00e0 di Torino, fondando la rivista \"Erma\", e dal 1932 al 1934 filosofia morale presso l'Universit\u00e0 di Pisa, dove fu anche direttore del seminario di filosofia della Scuola normale superiore. Nel 1934 torn\u00f2 a Torino, dove insegn\u00f2 prima filosofia morale (succedendo a Erminio Juvalta) e poi, dal 1939 al 1964, filosofia teoretica (succedendo ad Annibale Pastore). Fond\u00f2, insieme con Nicola Abbagnano, la sezione piemontese dell'Istituto Italiano per gli Studi filosofici.\nEbbe fra i suoi allievi Luigi Pareyson, Francesco Barone, Vittorio Mathieu e Valerio Verra.\nFu presidente dell'Accademia delle Scienze di Torino dal 17 giugno 1970 al 25 giugno 1973, anno in cui gli subentr\u00f2 Francesco Giacomo Tricomi.\nNel 1955 l'Accademia dei Lincei gli confer\u00ec il Premio Feltrinelli per la Filosofia.\nMor\u00ec a Torino il 23 agosto 1986. \u00c8 sepolto nel Cimitero monumentale di Torino.\nPensiero.\nEsponente dell'idealismo italiano, si avvicin\u00f2 all'attualismo di Giovanni Gentile, interpretato per\u00f2 in chiave di conciliazione con il pensiero cattolico. \u00c8 considerato quindi uno dei pi\u00f9 grandi esponenti dello spiritualismo italiano.\nOpere principali.\nCon la collaborazione di sua moglie Cordelia Capone, anche lei filosofa, tradusse in italiano \"The Idea of Christ in the Gospels or God in Man\" di George Santayana, opera di cui pubblic\u00f2 una recensione nel \"Giornale di metafisica\", IV, 4 (15 luglio 1949). Pubblic\u00f2 nel 1963 anche un \"Alcifrone\" di George Berkeley a cura sua e della moglie Cordelia.\nPubblic\u00f2 a partire dal 1950 la rivista \"Filosofia\", alla quale aggiunse nel 1959 un fascicolo internazionale, che nel 1969 divenne \"Studi internazionali di filosofia\". Nella stessa rivista, in un fascicolo speciale del 1974, pubblic\u00f2 una \"Vita di Cordelia Guzzo\", biografia della moglie, ricca di aneddoti sulla vita privata e l'attivit\u00e0 scientifica dell'autore."}
{"id": "1384003", "revid": "1431409", "url": "https://it.wikipedia.org/wiki?curid=1384003", "title": "Derek Luke", "text": "Biografia.\nNato nel New Jersey, figlio di Maurice Luke, nativo della Guyana, e Marjorie Dixon, ha due fratelli Daniel e Maurice. Ha studiato al Linden High School.\nDal 1998 \u00e8 sposato con l'attrice Sophia Adella Luke, da cui ha avuto un figlio.\nCarriera.\nDopo una serie di lavori televisivi debutta al cinema in \"Antwone Fisher\" del 2002 di Denzel Washington, interpretazione grazie alla quale vince l'Independent Spirit Award per il miglior attore protagonista e il National Board of Review Award alla miglior performance rivelazione maschile.\nIn seguito partecipa ai film \"Schegge di April\" e \"Friday Night Lights\", nel 2007 ottiene un ruolo importante in \"Leoni per agnelli\" di Robert Redford, recitando al fianco di Meryl Streep e Tom Cruise. A causa di problemi legati al fisco, l'attore Wesley Snipes non ha potuto lasciare gli Stati Uniti per le riprese e si \u00e8 visto costretto a rinunciare al film \"Miracolo a Sant'Anna\" di Spike Lee; cos\u00ec Luke \u00e8 stato ingaggiato dallo stesso regista per il ruolo di protagonista nel film.\n\u00c8 apparso in diversi videoclip che artisti come Monica (\"So Gone\" e \"Knock Knock\"), Common (\"I Want You\") e Alicia Keys (\"Teenage Love Affair\"). Interpreta il rapper Sean Combs nel film biografico \"Notorious B.I.G.\" sulla vita di The Notorious B.I.G..\nTra il 2009 e il 2010 ha preso parte alla serie televisiva medica \"Trauma\", dove ricopriva il ruolo del paramedico Cameron Boone. La serie \u00e8 per\u00f2 stata cancellata dopo la prima stagione.\nDoppiatori italiani.\nNelle versioni in italiano dei suoi film, Derek Luke \u00e8 stato doppiato da:"}
{"id": "1384007", "revid": "1776051", "url": "https://it.wikipedia.org/wiki?curid=1384007", "title": "Mystica (Axel Rudi Pell)", "text": "Mystica \u00e8 l'undicesimo album della band del chitarrista heavy metal Axel Rudi Pell, pubblicato il 25 agosto 2006."}
{"id": "1384012", "revid": "92723", "url": "https://it.wikipedia.org/wiki?curid=1384012", "title": "Franz von Sickingen", "text": "Fu una delle figure pi\u00f9 rilevanti del primo periodo della Riforma protestante.\nBiografia.\nNacque ad Ebernburg (oggi Bad M\u00fcnster am Stein-Ebernburg) nei pressi di Bad Kreuznach. Per aver combattuto per Massimiliano I contro Venezia nel 1508, ricevette molte tenute lungo il Reno, e accrebbe la sua ricchezza e reputazione con metodi subdoli. Nel 1513 approfitt\u00f2 della questione di Balthasar Schl\u00f6r, un cittadino che era stato cacciato da Worms, e attacc\u00f2 questa citt\u00e0 con 7000 uomini. Nonostante il bando imperiale, devast\u00f2 le campagne intorno alla citt\u00e0 e intercett\u00f2 le carovane di mercanti, desistendo solo quando le sue richieste furono garantite. Mosse guerra contro Antonio, Duca di Lorena, e costrinse Filippo, Langravio d'Assia, a pagargli fiorini.\nNel 1518 prese parte ad un conflitto civile a Metz, schierandosi apparentemente dalla parte dei cittadini contro l'oligarchia al governo. Guid\u00f2 un esercito di uomini contro la citt\u00e0, costringendone i magistrati a pagargli fiorini d'oro, pi\u00f9 un mese di soldo per le sue truppe. Nel 1518, liberato da Massimiliano I dal bando emesso nei suoi confronti, prese parte alla guerra condotta dalla Lega sveva contro Ulrico, Duca di W\u00fcrttemberg.\nDurante le dispute per la successione al trono imperiale, dopo la morte di Massimiliano I nel 1519, Sickingen accett\u00f2 una tangente dal re Francesco I di Francia, ma al momento delle elezioni, condusse le sue truppe a Francoforte, dove la loro presenza garant\u00ec l'elezione di Carlo V. Per questo servizio venne nominato ciambellano imperiale e cancelliere, e nel 1521 condusse una spedizione in Francia, che devast\u00f2 la Piccardia, ma fu battuto a M\u00e9zi\u00e8res e costretto a ritirarsi. Intorno al 1517 Sickingen divenne amico di Ulrich von Hutten, aiutandolo nei suoi piani. Offr\u00ec riparo a molti riformatori, tra questi anche Martin Lutero: il suo castello divenne (secondo le parole di Hutten) 'rifugio della giustizia'.\nDopo il fallimento della spedizione francese, Sickingen, assistito da Hutten, ide\u00f2, o riprese, un grande piano per rovesciare il regime dei principi cattolici ed elevare l'ordine della cavalleria, la rivolta dei cavalieri. Sperava di riuscire in questo intento con l'aiuto delle citt\u00e0 e dei contadini. Venne presto organizzato un esercito consistente, alcuni nobili della Renania settentrionale aderirono alla causa, e a Landau, nell'agosto del 1522, Sickingen venne nominato comandante. Dichiar\u00f2 guerra al suo vecchio nemico, Richard von Greiffenklau zu Vollrads, arcivescovo di Treviri, e marci\u00f2 contro la citt\u00e0. Treviri rimase fedele all'arcivescovo. Filippo I d'Assia e Ludovico V del Palatinato si affrettarono a prestare il loro sostegno. Sickingen, senza l'aiuto della popolazione su cui aveva fatto affidamento, fu costretto a ritirarsi nel suo castello di Landstuhl, vicino Kaiserslautern.\nIl 22 ottobre 1522 il Consiglio imperiale lo band\u00ec; Sickingen rispose, nella primavera del 1523, saccheggiando Kaiserslautern. I governanti di Treviri, Assia e Palatinato decisero di muovere contro di lui e, ottenuto l'aiuto della Lega sveva, marciarono su Landstuhl. Sickingen rifiut\u00f2 di negoziare, e durante l'assedio fu gravemente ferito. Quest'attacco fu una delle prime occasioni nelle quali venne impiegata l'artiglieria; in breve tempo vennero aperte delle brecce in una fortezza altrimenti inespugnabile. Il 6 maggio 1523 Sickingen fu costretto a capitolare, e il giorno seguente mor\u00ec. Fu sepolto a Landstuhl, e nel 1889 fu eretto uno splendido monumento a Ebernburg, alla sua memoria e a quella di Hutten.\nSuo figlio Franz Conrad venne nominato Barone dell'Impero (\"Reichsfreiherr\") da Massimiliano II."}
{"id": "1384021", "revid": "767487", "url": "https://it.wikipedia.org/wiki?curid=1384021", "title": "The Polyphonic Spree", "text": "I The Polyphonic Spree sono un gruppo musicale composto da una ventina di elementi fondato da Tim DeLaughter, gi\u00e0 membro dei Tripping Daisy.\nIl gruppo si form\u00f2 a Dallas, nel 1999. Il gruppo persegue uno stile definibile come rock sinfonico brechtiano, dato che si basa su strumenti tradizionali e sull'autoironia. Di solito, i suoi componenti sono vestiti da toghe colorate. Vennero invitati da David Bowie al Meltdown Festival del 2002.\nComparvero in una puntata della serie \"Scrubs - Medici ai primi ferri\" e in \"Las Vegas\"."}
{"id": "1384041", "revid": "986213", "url": "https://it.wikipedia.org/wiki?curid=1384041", "title": "Maria Luisa Larisch-Wallersee", "text": "La Vita.\nInfanzia.\nQuando nacque i genitori non erano ancora sposati, in quanto la famiglia aristocratica del padre si opponeva al matrimonio di un loro membro con una borghese di umili origini. Le nozze, e quindi la legittimazione, avvennero un anno dopo. Suo padre per\u00f2 dovette rinunciare al diritto di primogenitura.\nElisabetta era particolarmente legata alla nipote: lo dimostrano numerosi inviti e regali da parte dell'imperatrice. Su suggerimento della zia, Maria Luisa frequent\u00f2 la Hohe Schule, dove studi\u00f2 inglese, francese e spagnolo, e si dedic\u00f2 alla musica e al canto. Ci\u00f2 che le univa era la comune passione per i cavalli.\nMatrimonio.\nFu la stessa Elisabetta a interessarsi al matrimonio della nipote. Scelse per lei il conte Georg Larisch-Moennich. I conti Larisch-Moennich erano un'antichissima famiglia slesiana i cui membri erano stati spesso al servizio della casa imperiale.\nIl matrimonio avvenne il 20 ottobre 1877 nella cappella del castello di G\u00f6d\u00f6ll\u0151.\nMaria Luisa e Georg vissero dapprima nel castello di Schonstein, nei pressi di Troppau, poi nel castello di Piersna a Karwin, in Slesia. Qui nacquero i primi due figli della coppia. In tutto ebbero:\nSubito dopo il matrimonio Maria Luisa e il marito ottennero il permesso ufficiale di entrare a corte. Nel 1878 Maria Luisa venne nominata dama di compagnia della zia e nel 1880 il marito Georg ottenne l'incarico di Primo Tesoriere.\nL'amicizia con Maria Vetsera.\nMaria e Georg decisero di costruire nei pressi di Pardubitz un grande castello e darsi all'allevamento di cavalli da corsa. Per non dover nel frattempo abitare in albergo, i conti Larisch furono temporaneamente ospitati da Enrico Baltazzi. Qui Maria Luisa ebbe modo di stringere amicizia con la baronessa Elena Vetsera. Frequentando il salotto della baronessa, Maria Luisa conobbe sua figlia Maria Vetsera. Quest'ultima era attratta dal principe ereditario Rodolfo d'Asburgo, il quale a sua volta ricambiava l'interesse. Fu cos\u00ec che Maria Luisa divenne l'intermediaria tra i due e favor\u00ec e copr\u00ec i loro incontri segreti.\nEra la stessa Maria Luisa infatti ad accompagnare la giovane amica agli incontri col principe. E l'accompagn\u00f2 anche il 28 gennaio 1889 prima della fuga per Mayerling: qui i due amanti, nel casino di caccia, furono ritrovati morti suicidi.\nA Maria Luisa, colpevole di aver favorito il rapporto tra i due, fu vietato di partecipare al funerale del cugino nella Cripta dei Cappuccini, fu bandita dalla Corte di Vienna e non rivide mai pi\u00f9 gli zii imperatori.\nRitorno in Baviera.\nNon potendo pi\u00f9 partecipare alla vita di corte austriaca, Maria Luisa fu costretta a ritornare in Baviera. Nel giugno del 1890 acquist\u00f2 una grande villa di campagna nei pressi di Rottach. Nel 1891 mor\u00ec sua madre Henriette e alcuni mesi dopo l'amata nonna Ludovica di Baviera. Il padre si rispos\u00f2 con la ventunenne Antonie Barth, una ballerina dell'Hoftheater.\nGeorg intanto si trasfer\u00ec in Slesia e tronc\u00f2 ogni rapporto con la moglie. Il loro matrimonio fu successivamente sciolto dal tribunale di Monaco, che consider\u00f2 colpevole Maria Luisa e affid\u00f2 i figli a Georg. Solo all'ultimogenito fu permesso di rimanere con la madre.\nSecondo matrimonio.\nTempo dopo, il 15 maggio 1897 a Monaco di Baviera, Maria Luisa si spos\u00f2 con Otto Brucks, un cantante ventisettenne dell'Opera di Monaco di Baviera.\nLa coppia ebbe un unico figlio:\nMaria Luisa scrittrice.\nMaria Luisa aveva sempre tenuto una sorta di diario in cui parlava della vita trascorsa insieme alla zia imperatrice. Decise quindi di mettere insieme tutti i suoi scritti e pubblicare un libro.\nL'imperatore Francesco Giuseppe, vedovo di Elisabetta, cerc\u00f2 di impedire quella pubblicazione inviando il barone Wilczek e il direttore della Landerbank Palmer per comprare da Maria Luisa tutte quelle memorie. Sia lei sia il secondo marito ottennero innumerevoli vantaggi, tra cui una consistente rendita vitalizia di 80.000 corone.\nCol denaro a disposizione i coniugi restaurarono e arredarono sfarzosamente la loro villa a Rottach. Qui iniziarono a organizzare ogni sera balli, ricevimenti e feste grandiose, sperperando somme da capogiro.\nMaria Luisa volle scrivere un libro sugli amori dell'imperatrice, in quanto era stata sua intima confidente. Ancora una volta Francesco Giuseppe invi\u00f2 il barone Wilczek e il banchiere Palmer per arrivare a un altro accordo in denaro.\nCi\u00f2 che spingeva la donna a fare ci\u00f2 era il continuo bisogno di denaro in quanto, anche nel periodo in cui si trovava sotto l'ala protettrice della zia, era solita spendere molto di pi\u00f9 di quanto si potesse permettere.\nNella primavera del 1913 a Londra Maria Luisa riusc\u00ec a pubblicare \"My Past\", il suo libro di memorie scritto in collaborazione con la giornalista Maud Chester. L'opera, pubblicata presso l'editore londinese Eveleigh Nash, raccontava i fatti di Mayerling.\nNello stesso anno usc\u00ec anche a Berlino col nome di \"Meine Vergangenheit\".\nVedovanza.\nCon l'intercessione dell'imperatore, compresa nell'accordo stipulato tra questi e la moglie per comprare i suoi scritti, Otto Bruks aveva ottenuto la direzione del teatro di Metz (1906). \nLe sue condizioni di salute iniziarono per\u00f2 a peggiorare: soffriva di cirrosi epatica e di ipertensione. Agli inizi di gennaio del 1914 si ammal\u00f2 inoltre di polmonite e mor\u00ec il 15 di quel mese. La moglie era in Inghilterra e non partecip\u00f2 ai funerali.\nMaria Luisa crocerossina.\nDopo esser stata al capezzale della figlia moribonda Maria Valeria, infermiera in Africa, Maria Luisa volle diventare crocerossina. Segu\u00ec un corso a Monaco di Baviera e lavor\u00f2 in Alsazia, a Baden-Baden, in Francia e infine a Monaco. Nel frattempo tutti i suoi averi, gi\u00e0 ipotecati per pagare i numerosi debiti che aveva contratto, furono venduti all'asta. Quando lasci\u00f2 il lavoro da crocerossina Maria Luisa, ormai sessantenne, si ritrov\u00f2 senza casa.\nMaria Luisa sceneggiatrice.\nIn quel periodo trov\u00f2 lavoro presso una casa di produzione di film muti divenendone la sceneggiatrice. Il primo film a cui lavor\u00f2 riguardava proprio la storia di Mayerling, poi nacque un progetto sulla vita di Luigi II di Baviera e un altro sull'imperatrice Elisabetta. Per un breve periodo Maria Luisa ricevette un discreto stipendio, ma in seguito la casa di produzione fall\u00ec e di conseguenza si ritrov\u00f2 senza lavoro.\nNegli Stati Uniti.\nMaud Chester le commission\u00f2 un articolo che in seguito venne pubblicato su un giornale americano. Questo venne letto da un agricoltore di origine belga, William Henry Meyers, che la contatt\u00f2 proponendole di dirigere un sanatorio. Le invi\u00f2 un assegno e un biglietto per gli Stati Uniti. Maria Luisa, ormai sul lastrico, si imbarc\u00f2 subito e il 24 settembre 1924 spos\u00f2 Meyers. Da quanto scrisse il marito la teneva segregata in casa dandole solo latte e pane da mangiare.\nNel 1926 la previdenza sociale le diede la possibilit\u00e0 di vivere a New York: qui Maria Luisa lavor\u00f2 e abit\u00f2 in un misero ricovero per senzatetto. \nRiusc\u00ec a conoscere proprio a New York una facoltosa contessa di origine austriaca che la introdusse nel suo salotto: per i presenti la nipote dell'imperatrice Elisabetta d'Austria suscitava curiosit\u00e0. Paul Branden, editore della rivista \"American Monthly\", la fece lavorare qualche volta nella sua redazione e le spian\u00f2 la strada della carriera letteraria.\nRitorno in Europa.\nNel 1930 Maria Luisa torn\u00f2 nella sua citt\u00e0 natale. Nel 1934 pubblic\u00f2 a New York il libro \"Her Majesty Elizabeth of Austria-hungary, the Beautiful tragic Empress of Europe's Most Brilliant Court\", che usc\u00ec anche a Parigi, a Madrid e a Londra. Pubblic\u00f2 inoltre a Lipsia \"Kaiserin Elisabeth und ich\" e \"Die Heldin von Gaeta\". Le opere per\u00f2 le fruttarono poco profitto in quanto la maggior parte dei guadagni andavano a Branden. Ugualmente altri editori la pagavano pochissimo.\nRidotta in povert\u00e0 assoluta, nel marzo 1939 si trasfer\u00ec nel convento di San Servazio, dove mor\u00ec il 4 luglio 1940. Fu sepolta nell'Ostfriedhof di Monaco di Baviera accanto al padre.\nBiografia.\nL'unica biografia completa della contessa Larisch-Wallersee:\nBrigitte Sokop, Jene Gr\u00e4fin Larisch... Marie Louise Gr\u00e4fin Larisch Wallersee. Vertraute der Kaiserin - Verfemte nach Mayerling, Wien, B\u00f6hlau, 1985."}
{"id": "1384042", "revid": "4507", "url": "https://it.wikipedia.org/wiki?curid=1384042", "title": "Amedeo di Castellamonte", "text": "Fu figlio di Carlo di Castellamonte.\nBiografia.\nNacque nel 1613 a Torino, e fu battezzato il 19 nella parrocchia di San Dalmazzo, avendo come padrini Agostino Bassio e Maria Tepalla, entrambi torinesi. L'atto di nascita \u00e8 stato scoperto nel 1988 da Arabella Cifani e Franco Monetti, correggendo cos\u00ec la data di nascita proposta in precedenza, in via ipotetica, da Carlo Boggio e Luciano Tamburini. Il padre, il conte Carlo (1571-1640), divenne nel 1615 primo ingegnere del duca Carlo Emanuele I di Savoia, mentre la madre, Ippolita Maria Fiocchetto, era la figlia del senatore del Piemonte Antonio Dentis.\nDopo essersi laureato in legge all'Universit\u00e0 di Torino e avere proseguito gli studi a Roma, inizi\u00f2 a lavorare con il padre, del quale prosegu\u00ec l'opera, dando prova di un notevole talento urbanistico.\nTra le sue realizzazioni pi\u00f9 importanti, tutte a Torino e dintorni, si possono ricordare:\nAmedeo di Castellamonte prosegu\u00ec inoltre al parco del Valentino i lavori iniziati dal padre, che riguardarono anche il castello, intervenne sulla chiesa di San Salvario, sul convento di Santa Cristina, sulla chiesa di san Francesco da Paola, sul castello di Moncalieri e sulla Villa della Regina.\nNel 1646 progett\u00f2 un edificio sacro nell'astigiano: la chiesa di Sant'Elena in Villafranca d'Asti, su richiesta di Mons. Giacomo Goria, Vescovo di Vercelli, originario di questo paese e legato alla corte sabauda.\nNel 1654 progett\u00f2 la chiesa dei Santi Bernardino e Brigida a Lucento e in seguito costru\u00ec la cappella per la Sindone di Torino, poi completamente cambiata da Guarino Guarini. Costru\u00ec anche numerose fortificazioni e scenografie per celebrazioni dinastiche, e lavor\u00f2 ad alcuni palazzi nobiliari come Palazzo Lascaris."}
{"id": "1384057", "revid": "436907", "url": "https://it.wikipedia.org/wiki?curid=1384057", "title": "Tarkus (brano musicale)", "text": "Tarkus \u00e8 un brano musicale del gruppo musicale britannico Emerson, Lake &amp; Palmer, traccia d'apertura dell'album omonimo, uscito nel 1971.\nDescrizione.\nIl testo, scritto da Greg Lake, racconta la storia di un essere fantastico, Tarkus, una creatura met\u00e0 armadillo e met\u00e0 carro armato della Prima guerra mondiale, il cui unico scopo \u00e8 combattere. Dal punto di vista musicale si tratta di suite della durata di oltre venti minuti e suddivisa in sette atti, composti in maggior parte da Keith Emerson; fa eccezione \"The Battlefield\", scritta da Lake, che contribuisce in modo prevalente, ma non esclusivo, anche alla musica di \"Stones of Years\" e \"Mass\"."}
{"id": "1384065", "revid": "1632387", "url": "https://it.wikipedia.org/wiki?curid=1384065", "title": "Salisbury (album)", "text": "Salisbury \u00e8 il secondo album in studio del gruppo inglese Uriah Heep pubblicato nel febbraio 1971. Il materiale, pi\u00f9 vicino stilisticamente al progressive rock rispetto all'esordio, fu voluto soprattutto da Ken Hensley, il quale compose la maggior parte dei brani.\nLa title track registrata con la collaborazione di un'orchestra di ventisei elementi: assieme a \"Lady in Black\" e \"High Priestess\", usc\u00ec come singolo."}
{"id": "1384067", "revid": "1431409", "url": "https://it.wikipedia.org/wiki?curid=1384067", "title": "Blair Underwood", "text": "Biografia.\nFiglio di Frank e Marilyn Underwood, il padre \u00e8 stato un colonnello della United States Army, e ha visto parte della sua infanzia in alcune basi militari negli Stati Uniti e in Germania. Ha studiato al Petersburg High School e ha studiato recitazione al Carnegie Mellon School of Drama a Pittsburgh.\nDebutta nel 1985 partecipando ad alcuni episodi di \"Supercar\", \"I Robinson\" e \"21 Jump Street\", mentre debutta al cinema come protagonista di \"Krush Groove\". Noto per aver interpretato per ben sette anni, dal 1987 al 1994, Jonathan Rollins nella serie tv \"Avvocati a Los Angeles\".\nNel 1989 partecipa al video del singolo Liberian Girl di Michael Jackson.\nPer il cinema ha lavorato nei film \"La giusta causa\", \"Set It Off - Farsi notare\", \"Gattaca - La porta dell'universo\", \"Deep Impact\", \"Regole d'onore\" e \"Full Frontal\". Ha partecipato ad alcuni episodi di \"Sex and the City\", dove impersonava il Dr. Robert Leeds, amante di Miranda Hobbes (interpretata da Cynthia Nixon), e ha lavorato al fianco di Heather Locklear nella sfortunata serie \"LAX\", sospesa dopo pochi episodi.\nNel 2000 \u00e8 stato inserito nella liste dei \"50 uomini pi\u00f9 belli del mondo\" dalla rivista \"People\". Nel 1989 \u00e8 cofondatore della \"Artists for a New South Africa\", organizzazione no-profit che si dedica per la democrazia in Sudafrica. \u00c8 sposato dal 1994 con Desiree DaCosta, la coppia ha tre figli Paris, Blake e Brielle.\nUnderwood ha scritto anche un libro intitolato \"Before I Got Here: The Wondrous Things We Hear When We Listen to the Souls of Our Children\", dove, accompagnato da varie foto, raccoglie frasi dette da vari genitori e bambini che si fanno domande sulla vita.\nA fine 2007 partecipa alla serie TV \"Dirty Sexy Money\" nel ruolo di Simon Elder, mentre nel 2008 partecipa ad alcuni episodi de \"La complicata vita di Christine\" ed interpreta un pilota della marina afflitto da sensi di colpa nella serie TV \"In Treatment\". Nel 2010 entra a far parte del cast della serie televisiva della NBC \"The Event\", dove ricopre il ruolo del Presidente degli Stati Uniti d'America Eli Martinez.\nNel 2013 \u00e8 protagonista della serie televisiva \"Ironside\", rifacimento dell'omonima serie televisiva degli anni sessanta/settanta. La serie non ottiene il successo sperato e viene cancellata dopo pochi episodi.\nNel 2016 si unisce al cast della seconda stagione di \"Quantico\", serie televisiva trasmessa dal canale statunitense ABC. Nel 2020 recita a Broadway nel dramma \"A Soldier's Play\" e per la sua interpretazione ottiene una \"nomination\" al Tony Award al miglior attore protagonista in un'opera teatrale."}
{"id": "1384071", "revid": "31857", "url": "https://it.wikipedia.org/wiki?curid=1384071", "title": "Top Hat", "text": ""}
{"id": "1384073", "revid": "1318658", "url": "https://it.wikipedia.org/wiki?curid=1384073", "title": "Libri di Samuele", "text": "I libri di Samuele (ebraico \u05e9\u05de\u05d5\u05d0\u05dc' \u03a3\u03b1\u03bc\u03bf\u03c5\u03ae\u03bb \"1-2 samu\u00e8l\" oppure A'-B' \u0392\u03b1\u03c3\u03b9\u03bb\u03ad\u03c9\u03bd \"1-2 basil\u00e9on\", \"1-2 re\"; latino \"1-2 Samuel\") sono due testi contenuti nella Bibbia ebraica (Tanakh, dove sono contati come un testo unico) e cristiana.\nSono scritti in ebraico e, secondo l'ipotesi maggiormente condivisa dagli studiosi, la loro redazione definitiva, ad opera di autori ignoti, \u00e8 collocata al VI-V secolo a.C. in Giudea, sulla base di precedenti tradizioni orali e scritte, in particolare della cosiddetta fonte deuteronomista del VII secolo a.C. (vedi Ipotesi documentale).\nIl primo libro \u00e8 composto da 31 capitoli descriventi il ministero profetico di Samuele, il regno di Saul e la giovent\u00f9 di Davide, ambientati nella Giudea attorno al 1100-1010 a.C. Il secondo libro \u00e8 composto da 24 capitoli descriventi il regno di Davide attorno al 1010-970 a.C.\nI due Libri di Samuele costituiscono, con i successivi due libri dei Re, un'opera continua, tant'\u00e8 vero che la versione greca dei Settanta e quella latina di San Girolamo, la cosiddetta\" Vulgata\", hanno preferito denominarli nella loro interezza i Quattro Libri dei Re (in greco \"Basileion\").\nIl nome \"Libri di Samuele\" deriva dal fatto che un'opinione talmudica tardiva ne attribuiva la compilazione al profeta Samuele, il quale per\u00f2 occupa un ruolo di primo piano solo nei primi 15 capitoli del primo libro.\nSia i libri di Samuele che quelli dei Re sono da ricondurre ad un unico progetto, quello di tratteggiare la vicenda storica di Israele dalla fine dell'epoca dei Giudici fino alla fine della monarchia con l'invasione babilonese di Nabucodonosor II: un arco di tempo che copre la bellezza di sei secoli. La redazione definitiva risale al VI secolo a.C.\nL'autore di questo ciclo letterario appartiene allo stesso ambito culturale e religioso in cui \u00e8 fiorito il Deuteronomio, per cui si parla di autore \"Deuteronomista\". Per ricostruire le vicende dei due regni di Israele, egli attinge a materiali d'archivio oggi non pi\u00f9 in nostro possesso, alle tradizioni orali e alla memoria storica del suo popolo. Una delle caratteristiche dell'autore Deuteronomista \u00e8 una descrizione molto appassionata e ricca di riflessioni, che non si preoccupa di riportare solo freddi dati storici, ma soprattutto la sua interpretazione religiosa di una vicenda, quella del popolo eletto, collegata a doppio filo con un ben preciso progetto divino.\nIn merito alla fase redazionale dei libri di Samuele, gli studiosi della Bibbia Edizioni Paoline rilevano come \"l'analisi letteraria dell'opera mette in evidenza il suo carattere compilatorio e composito. Si riscontrano diversi doppioni, si legge una duplice versione dell'istituzione della monarchia, una propizia e l'altra sfavorevole all'iniziativa. Si notano divergenze importanti per ci\u00f2 che concerne l'occupazione filistea dei territori ebrei, l'attivit\u00e0 di Samuele, l'unzione regale di Davide\"; concordemente, gli esegeti dell'interconfessionale Bibbia TOB aggiungono che \"\u00e8 particolarmente sorprendente la presenza di doppioni: l'entrata di Davide al servizio di Saul, il mancato attentato di Saul contro Davide, l'intervento di Gionata in favore di Davide, l'arrivo di Davide presso i Filistei, la denuncia degli uomini di Zif, l'episodio di Davide che risparmia Saul sono narrati due volte\" e sembra \"che ci si trovi, nella maggioranza dei casi, di fronte a differenti tradizioni (gi\u00e0 fissate oralmente o per iscritto) che i narratori o i redattori hanno tenuto a conservare e che hanno tentato di organizzare suddividendo la collezione con formule-sommari ed evidenziando con parole-chiave i termini dominanti di ogni parte\".\nSuddivisione del testo.\nIl primo libro di Samuele descrive l'abbandono dell'ordinamento giuridico dei Giudici, con cui spesso le trib\u00f9 si governavano in modo indipendente l'una dall'altra, e la nascita dell'ordinamento monarchico. Esso abbraccia dunque un arco di tempo che va dal XII secolo a.C. fino circa al 1010 a.C., anno presunto della morte di Saul.\nIn tutto comprende 31 capitoli che si possono suddividere in diverse parti:\nIl ciclo di Samuele.\nIl racconto si dipana pi\u00f9 come una saga epica che come una vera e propria opera storiografica. Nel primo libro sono gi\u00e0 presenti tutti i tre principali attori del delicato passaggio dalla Giudicatura alla Monarchia Israelitica: Samuele, Saul e Davide. Di tutti e tre sono descritte le grandiose imprese, proprio come in un poema guerresco, forse sotto l'influenza dei grandi poemi mesopotamici con cui gli Ebrei erano venuti a contatto a Babilonia. Samuele \u00e8 chiamato da Dio nella notte (1 Sam ) e, dopo che gli empi figli del giudice Eli vengono puniti con la sconfitta e la morte, episodio durante il quale l'Arca dell'Alleanza \u00e8 catturata dai Filistei, diventa egli stesso Giudice e guida gli Israeliti nella travolgente vittoria di Masfa.\nIl ciclo di Saul.\nA questo punto per\u00f2 Israele domanda a gran voce un re. Il motivo addotto dall'autore Deuteronomistico \u00e8 il fatto che i figli di Samuele non seguivano il suo esempio di giustizia. Samuele nicchia, arringando gli anziani d'Israele con un discorso scritto da un autore evidentemente ostile alla monarchia, dopo la rovinosa disfatta di Sedecia e del Tempio di Gerusalemme (vedi Secondo Libro dei Re); poi per\u00f2 cede e nomina re Saul, della trib\u00f9 di Beniamino (astutamente si trattava della trib\u00f9 pi\u00f9 piccola, cos\u00ec da non ingenerare controversie e gelosie). Tutti lo riconoscono per\u00f2 re solo dopo che ha sconfitto gli Ammoniti a Iabes. Siamo circa nel 1030 a.C.\nDopo varie vittorie, tuttavia, Saul incomincia a disobbedire ai comandi divini trasmessigli da Samuele: prima offre lui stesso l'olocausto al posto dell'ex Giudice, arrogandosi una prerogativa sacerdotale, e poi rifiuta di eseguire l'ordine di Yahw\u00e9h di passare per le armi Agag, re degli Amaleciti, e tutti i suoi sudditi, uomini e donne, bambini e lattanti, buoi e pecore, cammelli e asini . Allora Samuele, per volont\u00e0 di Dio, si reca a Betlemme presso la casa di Iesse, e unge re Davide, il pi\u00f9 giovane dei suoi figli. Da notare che qui si sovrappongono due tradizioni nettamente separate: in una Davide appare come un pastorello, in un'altra come un raffinato cortigiano addestrato all'uso delle armi. I testi di due autori differenti vengono fusi dal redattore finale tramite l'artificio dello \"spirito maligno\" che tormentava Saul, presumibilmente attraverso emicranie o attacchi di epilessia; Davide viene allora chiamato alla reggia perch\u00e9, suonando la cetra, riesce a placare le crisi del re. A questo punto Davide diventa l'assoluto protagonista uccidendo il gigante Golia, episodio al quale gli artisti di ogni tempo, come Michelangelo e Donatello, hanno attinto con risultati eccezionali.\nIl ciclo di Davide.\nIn breve Davide diventa il campione dell'esercito d'Israele e sposa Micol, la figlia di Saul, divenendo grandissimo amico di suo figlio Gionata (\"prezioso pi\u00f9 che amore di donna\"). A questo punto per\u00f2 si scatena l'invidia di Saul, innescata dal canto di guerra delle donne israelite:\nAllora Saul tenta di assassinare Davide con una lancia; avendo fallito, gli manda dei sicari mentre dorme, ma Micol, che ha intuito la volont\u00e0 del padre, lo aiuta a mettersi in salvo. Saul lo bracca e mena strage dei sacerdoti di Nob, colpevoli di averlo aiutato nella fuga dandogli la spada di Golia. A questo punto si colloca un altro episodio famosissimo: Saul entra a cercare Davide nella caverna di Engaddi, sul Mar Morto, e Davide gli taglia un lembo del mantello per dimostrare che poteva ucciderlo in ogni momento, ma non lo ha fatto (1 Sam ). In fuga da Saul, Davide si procura la sussistenza per s\u00e9 e i suoi con delle estorsioni (1 Sam ). In seguito Davide risparmia una seconda volta la vita a Saul, quando Abisai vorrebbe ucciderlo nel sonno ma egli replica:\nDavide si mette al servizio di Achis re dei Filistei a Gat. Usando il territorio dei Filistei come base, Davide compie delle continue razzie nello stesso territorio dei Filistei, dichiarando per\u00f2 di farle nel territorio degli Israeliti. Per evitare che Achis si renda conto di ci\u00f2:\nOrmai per\u00f2 il regno di Saul volge al termine. Saul deve scendere di nuovo in guerra contro i Filistei, di gran lunga superiori di numero, e per questo, contravvenendo alle proprie stesse leggi, fa evocare lo spirito del defunto Samuele dalla negromante di Endor (1 Sam ). L'ombra di Samuele tuttavia gli predice la morte sua e dei suoi figli. La sventurata profezia si avvera sul monte Gelboe: Gionata cade e Saul, ferito, dopo aver tentato inutilmente di convincere lo scudiero a finirlo, si getta sulla sua stessa spada (1 Sam ). Vittorio Alfieri ha immortalato questo momento tra i pi\u00f9 drammatici della storia d'Israele nella sua tragedia \"Saul\" (Atto V, scena V, vv.100-109):\nStoricit\u00e0 del Primo Libro.\nI luoghi del Primo libro.\nCome spiegato, la storicit\u00e0 della maggior parte degli eventi narrati nel Primo Libro di Samuele \u00e8 problematica, trattandosi non di una storia nel senso moderno del termine, bens\u00ec di una saga epico-cavalleresca, che a tratti ricorda il ciclo carolingio o quello di re Art\u00f9. \u00c8 un dato di fatto per\u00f2 che molte localit\u00e0 menzionate sono storicamente accertabili. Bet-Semes, la localit\u00e0 dove i Filistei restituirono agli Ebrei l'Arca dell'Alleanza secondo 1 Sam , esiste davvero sul confine di Giuda, a circa 30\u00a0km dalla costa mediterranea, e significa \"casa del sole\" dal nome di Semes, divinit\u00e0 solare Cananea. Anche la successiva dimora dell'Arca, Kiriat-Iearim (\"citt\u00e0 dei boschi\") \u00e8 stata rintracciata a 20\u00a0km da Bet-Semes. Storicamente identificate sono anche Gabaa, la patria di Saul (in ebraico \"altura\"), e il monte Gelboe, teatro della rovina di Saul, che si innalza per 500 metri sulla piana di Izreel, oggi noto in arabo come Gebel Fuqu'a.\nI Filistei.\nSicuramente storico \u00e8 il popolo dei Filistei, menzionato per la prima volta nelle iscrizioni del Faraone Ramses III (1183-1152 a.C.), che si oppose all'invasione dei \"popoli del mare\" indoeuropei, immortalando la sua vittoria sulle pareti del tempio di Medinet Habu (XX dinastia). Costretti a ritirarsi, essi si insediarono lungo il litorale di Canaan, edificando varie citt\u00e0, le maggiori delle quali erano Gaza, Ascalona e Asdod. In seguito gli Assiri li sconfissero ed assorbirono, ma il loro nome rest\u00f2 all'intera Palestina.\nDavide e Golia.\nUno degli episodi pi\u00f9 fantasiosi del Primo libro di Samuele, e cio\u00e8 il duello tra Davide e Golia (1 Sam ), nasconde inaspettati semi di storicit\u00e0, nonostante il racconto ci appaia iperbolico, dato che Golia \u00e8 detto essere alto sei cubiti, cio\u00e8 tre metri (e un palmo, 8\u00a0cm c.). In effetti la sfida tra due campioni era uno dei mezzi pi\u00f9 spicci e meno cruenti usati nell'antichit\u00e0 per dirimere le controversie, come nel celebre episodio degli Orazi e Curiazi, riportato da Tito Livio. Tra l'altro uno dei termini usati per descrivere l'armatura di Golia, \"corazza a scaglie\" (\"a piastre di bronzo\", schinieri ed elmo - Bibbia di Gerusalemme), appare anche nelle tavolette ritrovate ad Ugarit in Siria, ed \u00e8 sorprendentemente confermato da reperti archeologici ritrovati a Gaza, costituiti da scaglie di ferro con fori per essere cucite assieme. Notano, comunque, gli esegeti della citata Bibbia di Gerusalemme che, in merito a Golia, \"l'equipaggiamento e le armi che gli vengono attribuite rappresentano un guerriero come lo si poteva immaginare al tempo della redazione del testo\", ovvero verso il VI secolo a.C.\n\u00c8 poco noto il fatto che ad Ain Gialud (\"la fonte di Golia\"), luogo identificato con quello del memorabile duello tra i due campioni, nel 1258 avvenne un'importante battaglia tra i Mamelucchi egiziani e i Mongoli: questi ultimi furono rovinosamente sconfitti, nonostante avessero gi\u00e0 conquistato quasi tutta l'Asia, e la loro espansione fu bloccata per sempre. Il mito di Davide e Golia che si ripete?\nIl Secondo libro di Samuele, seguendo una diversa e pi\u00f9 antica tradizione rispetto al Primo libro di Samuele, riporta, invece, che Golia fu ucciso da Elcanan, figlio di Iair di Betlemme: \"Ci fu un'altra battaglia contro i Filistei a Gob; Elcanan, figlio di Iair di Betlemme, uccise Golia di Gat: l'asta della sua lancia era come un subbio di tessitori.\" (). &lt;br&gt;Gli esegeti dell'interconfessionale Bibbia TOB - nel precisare che il Secondo libro di Samuele \"situa a Gob (Guibbet\u00f4n?) la vittoria riportata su Golia di Gat da un prode di Davide, chiamato Elcanan\" - ritengono quindi \"che si sia voluto identificare con Golia, vittima di Elcanan, un filisteo anonimo abbattuto da Davide in un combattimento singolo. Oppure si \u00e8 attribuito a Davide, amplificandola, la prodezza compiuta da Elcanan\"; anche gli esegeti del \"Nuovo Grande Commentario Biblico\" concordano come \"il nucleo storico \u00e8 amplificato e accreditato a Davide in 1Sam17; proprio come nella maggior parte delle storie, si ascrive, anche oggi, all'autorit\u00e0 regnante il merito delle decisioni politiche importanti o delle gesta compiute dai suoi sudditi\". Tale tradizione - secondo gli studiosi della \u00c9cole biblique et arch\u00e9ologique fran\u00e7aise (i curatori della Bibbia di Gerusalemme), concordemente con quelli della Bibbia Edizioni Paoline - \u00e8 la pi\u00f9 antica: \"2Sam 21,19 attribuisce la vittoria su Golia a uno dei prodi di Davide [Elcanan]; questa tradizione sembrerebbe la pi\u00f9 antica. La tradizione primitiva del c 17 [in 1Sam] parlava solo di una vittoria di Davide su un avversario anonimo, \u00abil Filisteo\u00bb\".\nContenuto del Secondo Libro.\nSuddivisione del testo.\nIl secondo libro di Samuele \u00e8 dominato interamente dalla grandiosa figura di re Davide, nella sua grandezza di sovrano e di guerriero cos\u00ec come nelle sue bassezze di uomo e di amante. Esso abbraccia dunque un arco di tempo pari a quello dell'intero regno di Davide sulle dodici trib\u00f9, che tradizionalmente va dal 1010 fino al 970 a.C.\nIn tutto comprende 24 capitoli che si possono suddividere in diverse parti:\nIl regno eterno.\nIl Secondo Libro di Samuele si apre con il compianto di Davide per la morte di Saul e di Gionata, che comprende la famosa invocazione: \u00abN\u00e9 rugiada n\u00e9 pioggia cadano pi\u00f9 su di voi, o monti fatali di Gelboe\u00bb, resa poeticamente da Dante Alighieri con alcuni versi divenuti celeberrimi:\nSuccessivamente Davide se la deve vedere con i seguaci di Isbaal, figlio di Saul; e cos\u00ec, dal 1012 al 1005 a.C. egli pu\u00f2 regnare solo sulla trib\u00f9 meridionale di Giuda, in Hebron. Solo dopo che Isbaal \u00e8 stato assassinato dai partigiani di Davide, questi riesce ad avere la meglio e a farsi eleggere re anche delle trib\u00f9 settentrionali. In germe vi \u00e8 gi\u00e0 la divisione politica tra trib\u00f9 del sud e del nord, che esploder\u00e0 pochi decenni dopo, alla morte di Salomone.\nNel 1005 a.C. Davide prende la citt\u00e0 di Gerusalemme, in precedenza piazzaforte dei Gebusei, e ne fa la sua capitale, trasferendovi l'Arca dell'Alleanza. Lo stesso re danza davanti all'Arca che entra in citt\u00e0 (2 Sam ); Micol se ne scandalizza, e JHWH la punisce con la sterilit\u00e0. Subito dopo, nell'importantissimo capitolo 7 di questo libro, Davide progetta di elevare un Tempio in Gerusalemme come dimora dell'Arca, e propone al suo consigliere, il profeta Natan (2 Sam ):\nA questo punto, Dio risponde a Davide per mezzo di Natan facendogli una promessa davvero epocale: \u00abNon tu farai una casa a me, ma io dar\u00f2 una casa a te\u00bb, gioco di parole con cui il Signore promette a Davide una casata che regner\u00e0 per sempre. \u00c8 questa la promessa di un regno eterno, che viene ripresa nel Nuovo Testamento al momento dell'Annunciazione (Luca ):\nGrandezza e peccati di un sovrano.\nParadossalmente, dopo questa promessa dalla portata addirittura cosmica, e dopo il racconto delle campagne militari di Davide che lo portano a costruire un regno esteso dall'Eufrate al confine con l'Egitto, rendendo tributari Idumei, Filistei, Ammoniti, Moabiti e Siriani, il grande re incappa nel grave e duplice peccato che segner\u00e0 il prosieguo del suo regno: prima commette adulterio con Betsabea, la moglie di Uria l'Ittita, uno dei suoi generali pi\u00f9 valorosi, e quindi, fallito il tentativo di far passare il nascituro come figlio di Uria, d\u00e0 ordine di esporlo in prima linea nell'assedio della citt\u00e0 di Rabbat-Ammon, in modo che muoia ed egli possa sposare la sua vedova. L'inganno riesce ma Natan lo svela con la celebre parabola dell'uomo ricco e dell'uomo povero (2 Sam ). La sentenza \u00e8 terribile: il figlio di Davide e Betsabea morir\u00e0, e d'ora in poi sulla casa di Davide si abbatteranno la discordia e la rovina.\nInfatti, alla morte del bambino si aggiunge la congiura di Assalonne, figlio di Davide e di Maaca, a sua volta figlia del re di Ghesur. Questi comincia con il far uccidere il fratellastro Amnon, reo di aver violentato sua sorella Tamar, ma \u00e8 perdonato da Davide e rientra a Gerusalemme. Con un colpo di mano riesce ad avere il popolo dalla sua e a scacciare Davide dalla capitale, grazie ai consigli dell'infido Achitofel; ma Cusai, fedele al re legittimo, rende vani i consigli di Achitofel, e l'usurpatore sbaglia temporeggiando troppo per impossessarsi dell'harem paterno. In tal modo consente il contrattacco del generale Ioab, nipote e comandante delle truppe leali a Davide, che lo sconfigge ed uccide presso il bosco di Efraim. Celebre \u00e8 il lamento innalzato dal re per il figlio stupratore ma pur sempre amato, una delle pagine pi\u00f9 struggenti dell'intera Bibbia.\nImportante infine \u00e8 l'episodio del censimento voluto da Davide nell'ultimo capitolo del libro. Infatti per gli Ebrei \u00abcontare\u00bb qualcosa equivaleva a riaffermare il \u00abpossesso\u00bb su di essa, e cos\u00ec Dio si ritiene offeso, giacch\u00e9 Egli \u00e8 l'unico padrone dell'intero Popolo Eletto, e manda la peste. Questa cessa dopo che Davide ha acquistato l'aia di Ornan e vi ha fatto erigere un altare.\nStoricit\u00e0 del secondo libro.\nComplessivamente il Secondo Libro di Samuele offre molti pi\u00f9 agganci storici del primo e del Libro dei Giudici, testimoniando il passaggio da una serie di tradizioni patrie tramandate oralmente all'uso di Annali dei Re, debitamente compilati di anno in anno. L'uso di redigere cronache ufficiali degli avvenimenti accaduti durante il regno di un sovrano \u00e8 ben documentato nella Mezzaluna Fertile, come dimostrano gli Annali dei Re Assiri riportati alla luce.\nI luoghi del secondo libro.\nAnche molte localit\u00e0 menzionate nel secondo libro risultano storicamente accertabili. La \"piscina di Gabaon\", la localit\u00e0 dell'incontro tra gli uomini di Davide e quelli di Isbaal secondo 2 Sam , si trova effettivamente circa 15\u00a0km a nord di Gerusalemme, ed \u00e8 stata riportata alla luce nel 1956 grazie agli studi dell'archeologo americano J.Pritchard. \u00c8 un enorme pozzo cilindrico, profondo 10 metri, con una scala che permetteva di scendere fin sul fondo. Probabilmente faceva parte di un complesso sistema idrico per rifornire d'acqua Gabaon (la citt\u00e0 su cui Giosu\u00e8 avrebbe fermato il sole) in caso di siccit\u00e0 o di assedio. In ebraico arabah' indica genericamente una regione impervia, ma la \"via dell'Araba\" (2 Sam ) lungo la quale si incamminano gli assassini di Isbaal dopo averlo decapitato indica una strada ben precisa, che corre nella depressione la quale congiunge il Mar Morto con il golfo di Aqaba, tra le montagne di Edom. \"En-Roghel\", in ebraico \"sorgente dell'esploratore\" (2 Sam ), era situata nella parte meridionale di Gerusalemme, nella valle del Cedron. Da notare che il monumento detto \"Tomba di Assalonne\", oggi visibile a Gerusalemme nella valle del Cedron, non ha niente a che vedere con il monumento funebre del figlio di Davide citato in 2 Sam , perch\u00e9 \u00e8 di chiara fattura ellenistica: non pu\u00f2 essere anteriore al I secolo a.C.\nIl regno di Davide.\nSecondo il capitolo 8 del Secondo Libro di Samuele, Davide riusc\u00ec a costruire un vero e proprio impero: dopo aver liberato Israele dal giogo dei Filistei, conquist\u00f2 i regni di Moab e di Ammon (nell'attuale Transgiordania), il regno di Edom (quello degli Idumei, discendenti di Esa\u00f9) a sud della Giudea, e i regni di Damasco e di Zoba, nell'attuale Siria. Rese inoltre vassalli i Filistei e il regno di Aram (da cui la lingua detta oggi aramaico), fino al fiume Eufrate. Un regno davvero vasto, che aveva in Gerusalemme la sua capitale politica e religiosa, e che pass\u00f2 poi nelle mani del figlio Salomone, disgregandosi per\u00f2 alla morte di quest'ultimo. \nAlcuni mettono in dubbio l'esistenza di una simile entit\u00e0 politica, ma nel quadro del caos seguito alla ritirata egiziana dalla regione siropalestinese ed alla crescita politica e militare dell'Assiria, non \u00e8 affatto impossibile che Davide sia riuscito a riunificare tutta la regione sotto il proprio controllo, anche alla luce di quanto si dice nel paragrafo seguente. L'unico reperto che testimonia la storicit\u00e0 di Davide \u00e8 la Stele di Tel Dan, un'iscrizione datata 842 a.C. in cui si fa riferimento alla dinastia di Davide. Mentre appaiono molto pi\u00f9 consistenti le tracce archeologiche riguardanti un regno di Israele a nord, identificato in alternativa col nome di Samaria (v. Stele di Mesha). Le prove di un fiorente regno posto in Giudea (mai esteso fino all'Eufrate), prima della seconda met\u00e0 dell'VIII secolo, per la maggior parte degli studiosi restano assai incerte. Non sono stati trovati manufatti che giustificherebbero il prestigio culturale di Gerusalemme, come capitale di un regno, intorno nel X secolo a.C., a detta del Prof. in Archeologia Ronny Reich dell'Universit\u00e0 di Haifa, responsabile degli scavi a Gerusalemme.\nLa \"Successione al Trono di Davide\".\nSi ritiene che i capitoli 9-20 del Secondo libro di Samuele e i primi due capitoli del Primo libro dei Re formassero in origine un'opera unitaria pi\u00f9 antica della stesura definitiva dei libri biblici. Questo testo \u00e8 stato definito dagli studiosi \u00ab\"Successione al Trono di Davide\"\u00bb, ed \u00e8 ritenuto uno degli esempi pi\u00f9 antichi di storiografia, antecedente di ben cinque secoli agli scritti di Tucidide e di Senofonte. In essa, infatti, l'autore non si limita a riportare i singoli eventi, ma cerca di evidenziare per la prima volta le connessioni tra le varie vicende ed il loro svolgersi. Il primo protagonista della storia \u00e8 Dio stesso, che guida con occhio provvidente gli avvenimenti umani."}
{"id": "1384074", "revid": "31857", "url": "https://it.wikipedia.org/wiki?curid=1384074", "title": "Top hat", "text": ""}
{"id": "1384082", "revid": "1632387", "url": "https://it.wikipedia.org/wiki?curid=1384082", "title": "The Magician's Birthday", "text": "The Magician's Birthday \u00e8 il quinto album in studio del gruppo musicale britannico Uriah Heep pubblicato nel novembre 1972. Parte del materiale fu composto anche dal bassista Gary Thain."}
{"id": "1384092", "revid": "791279", "url": "https://it.wikipedia.org/wiki?curid=1384092", "title": "Kurapika", "text": " \u00e8 un personaggio della serie manga e anime \"Hunter \u00d7 Hunter\", scritta e disegnata da Yoshihiro Togashi.\nCon la compagnia di Gon, Killua e Leorio intraprender\u00e0 il viaggio che lo porter\u00e0 a diventare un \"Hunter\" e proprio grazie a questo titolo spera di ottenere informazioni utili alla ricerca e al successivo annientamento della Brigata Fantasma.\nAspetto.\nKurapika ha diciassette anni, \u00e8 alto 171\u00a0cm e possiede una corporatura asciutta e non particolarmente muscolosa. Nel manga i suoi occhi appaiono color castano scuro mentre nell'anime vengono presentati color nero (perch\u00e9 porta delle lenti a contatto); i capelli, molto ordinati e biondi, gli arrivano fino al collo.\nIl suo vestiario \u00e8 composto generalmente dalle tenute tipiche del suo clan mentre dalla serie dell'elezione del tredicesimo presidente degli hunter lo si vede indossare un completo nero. All'orecchio sinistro porta un orecchino su cui \u00e8 incastonata una piccola pietra rossa.\nCarattere.\nKurapika \u00e8 un personaggio calmo, analitico, serio ed estremamente intelligente, in possesso di un'ottima dialettica e di un'enorme conoscenza. Queste capacit\u00e0, unite alla facilit\u00e0 con cui analizza e risolve anche le situazioni pi\u00f9 complesse, salveranno lui e i suoi amici diverse volte: la prima si verifica durante l'esame per diventare Hunter quando nel corso della quarta prova, attraverso una serrata mediazione, convince Hisoka a prendersi una delle loro targhette senza sapere quale fosse.\nNonostante l'apparente freddezza ha dimostrato diverse volte di tenere molto ai suoi amici, ha un cuore d'oro ed \u00e8 anche gentile, disponibile e altruista; quando si tratta della Brigata Fantasma, tuttavia, sa essere spietato, estremamente violento e vendicativo.\nStoria.\nKurapika \u00e8 l'ultimo dei Kuruta: quando era ancora bambino il suo clan venne sterminato da un'organizzazione criminale nota come Brigata Fantasma intenzionata a impadronirsi dei loro preziosi occhi scarlatti, che si manifestano quando gli appartenenti al clan sono sottoposti a forti emozioni e che sono considerati una delle meraviglie del mondo dal valore economico incalcolabile.\nNel film \"Hunter \u00d7 Hunter: Phantom Troupe\" si scopre che il clan era composto da centoventotto membri; il giovane si era allontanato per cercare un medico per il suo amico Pairo, che soffriva di problemi di vista, e in quelle sei settimane avvenne il massacro. Kurapika trov\u00f2 il villaggio raso al suolo e gli abitanti orribilmente massacrati e privati dei loro occhi; la Brigata lasci\u00f2 inoltre un messaggio sul corpo del capo trib\u00f9 in cui dichiarava di avere preso ci\u00f2 che voleva e intimando a chi leggesse di non andarli a cercare: questo segn\u00f2 definitivamente la vita del ragazzo, che da quel momento si concentr\u00f2 esclusivamente sul trovare e sterminare tutti i membri del Ragno (nome con cui \u00e8 nota la Brigata per via del tatuaggio che ogni membro possiede).\nKurapika decide quindi di entrare nei \"Blacklist Hunter\", specializzati nella caccia ai pi\u00f9 pericolosi ricercati al mondo, in modo da avere maggiori possibilit\u00e0 di riuscire nel suo intento; proprio durante l'esame verr\u00e0 a conoscenza del successivo obiettivo della Brigata, rivelatogli da Hisoka. Poco dopo il superamento dell'esame viene addestrato da un maestro Nen per circa un mese: in questo periodo compie dei progressi rapidissimi ma si rende conto di dovere acquisire un potere molto superiore. Il suo maestro inizialmente gli consiglia di non andare in cerca di vendetta, pur sapendo che non potr\u00e0 mai liberarsi dalla responsabilit\u00e0 che prova verso la sua trib\u00f9, ma quando scopre che quando i suoi occhi diventano rossi il suo Nen passa dal gruppo della Materializzazione a quello della Specializzazione gli suggerisce, per rendere quasi invulnerabile la sua catena, di applicare su di s\u00e9 dei vincoli che la renderanno tanto pi\u00f9 forte quanto pi\u00f9 saranno severi.\nSubito dopo Kurapika ottiene un lavoro presso la famiglia Nostrad; mentre fa da guardia, insieme ai suoi colleghi, a Neon Nostrad viene mandato con altri tre a inseguire alcuni membri della Brigata riuscendo dove la mafia aveva fallito, ovvero catturare uno dei suoi membri (il gigantesco Ubor). Quest'ultimo verr\u00e0 liberato dai suoi compagni e uccider\u00e0 il leader del gruppo di protezione di Neon sviluppando un forte desiderio di vendicarsi su Kurapika, soprannominato da quel momento \"il bastardo con la catena\". Subito dopo Light Nostrad nomina Kurapika nuovo leader del gruppo.\nKurapika non si far\u00e0 intimidire e accetter\u00e0 la sfida di Ubor, riuscendo a ucciderlo grazie alle sue catene e ai suoi occhi: durante lo scontro lo stesso Kurapika rivela il loro spaventoso potere, che consiste nella possibilit\u00e0 di usare ogni categoria Nen al 100% (cosa normalmente impossibile) quando diventano scarlatti. Successivamente riuscir\u00e0 persino a catturare il capo dei Ragni, Chrollo Lucifer; sapendo tuttavia che Gon e Killua sono prigionieri della Brigata e ricordando le parole del suo maestro, lo lascia andare ma gli impone le sue catene obbligandolo a rispettare due regole: non potr\u00e0 n\u00e9 usare il Nen n\u00e9 contattare gli altri ragni.\nDopo che Gon e Killua entrano in Greed Island non si sa pi\u00f9 nulla di lui tranne che ha mantenuto il proprio lavoro e che pare occuparsi lui di aiutare Nostrad, in crisi per via della perdita dei poteri di Neon, a gestire gli affari. Viene contattato poco dopo dalla telefonata di Killua, preoccupato di avere trovato il nome del capo della Brigata dentro il gioco: Kurapika, per nulla impaurito, afferma che non pu\u00f2 trattarsi di lui poich\u00e9 per entrare si deve essere in grado di utilizzare il Nen e il vincolo che ha imposto a Chrollo non \u00e8 stato rimosso. Bench\u00e9 consapevole che gli altri Ragni stiano cercando di rimuovere tale impedimento al loro capo Kurapika non se ne cura. Non \u00e8 ben chiaro se, dopo i fatti di York New City, Kurapika abbia abbandonato i suoi propositi di vendetta verso la Brigata Fantasma o se stia solo aspettando il momento giusto per attaccarli. Dal canto loro i Ragni sono pi\u00f9 che mai intenzionati a ucciderlo.\nKurapika viene in seguito contattato da Leorio, venuto a sapere delle gravi condizioni in cui versa Gon in seguito alla missione contro le formichimere, senza per\u00f2 rispondere alla chiamata. Al termine delle elezioni del nuovo presidente degli Hunter, a cui Kurapika non partecipa, e alla guarigione di Gon, lo si rivede in una chiesa mentre partecipa a un funerale per i suoi defunti compagni dopo avere recuperato alcuni dei loro occhi.\nDopo l'elezione Mizaistom, su consiglio di Leorio, propone a Kurapika di entrare a fare parte dello Zodiaco degli Hunter e di partecipare alla spedizione nel Continente Oscuro: dopo l'iniziale rifiuto Kurapika accetta quando Mizaistom gli rivela che il proprietario di alcuni occhi dei Kuruta, il quarto principe di Kakin Tserriednich Hoicoro, parteciper\u00e0 alla spedizione. Kurapika entra quindi a fare parte dello Zodiaco prendendo il posto di Pariston Hill, il quale segue il progetto del viaggio nel Continente Oscuro come ordinatogli dal figlio del precedente presidente Beyond Netero. Visto l'evolversi degli eventi Mizaistom prender\u00e0 in seria considerazione la presenza di un traditore all'interno dello Zodiaco, che si riveler\u00e0 essere - grazie proprio a Kurapika - Saiyu. Kurapika non \u00e8 a conoscenza che la Brigata \u00e8 salita a bordo clandestinamente insieme al capo Quoll.\nPoteri e abilit\u00e0.\nKurapika, in quanto membro del clan Kuruta, possiede degli occhi che diventano rosso scarlatto in situazioni in cui i membri della trib\u00f9 provano emozioni violente; si ipotizza che tale tonalit\u00e0 derivi dall'elevato numero di vasi sanguigni presenti all'interno del bulbo oculare e dai battiti cardiaci stranamente irregolari che caratterizzano tale stato. Con il tempo Kurapika impara ad attivarli a piacere e a sfruttarli per ottenere un potere Nen devastante. \u00c8 inoltre dotato di qualit\u00e0 fisiche, combattive e intellettuali eccezionali.\nNen.\nIl Nen di Kurapika appartiene al gruppo della Materializzazione; successivamente scoprir\u00e0 che quando i suoi occhi diventano scarlatti il suo Nen passa al gruppo della Specializzazione ed \u00e8 in grado di usare qualsiasi tipo di Nen al 100%. Questo potere, chiamato , lo rende estremamente forte ma presenta anche una controindicazione molto pericolosa: per ogni secondo che Kurapika lo usa, la sua vita si accorcia di un'ora.\nTecniche Nen.\nKurapika usa in battaglia delle catene, create con il suo stesso potere, che si estendono dalle dita della mano destra lungo tutto il braccio; tenendole costantemente materializzate, fa credere di appartenere alla categoria della Manipolazione, in modo che il nemico si focalizzi su di esse mentre Kurapika pu\u00f2 rendere invisibile quella che usa per attaccare tramite l'In e colpire in modo letale. Nonostante le sue catene siano molto forti, i poteri supplementari garantiti da queste ultime, soprattutto quella del \"Giudizio\", la \"Sacra\" e la \"Ladra\", hanno grande bisogno dell\"'Emperor Time\" per potere essere sfruttate con efficacia."}
{"id": "1384093", "revid": "880789", "url": "https://it.wikipedia.org/wiki?curid=1384093", "title": "Acquedotto coattivo", "text": "La servit\u00f9 da acquedotto coattivo \u00e8 disciplinata dagli articoli del Codice Civile dal 1033 al 1046.\nL'articolo 1033 recita in particolare: \"Il proprietario \u00e8 tenuto a dare passaggio per i suoi fondi alle acque di ogni specie che si vogliano condurre da parte di chi ha, anche solo temporaneamente, il diritto di utilizzarle per i bisogni della vita e per usi agrari e industriali.\" Da tale servit\u00f9 sono esenti case, cortili, giardini ed aie.\nAl fine della costituzione di tale servit\u00f9 \u00e8 necessario che il fondo dominante (colui che vuol far passare le proprie acque su un fondo altrui), dimostri:"}
{"id": "1384094", "revid": "339392", "url": "https://it.wikipedia.org/wiki?curid=1384094", "title": "Carr\u00e0mba che fortuna", "text": ""}
{"id": "1384095", "revid": "767487", "url": "https://it.wikipedia.org/wiki?curid=1384095", "title": "Senel Paz", "text": "Nato da famiglia contadina, si \u00e8 laureato in giornalismo all'Universit\u00e0 de L'Avana e, dopo aver lavorato alcuni anni come giornalista presso un quotidiano dell'Avana, insegna presso la Escuela Internacional de Cine de San Antonio de los Ba\u00f1os.\nVive all'Avana e ha ricevuto la cittadinanza spagnola per meriti artistici.\nCarriera.\nHa debuttato come scrittore nel 1980, con la raccolta di racconti \"El ni\u00f1o aquel\" (Premio David de la Uni\u00f3n de Escritores y Artistas de Cuba)\nSeguiti poi in ordine cronologico da:\nSenel Paz \u00e8 anche di autore opere teatrali tra cui:\nIl racconto \"Fragola e cioccolato\", edito in Italia da Giunti Editore e pubblicato in 20 paesi e 11 lingue, con 19 versioni teatrali, oltre all'adattamento cinematografico, ha ottenuto un enorme successo internazionale.\nSuccessivamente Senel Paz si \u00e8 dedicato molto di pi\u00f9 al cinema, in qualit\u00e0 di sceneggiatore, che alla letteratura.\nNel febbraio 2007 \u00e8 uscito in Spagna \"Nel cielo con i diamanti\", subito tradotto in varie lingue e pubblicato nella versione italiana nel luglio 2007 da Giunti.\nDa alcuni anni \u00e8 membro della giuria del prestigioso premio Grinzane Cinema."}
{"id": "1384111", "revid": "547034", "url": "https://it.wikipedia.org/wiki?curid=1384111", "title": "Cerificazione", "text": "La cerificazione \u00e8 una modificazione che pu\u00f2 subire la parete di una cellula vegetale e che ha la funzione di rinforzare l'impermeabilizzazione di alcune epidermidi, depositandosi sulla cuticola, sotto forma di scagliette, granuli o bastoncelli. Le secrezioni cerose conferiscono agli organi un aspetto biancastro e vellutato, ne sono esempi le foglie di cavolo, il tulipano.\nQuando le secrezioni sono sotto forma di granuli, questi vanno a costituire le \"pruine\", che si trovano ad esempio nell'uva; se invece la secrezione \u00e8 a scaglie, come avviene nelle foglie della \"Copernicia cerifera\", tali secrezioni vengono usate per produrre la cera di carnauba che, grazie alla sua particolare resistenza, \u00e8 molto usata a livello industriale per produrre cere per mobili e lucidi per scarpe."}
{"id": "1384115", "revid": "1632387", "url": "https://it.wikipedia.org/wiki?curid=1384115", "title": "Wake the Sleeper", "text": "Wake the Sleeper \u00e8 il ventunesimo album in studio del gruppo musicale progressive rock britannico Uriah Heep, uscito il 6 giugno 2008. Le registrazioni del disco sono finite nel luglio 2007."}
{"id": "1384116", "revid": "1566286", "url": "https://it.wikipedia.org/wiki?curid=1384116", "title": "Kevin Dillon", "text": "Biografia.\nIncomincia la sua carriera verso la met\u00e0 degli anni ottanta, partecipa al film di Oliver Stone \"Platoon\" a cui seguono i film \"Blob - Il fluido che uccide\", Videokiller, \"Patto di guerra\" e \"Legami di famiglia\". Nel 1991 torna a lavorare con Oliver Stone nel film \"The Doors\", dove interpreta il batterista del gruppo, John Densmore. Nel 1994 prende parte al film \"Fuga da Absolom\", inoltre partecipa alle serie tv \"NYPD Blue\" e \"24\".\nNel 2006 ha un ruolo in \"Poseidon\", remake de \"L'avventura del Poseidon\", mentre nel 2009 \u00e8 nel cast del film per ragazzi \"Hotel Bau\".\nDal 2004 al 2011 ha ricoperto il ruolo di Johnny \"Drama\" Chase nella serie televisiva della HBO \"Entourage\".\nVita privata.\nIl 21 aprile 2006 si \u00e8 sposato a Las Vegas con la modella-attrice Jane Stuart e nel maggio stesso anno la coppia ha avuto una figlia, Ava, nata a Los Angeles. Dillon, in una intervista con un magazine statunitense, ha confessato di aver gi\u00e0 una figlia, Amy, avuta da una precedente relazione. Attualmente vive a New York.\nDillon \u00e8 alto 1,75 m.\nDoppiatori italiani.\nNelle versioni in italiano dei suoi film, \u00e8 stato doppiato da:"}
{"id": "1384117", "revid": "767487", "url": "https://it.wikipedia.org/wiki?curid=1384117", "title": "Il mio cane Skip", "text": "Il mio cane Skip \u00e8 un film del 2000 diretto da Jay Russell, con protagonista Frankie Muniz. Il film \u00e8 tratto dal libro autobiografico \"My Dog Skip\" di Willie Morris, morto prematuramante durante la fase di completamento del film.\nTrama.\nYazoo City, cittadina del Mississippi, estate 1942. Willie Morris \u00e8 un ragazzino molto solo che vive con il padre Jack, autoritario, che ha perso una gamba nella Guerra civile spagnola, e la madre Helen; il suo amico \u00e8 Dink Jenkins, suo vicino di casa che lo abbandona per andare a fare il servizio militare. Al giorno del suo nono compleanno, Willie riceve tanti regali ma l'ultimo \u00e8 quello pi\u00f9 gradito, un cagnolino che lui chiama Skip. Il padre Jack per\u00f2 pensa che sia ancora troppo presto e porta via l'animale.\nWillie cade in una profonda tristezza, dalla quale si risolleva solo quando la madre Helen riesce ad imporsi e a restituirglielo.\nWillie e Skip crescono da quel momento insieme, e la presenza del cane va di pari passo con i momenti importanti dell'adolescenza del ragazzo. Willie attribuisce a Skip il merito di riuscire ad avvicinare la ragazzina pi\u00f9 carina del quartiere e riesce anche a stringere amicizia con i bulli che fino a qualche tempo prima lo prendevano di mira.\nPoi va a giocare nella squadra di baseball, ma qui le cose vanno peggio. Durante una partita in cui non riesce a giocare al meglio, innervositosi, Willie colpisce Skip, che scappa e va a rifugiarsi in un cimitero dove, malauguratamente, rimane chiuso in una tomba usata da due malviventi del posto come deposito illegale di alcolici. Uno di loro colpisce Skip con una pala e Willie lo porta immediatamente in una clinica veterinaria. Le sue condizioni sono molto gravi ma mentre Willie gli parla, Skip si risveglia.\nGli anni passano e Willie va a studiare ad Oxford, in Inghilterra e cos\u00ec la stanza di Willie diventa la stanza di Skip, che invecchia nella casa del Mississippi, aspettando il ritorno del padroncino. Un giorno un telegramma arriva ad Oxford annunciando la morte di Skip. Il suo corpo riposa sotto l'olmo davanti alla loro casa, il suo ricordo vive per sempre nei loro cuori."}
{"id": "1384120", "revid": "287204", "url": "https://it.wikipedia.org/wiki?curid=1384120", "title": "Lega Nazionale A 1969-1970", "text": "L'edizione 1969-1970 della Lega Nazionale A vide la vittoria finale del . Capocannoniere del torneo fu Fritz K\u00fcnzli (Zurigo), con 19 reti.\nStagione.\nNovit\u00e0.\nDalla Lega Nazionale A 1968-1969 sono stati retrocessi in Lega Nazionale B il Sion e il Lucerna, mentre dalla Lega Nazionale B 1968-1969 sono stati promossi il Wettingen e il Friburgo.\nClassifica finale.\nLegenda:\nNote:"}
{"id": "1384122", "revid": "921573", "url": "https://it.wikipedia.org/wiki?curid=1384122", "title": "Duwayne Dunham", "text": "\u00c8 uno dei pi\u00f9 fidati collaboratori di David Lynch. Ha montato infatti \"Velluto blu\", \"I segreti di Twin Peaks\", episodio pilota dell'omonima serie, e \"Cuore selvaggio\". Ha inoltre diretto tre episodi della serie \"I segreti di Twin Peaks\" e montato \"Guerre stellari - Il ritorno dello Jedi\", nel 1983.\nNel 1990 vinse un Emmy Award per il montaggio dell'episodio pilota de \"I segreti di Twin Peaks\"."}
{"id": "1384132", "revid": "599013", "url": "https://it.wikipedia.org/wiki?curid=1384132", "title": "Derrick Coleman", "text": "Carriera.\nCollege.\nCresciuto a Detroit, dove frequent\u00f2 per intero il liceo, si iscrisse nel 1986 alla Syracuse University, dove fu la stella della squadra di pallacanestro del college, gli \"oranges\".Con il suo apporto Syracuse raggiunse sin dal primo anno traguardi eccezionali: proprio nel 1987, infatti, Coleman guid\u00f2 la squadra alla prima finale NCAA della loro storia, che fu persa nonostante l'ottima prestazione di Coleman (19 rimbalzi).\nDurante l'arco della sua carriera universitaria, gli \"oranges\" archiviarono un record di 114 vittorie e 30 sconfitte in 4 anni. Nel suo anno da senior fu inoltre selezionato nell'\"All-American team\".\nNBA.\nGrazie sia alle ottime credenziali con cui si present\u00f2, sia all'annata poco ricca di talento in cui capit\u00f2 (eccezion fatta di Gary Payton), Coleman venne scelto con la prima chiamata assoluta al draft NBA del 1990 da New Jersey. Con i Nets concluse 5 buonissime stagioni, durante le quali si stabilizz\u00f2 concretamente su cifre come 20 punti e 10 rimbalzi a partita. Tuttavia la leadership dei New Jersey, se da una parte gli concesse spazio per affermarsi fra i professionisti, dall'altra gli precluse una dignitosa apparizione ai play-off, anche per via della tragica fine del compagno Dra\u017een Petrovi\u0107.\nAl termine del 1995 entr\u00f2 nel roster dei Philadelphia 76ers, dove ebbe per\u00f2 una stagione d'esordio sconcertante: un brutto infortunio gli permise di scendere in campo per sole 11 partite, e la squadra accumul\u00f2 lo scandaloso bilancio di 18 vittorie e 64 sconfitte, uno dei peggiori nella storia della lega. Nei due anni seguenti le cose andarono solo un po' meglio, dato che infortuni furono decisamente meno devastanti, ma i 76ers continuarono a mettere insieme pessimi record, ben lontani dai bilanci positivi che la dirigenza si aspettava.\nScaduto il suo ingaggio con la franchigia della Pennsylvania, Coleman nell'estate 1998 fu messo sotto contratto dagli Charlotte Hornets. Qui rimase per tre stagioni, che trascorsero in un buon crescendo di risultati di squadra (semifinali di conference raggiunte nel 2001), ai quali corrispose per\u00f2 un progressivo calo di forma e di rendimento da parte di Coleman, che concluse nel 2001 la sua prima stagione sotto i 10 punti di media; questo fu dovuto perlopi\u00f9 alla svoglietezza e scarsa etica lavorativa che colp\u00ec il giocatore, con conseguente aumento di peso.\nSempre nel 2001 fece ritorno ai Philadelphia 76ers. Il primo anno dopo il ritorno fu senza dubbio positiva ed incoraggiante, ma il suo apporto, sia per il suo impegno non eccessivo, sia per l'et\u00e0 (che raggiungeva ormai i 35 anni), cal\u00f2 inevitabilmente nelle due annate successive. Nel 2004-05 vest\u00ec la maglia dei Detroit Pistons, in una stagione poco pi\u00f9 che velleitaria (5 partite e 9 punti), al termine delle quali si \u00e8 ritirato dalla pallacanestro.\nNazionale.\nNel 1994 il nome di Derrick Coleman fu inserito nella lista dei giocatori che disputarono, a Toronto, la 12\u00aa edizione dei Campionati mondiali di pallacanestro. Il team USA domin\u00f2 in lungo e largo la competizione, vincendo con ampio margine tutte le 8 partite disputate e stracciando la Russia in finale con uno straripante 137 91; Derrick mise a referto 8,6 punti a partita, tirando con un formidabile 84% totale e con il 60% da tre."}
{"id": "1384133", "revid": "287204", "url": "https://it.wikipedia.org/wiki?curid=1384133", "title": "Lega Nazionale A 1970-1971", "text": "L'edizione 1970-1971 della Lega Nazionale A vide la vittoria finale del Grasshoppers. Capocannoniere del torneo fu Walter M\u00fcller (Young Boys), con 19 reti.\nStagione.\nNovit\u00e0.\nDalla Lega Nazionale A 1969-1970 sono stati retrocessi in Lega Nazionale B il Wettingen e il San Gallo, mentre dalla Lega Nazionale B 1969-1970 sono stati promossi il Sion e il Lucerna.\nClassifica finale.\nLegenda:\nNote:"}
{"id": "1384134", "revid": "643662", "url": "https://it.wikipedia.org/wiki?curid=1384134", "title": "Roman Pavlyuchenko", "text": ""}
{"id": "1384142", "revid": "773636", "url": "https://it.wikipedia.org/wiki?curid=1384142", "title": "Lega Nazionale A 1971-1972", "text": "L'edizione 1971-1972 della Lega Nazionale A vide la vittoria finale del . Capocannonieri del torneo furono Herbert Dimmeler (Winterthur) e Bernd D\u00f6rfel (Servette), con 17 reti.\nStagione.\nNovit\u00e0.\nDalla Lega Nazionale A 1970-1971 sono stati retrocessi in Lega Nazionale B il Friburgo e il Bellinzona, mentre dalla Lega Nazionale B 1970-1971 sono stati promossi il San Gallo e il Grenchen.\nClassifica finale.\nLegenda:\nNote:"}
{"id": "1384143", "revid": "209345", "url": "https://it.wikipedia.org/wiki?curid=1384143", "title": "Alpha Centauri C", "text": ""}
{"id": "1384146", "revid": "287204", "url": "https://it.wikipedia.org/wiki?curid=1384146", "title": "Lega Nazionale A 1972-1973", "text": "L'edizione 1972-1973 della Lega Nazionale A vide la vittoria finale del . Capocannonieri del torneo furono Ottmar Hitzfeld () e Ove Grahn (Losanna), con 18 reti.\nStagione.\nNovit\u00e0.\nDalla Lega Nazionale A 1971-1972 sono stati retrocessi in Lega Nazionale B il Lucerna e il Biel/Bienne, mentre dalla Lega Nazionale B 1971-1972 sono stati promossi il Chiasso e il Friburgo.\nClassifica finale.\nLegenda:\nNote:"}
{"id": "1384157", "revid": "47767", "url": "https://it.wikipedia.org/wiki?curid=1384157", "title": "Dalmazia (provincia romana)", "text": "La Dalmazia () era un'antica provincia dell'Impero romano che comprendeva i territori dell'attuale Croazia, Bosnia, Serbia occidentale, Slovenia meridionale e Albania settentrionale. Essa faceva inizialmente parte della provincia romana dell\"Illyricum\" (o Illyricum Superior), diviso in seguito alla rivolta dalmato-pannonica o pi\u00f9 probabilmente agli inizi del principato di Tiberio in Dalmazia e Pannonia (tra il 14 ed il 20).\nStatuto.\nTiberio costitu\u00ec la nuova provincia attorno al 14/20 affidandola ad un \"legatus Augusti pro praetore\". A partire da Diocleziano (293 ca.) la provincia fu divisa tra \"Dalmatia\" vera e propria e Praevalitana (con l'aggiunta di pochi territori orientali, provenienti dalla ex-Mesia superiore).\nStoria.\nDall'Illirico alle province di Dalmazia e Pannonia (9-14/20 d.C.).\nAl termine della rivolta dalmato-pannonica del 6-9, pi\u00f9 probabilmente un decennio pi\u00f9 tardi (attorno al 14/20 d.C.), l'area dell'Illirico romano fu divisa nelle nuove province di:\nLa Mesia (poi divisa in \"Superior\" ed \"Inferior\") era stata invece scorporata dalla vicina provincia di Macedonia.\nI Romani, memori della recente fatica per riportare l'intera area sotto il loro dominio, decisero di lasciare a guardia della nuova provincia due legioni (la Legio XI a \"Burnum\" e la VII a \"Tilurium\") anche come \"riserva strategica\" a ridosso del limes danubiano, oltre a fondare numerose colonie.\nSi provvedette alla costruzione di nuovi acquedotti, strade ed opere civili in generale (compresa la ristrutturazione della Via Egnatia, che da Durazzo, conduceva a Bisanzio, la futura Costantinopoli).\nImportanti giacimenti di rame, argilla e soprattutto di argento erano controllati da unit\u00e0 militari ausiliarie contro le scorrerie dei predoni montanari della zona. Le esportazioni principali erano vino, formaggio, olio d'oliva e il pesce dal lago di Scutari e dal lago di Ocrida.\nLa Dalmazia nei primi tre secoli fino a Diocleziano (14/20 - 285).\nUn ambizioso progetto di costruzioni fu iniziato in Dalmazia dal legato Publio Cornelio Dolabella (il console del 10), quando i legionari furono impiegati nella costruzione di almeno quattro strade, alcune delle quali penetravano nell'interno, nel territorio dei Ditoni e dei Desiziati, contribuendo ad affrettare la pacificazione di queste regioni turbolente ed a collegarle con la vicina Mesia.\nNel 42 Lucio Arrunzio Camillo Scriboniano, legato di Dalmazia, istigato da alcuni senatori alla ribellione, ebbe il sostegno delle sue legioni (la VII ed XI) solo per quattro giorni e la rivolta non si estese. L'imperatore Claudio premi\u00f2 la lealt\u00e0 di queste legioni con i titoli di \"Claudia Pia Fidelis\".\n\u00c8 noto che sotto Claudio o pi\u00f9 probabilmente sotto Nerone (attorno al 56-57) le forze legionarie furono ridotte ad una sola legione (l'XI \"Claudia\"), mentre con Domiziano, in seguito alla crisi dacica dell'86 e suebo-sarmatica del 92, l'intera guarnigione legionaria fu ritirata completamente. In questo caso si trattava della IIII \"Flavia Felix\" che aveva rimpiazzato la XI \"Claudia\" a partire dal 71-72.\nRestarono per i secoli successivi solo truppe ausiliarie a difesa dei suoi confini: nel 94 ce n'erano solo due, la \"cohors III Alpinorum\" e \"VIII Voluntariorum\", a cui fu aggiunta la \"cohors I Belgarum\" attorno al 100. Non a caso l'invasione germanica scatenata nel 170 da Marcomanni e Quadi, durante le guerre marcomanniche, non pot\u00e9 essere fermata prima che raggiungesse il territorio italico presso Aquileia. In questi anni di guerra l'intera guarnigione fu ravvorzata con vexillationes delle due nuove legioni appena formate (la II e la III \"Italica\"), con distaccamenti anche nella capitale Salona e due nuove unit\u00e0 ausiliarie (la \"I\" e \"II milliaria Delmatarum\").\nLa crisi del III-IV secolo.\nVari imperatori romani ebbero le loro origini tra la popolazione dell'Illiria. Tra questi Diocleziano (284-305) che salv\u00f2 l'impero dalla disintegrazione introducendo delle riforme istituzionali, Costantino I (324-337) che toller\u00f2 il Cristianesimo e trasfer\u00ec la capitale dell'impero da Roma a Bisanzio, che chiam\u00f2 Costantinopoli e Giustiniano I (527-565). L'imperatore Diocleziano rese famosa la Dalmazia costruendovi per s\u00e9 un palazzo a pochi chilometri a sud di Salona, ad Aspalathos (Spalato).\nNella riforma dioclezianea dell'amministrazione imperiale, la Dalmazia divenne una provincia della Diocesi dell'Illirico, la cui amministrazione civile era capeggiata da un \"praeses\". Un famoso \"praeses Dalmatiarum\", in carica durante il regno dell'imperatore Marco Aurelio Caro (282-283), fu Costanzo Cloro.\nLa fine dell'Impero romano d'Occidente e la riconquista bizantina.\nNel 437 la reggente dell'Impero d'Occidente Galla Placidia, per ricompensare l'Imperatore d'Oriente Teodosio II per aver messo sul trono occidentale il figlio di lei Valentiniano III, cedette l'estremit\u00e0 orientale della Pannonia II (con le citt\u00e0 di Sirmio e Bassiana) all'Impero romano d'Oriente. Secondo altri studiosi, tuttavia, la cessione in questione avrebbe riguardato tutto l'Illirico occidentale: quindi anche la Dalmazia sarebbe passata all'Impero d'Oriente. Essi citano come prova:\nTuttavia Procopio afferma che la Dalmazia era governata da comandanti militari (come il comes Marcellino) dipendenti dall'Impero romano d'Occidente, e ci\u00f2 contrasta con la cessione della Dalmazia all'Impero d'Oriente. Uno studioso (Wozniak) ha tentato di conciliare Procopio con le altre fonti sostenendo che la Dalmazia, pur appartenendo nominalmente all'Impero d'Oriente, \"de facto\" apparteneva a quello d'Occidente:\nDiversi studiosi, oggi, ritengono che solo parte dell'Illirico occidentale fu ceduto all'Impero d'Oriente, anche se \u00e8 non vi \u00e8 consenso su quale parte fu ceduta: Demougeot e M\u00f2scy ritengono che fu ceduta solo \"l'area di Sirmio\", Barker invece sostiene che fu ceduta \"parte della Dalmazia\", secondo invece JB Bury \"una parte considerevole della diocesi dell'Illirico, Dalmazia, Valeria e Pannonia orientale vennero sicuramente trasferite\"; Praga invece ritiene che \"la cessione dell'Illirico occidentale... non riguard\u00f2 la Dalmazia\". Sicuramente fu ceduta almeno la Pannonia II con Sirmio: una Novella di Giustiniano I (11.1) attesta infatti che Sirmio nel 441 apparteneva all'Impero d'Oriente ed era la sede del prefetto del pretorio dell'Illirico, Apreemio, poi costretto nello stesso anno a fuggire a Tessalonica a causa delle invasioni di Attila, che nello stesso anno attacc\u00f2 ed espugn\u00f2 Sirmio. Sembra certo, invece, che il Norico rimase in mano romano-occidentale: secondo Prisco, infatti, il governatore del Norico, Promoto, era uno degli ambasciatori romano-occidentali che nel 449 furono inviati presso Attila, mentre l'agiografia di san Severino, redatta da Eugippio, narra che ancora intorno al 460 le truppe del Norico ricevevano, seppur sempre pi\u00f9 irregolarmente, il soldo da Ravenna e non da Costantinopoli; inoltre il panegirico del 467 di Sidonio Apollinare nomina il Norico tra le province romano-occidentali.\nComunque la Dalmazia, sebbene legata all'Occidente, mostr\u00f2, a partire dal 460 ca., tendenze scissioniste dal governo di Ravenna. Il \"comes\" di Dalmazia, Marcellino, infatti non riconobbe Libio Severo come nuovo imperatore d'Occidente, staccando la Dalmazia dall'Impero e governandola come una sorta di vero e proprio dominio personale.\nSuccessivamente un altro \"comes\" di Dalmazia, Giulio Nepote, era riuscito nel 474 a diventare imperatore d'Occidente, con il supporto di quello d'Oriente, anche se dopo solo un anno venne deposto da una rivolta dell'esercito e costretto a fuggire in Dalmazia, dove regn\u00f2 fino al 480. La Dalmazia, insieme alla Gallia settentrionale, fu una delle due parti dell'Impero occidentale a soccombere alcuni anni dopo la deposizione dell'ultimo imperatore d'Occidente. Secondo lo storico Malco, Giulio Nepote nel 476 invi\u00f2 ambasciatori all'Imperatore d'Oriente Zenone, chiedendogli di fornirgli truppe per recuperare Ravenna, finita dapprima in mano dell'\"usurpatore\" Romolo Augusto (mai riconosciuto dall'Oriente) e infine al generale germanico Odoacre, che aveva appena posto fine all'Impero in Occidente. Zenone, che nel frattempo aveva ricevuto un'altra ambasceria da Odoacre che gli chiedeva di conferirgli il rango di patrizio e il governo dell'Italia per conto dell'Impero d'Oriente, declin\u00f2 la richiesta di Nepote e scrisse a Odoacre, chiedendogli di accettare Giulio Nepote come imperatore d'Occidente. Di fatto, per\u00f2, Nepote non torn\u00f2 mai in Italia e Odoacre l'amministr\u00f2 di fatto autonomamente. Nel 480 Nepote fu assassinato da due dei suoi stessi collaboratori, i \"comites\" Ovida e Viatore, e Odoacre ne approfitt\u00f2 per invaderla, occupandola.\nDal 480 al 489 la Dalmazia fu quindi sotto il dominio di Odoacre, e successivamente, come conseguenza della conquista dell'Italia compiuta dagli Ostrogoti di Teodorico, conclusasi nel 493, fin\u00ec sotto la dominazione ostrogota. Tuttavia, sembra che sia Odoacre che Teodorico esclusero la Dalmazia dalla Prefettura del pretorio d'Italia. Nel 535, all'inizio della guerra gotica tra Impero d'Oriente e Ostrogoti, fu conquistata da un esercito romano-orientale, condotto dapprima da Mundo e poi da Costanziano.\nLa provincia di Dalmazia riannessa all'Impero \"romano\" fu affidata al governo civile di un proconsole e sembra che almeno all'inizio non fu aggregata alla prefettura del pretorio dell'Illirico n\u00e9 a quella d'Italia, ma dipendesse direttamente da Costantinopoli (\"dagli organi di governo palatino\"). Verso la fine del VI secolo, sembra tuttavia appartenere alla Prefettura del pretorio dell'Illirico. Le invasioni slave all'inizio del VII secolo causarono la sparizione della provincia bizantina, e le poche citt\u00e0 costiere rimaste in mano imperiale vennero riorganizzate nel thema di Dalmazia.\nDifesa ed esercito.\nCon la definitiva sottomissione di tutti i territori compresi tra il Mare Adriatico ed il fiume Drava, la popolazione dei Dalmati cominci\u00f2 a fornire truppe ausiliarie all'interno dell'esercito romano come le seguenti coorti di fanteria:\nSembra anche che a Salona vi fossero \"vexillationes\" delle due flotte \"praetorieae\": della \"Classis Misenensis\" e della \"Classis Ravennatis\".\nGeografia politica ed economica.\nRoma impiant\u00f2 in Dalmazia una fitta rete di presidi militari sulle Alpi Dinariche, favorendo nei centri costieri i \"conciliabula\" dei cittadini romani che si amalgamarono rapidamente con la popolazione locale. In questo momento storico si costituiscono fiorenti comunit\u00e0 latinizzate, la densit\u00e0 della popolazione in Dalmazia, nonostante le frequenti guerre, diventa cospicua soprattutto lungo la costa: secondo alcuni storici ai tempi dell'imperatore Augusto sfiorava il milione di abitanti.\nMolto importanti erano le assemblee provinciali, i \"concilium\", costituiti dai legati delle citt\u00e0 dalmate e delle popolazioni rurali, il cui primo atto era quello di eleggere un \"sacerdos provinciae\", deputato al sacrificio alla dea Roma e al divino imperatore, diffondendo cos\u00ec la sacralit\u00e0 e la grandezza civile e militare romana come una istituzione nei nuovi territori colonizzati.\nCon la conseguente introduzione della civilt\u00e0 e della religione romana fu introdotto anche il culto delle dodici divinit\u00e0 classiche dell'Olimpo greco-romano. Tuttavia, il nuovo culto italico non riusc\u00ec a eliminare i culti pagani di provenienza illirica, anch'essi fondati sulle forze naturali.\nPopolazioni.\nLe popolazioni che facevano parte della nuova provincia di Dalmazia appartenevano tutte alla stirpe illirica ed erano chiamati Dalmati dagli scrittori latini dell'epoca. \u00c8 vero anche che il popolo dei Dalmati, veri e propri, abitavano nella zona attorno a Salona.\nQui di seguito l'elenco dei popoli Illiri che abitavano la sola Dalmazia romana:\n\"Abri\", \"Arbanitai\" (\"Arbani\"), \"Ardiani\", \"Arriani\", \"Arupini\", \"Atitani\" (\"Atintani\"), \"Autariati\" (\"Autariati\"), \"Avendeti\", \"Batiati\", \"Brigi\", \"Bullioni\", \"Cambei\", \"Cerauni\", \"Chelidoni\", \"Cinambri\", \"Desiziati\" (\"Daesitiates\"), \"Dalmati\" (\"Delmati\"), \"Daorsoi\" (forse i \"Daversi\"), \"Dassareti\" (\"Dassarsti\" o \"Dassarensi\" o \"Dasareti\"), \"Daversi\" (forse \"Daorsi\"), \"Derbani\", \"Deremesti\" (\"Deramisti\"), \"Deuri\", \"Dindari\", \"Dizioni\", \"Docleti\", \"Enchelei\" (\"Enchellei\"), \"Glintidioni\", \"Grabei\", \"Interfrurini\", \"Istri\" (appartenenza illirica incerta), \"Iapodi\" (\"Iapidi\"), \"Labeati\", \"Liburni\", \"Lopsi\", \"Meromenni\", \"Mezei\", \"Meslcumani\", \"Momentini\", \"Narensi\", \"Ortoplini\", \"Oxyei\", \"Parentini\", \"Partini\", \"Penesti\" (\"Peresti\"), \"Perteneti\", \"Pirusti\" (\"Pipusti\"), \"Pleraei\", \"Sardeati\", \"Scirtari\"\n\"Scirtoni\", \"Seleitani\", \"Taulanti\" (\"Taulani\"), \"Vardei\" (forse gli \"Ardiei\").\nPrincipali centri abitati.\nLe citt\u00e0 principali erano:"}
{"id": "1384160", "revid": "1762751", "url": "https://it.wikipedia.org/wiki?curid=1384160", "title": "Lega Nazionale A 1973-1974", "text": "L'edizione 1973-1974 della Lega Nazionale A vide la vittoria finale dello Zurigo. Capocannoniere del torneo fu Daniel Jeandupeux (Zurigo), con 17 reti.\nStagione.\nNovit\u00e0.\nDalla Lega Nazionale A 1972-1973 sono stati retrocessi in Lega Nazionale B il Friburgo e il Grenchen, mentre dalla Lega Nazionale B 1972-1973 sono stati promossi il Neuch\u00e2tel Xamax e lo Ch\u00eanois.\nClassifica finale.\nLegenda:\nNote:"}
{"id": "1384161", "revid": "767487", "url": "https://it.wikipedia.org/wiki?curid=1384161", "title": "Lou Giordano", "text": " \u00c8 stato produttore per un largo numero di gruppi musicali.\nQuando era studente presso il MIT era membro di un gruppo locale (The Vacuum Heads) e cre\u00f2 due famosi effetti a pedale per chitarra: il Vacu-fuzz ed il Vacu-trem."}
{"id": "1384165", "revid": "287204", "url": "https://it.wikipedia.org/wiki?curid=1384165", "title": "Lega Nazionale A 1974-1975", "text": "L'edizione 1974-1975 della Lega Nazionale A vide la vittoria finale dello Zurigo. Capocannoniere del torneo fu Ilija Kati\u0107 (Zurigo), con 23 reti.\nStagione.\nNovit\u00e0.\nDalla Lega Nazionale A 1973-1974 sono stati retrocessi in Lega Nazionale B il La Chaux-de-Fonds e il Chiasso, mentre dalla Lega Nazionale B 1973-1974 sono stati promossi il Lucerna e il Vevey.\nClassifica finale.\nLegenda:\nNote:"}
{"id": "1384168", "revid": "182193", "url": "https://it.wikipedia.org/wiki?curid=1384168", "title": "Premio Chiara", "text": "Il Premio Chiara (anche detto \"Premio Piero Chiara\", ufficialmente Premio Chiara - Festival del Racconto) \u00e8 un premio letterario italiano intitolato allo scrittore Piero Chiara. Fondato a Varese nel 1989, si focalizza sulla misura narrativa del racconto e organizza altres\u00ec rassegne di eventi culturali e concorsi creativi a partecipazione popolare.\nStoria.\nSul finire degli anni 1980 l'allora assessore alla cultura del Comune di Varese, Antonio De Feo, decise di istituire una rassegna culturale d'alto profilo che promuovesse il nome della citt\u00e0. Da un consulto col giornalista Massimo \"Max\" Lodi (firma de \"La Prealpina\") scatur\u00ec l'idea di creare un premio letterario e di intitolarlo alla memoria del popolare scrittore varesotto Piero Chiara, scomparso nel 1986; la memoria chiariana indusse altres\u00ec la scelta di focalizzarsi sul racconto, forma narrativa ritenuta prediletta dallo scrittore. Nell'organizzazione venne coinvolto un altro giornalista, Pierfausto Vedani, che insieme a Lodi fu incaricato della mansione di segretario. La presidenza del comitato promotore fu attribuita al politico Giuseppe Zamberletti.\nOttenuto l'assenso di Federico Roncoroni (Como, 1944-2021, linguista, collaboratore ed erede testamentario di Piero Chiara) e del figlio Marco Chiara (Zurigo, 1937-Milano, 2011), il I \"Premio Piero Chiara\" fu bandito sul finire del 1988: la formula, rimasta sostanzialmente invariata nel corso dei decenni, riservava la partecipazione a sole raccolte di racconti in lingua italiana, pubblicate nell'anno di riferimento in Italia o in Svizzera italiana (da cui la qualifica di \"transfrontaliero\"). Le opere erano sottoposte al giudizio di una giuria tecnica (la prima fu presieduta da Michele Prisco e composta da Mino Durand, Gino Montesanto, Raffaele Nigro, Fernanda Pivano e Federico Roncoroni), cui spettava estrarre una \"terna finalista\", da sottoporre al voto di una \"giuria popolare\" (ideata da Pierfausto Vedani e consistente inizialmente in 160 membri, poi decurtati a 150) composta da privati cittadini in parte autocandidati e in parte selezionati dal comitato promotore tra critici letterari di diversi giornali italiani ed elvetici e soci della Biblioteca Civica di Varese. Notaio supervisore fu inizialmente Carlo Gaudenzi, poi sostituito da Franca Bellorini Brezzi e infine da Nicoletta Borghi.\nFin da subito al premio fu associato un cartellone di eventi, realizzati essenzialmente a Varese e provincia, nonch\u00e9 a Milano e nel Canton Ticino: conferenze, incontri, dibattiti, letture, proiezioni, esposizioni artistiche e documentali, concerti e seminari. Per circa il primo decennio di esistenza del concorso, agli eventi (concentrati essenzialmente nei mesi primaverili) fu abbinata la \"mostra mercato\" del libro, allestita in apposite strutture temporanee nelle piazze centrali di Varese. Al tutto si accompagn\u00f2 inoltre la pubblicazione di opere inedite o ristampe, inerenti sia la figura di Piero Chiara che vari temi artistico-letterari relativi al territorio d'utenza del premio (il nord-ovest lombardo, il Piemonte orientale e il Ticino elvetico).\nNel 1991 si aggiunse al premio \"principale\" un primo esperimento di concorso \"popolare\": il \"Premio Chiara per gli studenti\", inizialmente aperto alle scuole medie di alcune citt\u00e0 lombarde ed elvetiche, ai cui alunni si richiedeva la realizzazione di illustrazioni relative al bestseller chiariano \"Le avventure di Pierino\" (Mondadori, 1980). Gi\u00e0 dal 1992 tale sezione fu \"ricalibrata\" sulla scrittura creativa e fu oggetto, anno dopo anno, di vari esperimenti e ridefinizioni: nel 1996 fu ribattezzata \"Premio Chiara Giovani\", nel 1997 il bacino d'utenza fu esteso a tutta Italia e alla Svizzera italia e infine, nel 1998, si raggiunse una formula stabile, richiedendo ai partecipanti la scrittura di un racconto originale partendo da una traccia prestabilita, con in palio la pubblicazione in un volume collettaneo e premi individuali.\nNel 1993 la presidenza del comitato promotore pass\u00f2 allo storico Luigi Ambrosoli; di l\u00ec a poco tuttavia la fine della cosiddetta Prima Repubblica comport\u00f2 per Varese la fine delle giunte \"centriste\" (a guida perlopi\u00f9 democristiana) e l'inizio della lunga egemonia istituzionale della Lega Nord, che espresse ininterrottamente il sindaco fino al 2016. Nel 1994 gli esponenti del partito guidato da Umberto Bossi imposero di sostituire i giurati tecnici originari del Mezzogiorno d'Italia: in polemica con l'imposizione, Max Lodi e Pierfausto Vedani si dimisero dai loro ruoli operativi. Gli subentr\u00f2 il neo-assessore alla cultura Gottardo Ortelli, artista d'avanguardia e docente accademico, che decise di affiancare all'assessorato (inizialmente unico responsabile dell'organizzazione del Premio Chiara) un'entit\u00e0 dotata di autonomia giuridica e operativa. Nel dicembre 1996 venne quindi firmato l'atto costitutivo dell'\"Associazione Amici di Piero Chiara\", avente lo scopo statutario di \u00abperpetuare la memoria dello scrittore Piero Chiara e valorizzare la cultura della Provincia di Varese\u00bb; primo presidente fu lo stesso Ortelli, con Marco Chiara presidente onorario.\nNel 1997, su idea di Ortelli, viene istituito il \"Premio Chiara alla Carriera\", destinato ad essere conferito a \u00abpersonaggi di indiscutibile prestigio nazionale che avessero fatto del loro territorio un motivo forte della loro attivit\u00e0 letteraria\u00bb. Due anni dopo, nel 1999, si consuma la rottura tra Comune di Varese e Amici di Piero Chiara: l\u2019amministrazione comunale varesina dichiara infatti di voler aprire il premio anche ai romanzi, incontrando tuttavia il fermo diniego di Ortelli, Chiara jr. e Roncoroni, i quali infine decidono di estromettere Palazzo Estense dalla gestione dell'iniziativa e (incassato l'appoggio della Provincia di Varese) la avocano interamente all'Associazione. Contestualmente acquisisce sempre pi\u00f9 \"peso\" operativo Mariafederica \"Bambi\" Bianchi Lazzati (Milano, 1948), docente di storia dell'arte, direttrice di Villa Panza, attiva gi\u00e0 dagli anni 1970 nel campo delle pubbliche relazioni in campo culturale e responsabile dell'ufficio stampa del Premio Chiara fin dal 1989. Al \"pool\" si aggiunge poi Romano Oldrini (Gavirate, 1941), medico e poeta, gi\u00e0 sindaco del comune natale e presidente della Compagnia degli Artisti di Varese.\nNei primi anni 2000 l'Associazione d\u00e0 alle stampe due riviste culturali in forma di volume a cadenza annuaria: \"Confini-quaderni del Premio Chiara\" (rinnovatasi per otto numeri, dal 2001 al 2008), che raccoglie \u00abinterventi dedicati a far conoscere il patrimonio culturale del territorio dell\u2019Insubria\u00bb, e \"Taccuino d'arte\" (durato dal 2004 al 2010), serie di monografie di \u00abartisti che hanno operato nella terra dove ha vissuto Piero Chiara\u00bb.\nNel 2003 viene a mancare Gottardo Ortelli e la presidenza dell'Associazione Amici di Piero Chiara passa a Romano Oldrini; l'organizzazione del premio viene \"de facto\" demandata completamente a Bambi Lazzati, che viene investita dell'incarico di rappresentante legale plenipotenziaria.\nNel 2005 viene introdotto il marchio \"Festival del Racconto\", sotto il quale vengono riorganizzati gli eventi collaterali del Premio Chiara; tra il 2010 e il 2011 vengono istituiti un nuovo concorso di scrittura a carattere \"popolare\" (il \"Premio Chiara Inediti\", che mette in palio la prima pubblicazione di una raccolta di racconti), un premio di fotografia (il \"Premio Riccardo Prina\", alla memoria di un giornalista e critico d'arte varesino, in collaborazione con la Triennale di Milano) e un riconoscimento \"alla carriera\" (il \"Premio Le Parole della Musica\", co-organizzato per i primi anni col Club Tenco, da attribuirsi ai maggiori cantautori italiani).\nFormula.\nAmmissione.\nSono ammesse al premio sole raccolte di racconti in lingua italiana, pubblicate (in Italia e/o Svizzera italiana) e regolarmente in commercio nell'anno di riferimento; il periodo al quale l'ammissione \u00e8 riferita inizia il 1\u00ba maggio dell'anno precedente e finisce il 30 aprile dell'anno di edizione del premio. Le opere concorrenti vengono selezionate sia direttamente dall'organizzazione del premio, sia mediante autocandidature di autori e case editrici.\nProcesso di selezione.\nTutte le opere pervenute nei termini sono sottoposte a una giuria tecnica, composta da personaggi qualificati di ambito culturale e letterario, che identifica tra di esse una rosa di 3 libri finalisti pi\u00f9 eventuali opere \"segnalate\", non ammesse alla vittoria finale, ma ritenute comunque meritevoli. La \"terna finalista\" viene sottoposta alla \"Giuria dei Lettori\", chiamata anche \"Giuria popolare\" (composta da 150 lettori, di diversa provenienza, et\u00e0, cultura, professione e posizione sociale); a essa compete scegliere il vincitore mediante voto postale. Ai giurati popolari \u00e8 affidata anche la scelta del vincitore del Premio Chiara Giovani, i cui finalisti (in genere 20/30, editati in un volumetto a cura dell'Associazione Amici di Piero Chiara) sono invece selezionati da una giuria tecnica a parte. La finale si tiene a Varese, perlopi\u00f9 alle Ville Ponti."}
{"id": "1384170", "revid": "287204", "url": "https://it.wikipedia.org/wiki?curid=1384170", "title": "Lega Nazionale A 1975-1976", "text": "L'edizione 1975-1976 della Lega Nazionale A vide la vittoria finale dello Zurigo. Capocannoniere del torneo fu Peter Risi (Zurigo), con 33 reti.\nStagione.\nNovit\u00e0.\nDalla Lega Nazionale A 1974-1975 sono stati retrocessi in Lega Nazionale B il Lucerna e il Vevey, mentre dalla Lega Nazionale B 1974-1975 sono stati promossi il Biel/Bienne e il La Chaux-de-Fonds.\nClassifica finale.\nLegenda:\nNote:"}
{"id": "1384171", "revid": "2121138", "url": "https://it.wikipedia.org/wiki?curid=1384171", "title": "Kozhikode", "text": "Kozhikode (Malayalam \"\u0d15\u0d4b\u0d34\u0d3f\u0d15\u0d4d\u0d15\u0d4b\u0d1f\" pronuncia ), conosciuta anche come Calicut, \u00e8 una citt\u00e0 dello stato federato indiano del Kerala, nonch\u00e9 capoluogo del Distretto di Kozhikode. Fu prima capitale di un antico regno, e in seguito capoluogo del \"Distretto del Malabar\".\nOrigine del nome.\nLa parola \"Calicut\" \u00e8 la versione anglicizzata del termine \"Kalikooth\", nome utilizzato dagli Arabi per indicare questa citt\u00e0. Il nome deriva da Ka, madre, mentre Ka-li significa dea; Kali katta \u00e8 la citt\u00e0 della Dea K\u0101l\u012b: l'etimo \u00e8 condiviso da un altro importante centro di venerazione della dea, Calcutta, sulla costa orientale della penisola indiana. Tradizionalmente legata al commercio, Calicut aveva forti legami commerciali con la penisola di Amercan; a causa della difficile pronuncia retroflessa della \"zh\" (simbolo IPA \u027b), il nome originale \u00e8 stato mutato in Calicut, di pi\u00f9 semplice pronuncia. Nel 1991, quando il Governo decise di ristabilire gli antichi nomi delle citt\u00e0, Calicut cambi\u00f2 nuovamente nome, diventando l'attuale \"Kozhikode\".\nStoria.\nI porti della costa del Malabar erano i principali punti di esportazione delle spezie, nonch\u00e9 della seta (una ramificazione della Via della seta passava attraverso il Malabar). Nel Trecento, Kozhikode era uno dei nodi nevralgici del commercio sulla costa del Malabar, ed era governata da sovrani indipendenti chiamati \"Samoothirippadu\" (spesso anglicizzato in \"Zamorin\"), cos\u00ec Calicut era conosciuta anche col nome di \"Citt\u00e0 degli Zamorin\".\nDurante il Cinquecento, i Portoghesi, dopo l'arrivo di Vasco da Gama, occuparono sia la zona a nord, con la citt\u00e0 di Kannur, sia la zona a sud della citt\u00e0, dove sorgeva Cochin, mentre Calicut mantenne, in quel momento, la sua indipendenza. Successivamente, il sovrano di Calicut decise di allearsi con gli Olandesi, a quell'epoca rivali dei Portoghesi per il controllo del Malabar: fu la fine dell'indipendenza della citt\u00e0, che ben presto sarebbe caduta in mano agli stessi olandesi. Nel 1766, Hyder Ali, del regno di Mysore, conquist\u00f2 gran parte della costa del Malabar settentrionale, entrando cos\u00ec in conflitto con gli Inglesi, i quali controllavano la costa orientale con Madras, dando cos\u00ec inizio alle quattro guerre Anglo-Mysore; al termine della terza guerra, nel 1792, il sultano dovette cedere all'Impero britannico sia la citt\u00e0 che i distretti circostanti, che furono accorpati nel nuovo Distretto del Malabar Britannico.\nDopo l'indipendenza dell'India, nel 1947, il territorio entr\u00f2 a far parte dello Stato di Madras; nel 1956, si scelse di suddividere gli stati indiani in base alla diffusione delle varie lingue locali: il Distretto del Malabar, che parlava la Lingua malayalam, fu accorpato allo Stato di Travancore-Cochin (Thiru-Cochin), per formare il nuovo Stato del Kerala. Successivamente, per semplificare l'amministrazione della zona, il grande distretto fu suddiviso negli attuali distretti di Kannur, Kozhikode e Palakkad.\nGeografia fisica.\nKozhikode sorge in riva al Mare arabico; il suo territorio \u00e8 pianeggiante e le sue coste sono basse e sabbiose in gran parte. Il clima \u00e8 tropicale monsonico: nel mese di giugno, spira il monsone di sud-ovest, che porta abbondanti precipitazioni fino a settembre; dal mese di ottobre, il monsone di ritorno, proveniente da nord-est, apporta altre piogge meno intense, con frequenti temporali. Da novembre inizia la stagione secca, che da febbraio a maggio vede un progressivo aumentare delle temperature, fino a superare i 35\u00a0\u00b0C. La temperatura massima pi\u00f9 alta mai registrata in citt\u00e0 fu 39,4\u00a0\u00b0C, nel marzo del 1975; la minima pi\u00f9 bassa fu invece registrata il 26 dicembre del 1975, quando scese a 14\u00a0\u00b0C.\nSociet\u00e0.\nEvoluzione demografica.\nDal censimento del 2001, \u00e8 risultato che la citt\u00e0 di Kozhikode aveva una popolazione di 436.530 abitanti, di cui il 49% maschi (211.785) e il 51% femmine (224.742). I bambini di et\u00e0 inferiore o uguale ai sei anni assommavano a 49.472, dei quali 25.287 maschi e 24.185 femmine. Infine, coloro che erano in grado di saper almeno leggere e scrivere erano 365.657, dei quali 180.564 maschi e 185.093 femmine.\nIl tasso di alfabetizzazione \u00e8 dell'84%, all'incirca in sintonia con quello dello Stato del Kerala, ma decisamente pi\u00f9 elevato di quello nazionale indiano, che si attesta al 59,5%. Il rapporto tra maschi e femmine per quanto riguarda l'alfabetizzazione, \u00e8 rispettivamente dell'85% e dell'82%. In citt\u00e0, l'11% della popolazione \u00e8 al di sotto dei 6 anni. In base al numero di abitanti la citt\u00e0 rientra nella classe I (da 100.000 persone in su).\nGli Hindu costituiscono la maggior parte della popolazione residente, seguita dai Musulmani (conosciuti qui col nome di \"Malippas\") e da alcune comunit\u00e0 Cristiane. La cucina tipica, influenzata dalla presenza dei Malippas, \u00e8 particolarmente ricca, a differenza dei quella della maggior parte del Kerala. Il calcio \u00e8 particolarmente seguito.\nMezzi di comunicazione di massa.\nKozhikode vanta una lunga tradizione giornalistica: il primo quotidiano infatti fu stampato nel 1880, e portava il titolo di \"Kerala Pathrika\"; dopo il 1893, si aggiunsero pure altre testate, come \"Keralam\", \"Kerala Sanchari\" e \"Bharath Vilasam\". In citt\u00e0 ha sede pure uno dei giornali in Malayalam pi\u00f9 conosciuti, il \"Mathrubhumi\".\nLa prima stazione radio fu la \"All India Radio\", che inizi\u00f2 a trasmettere dal 14 maggio 1950, a cui si aggiunse, il 3 luglio 1984, una stazione televisiva.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Calicut."}
{"id": "1384177", "revid": "76963", "url": "https://it.wikipedia.org/wiki?curid=1384177", "title": "Jimmy Bennett", "text": "\u00c8 conosciuto per aver recitato in \"L'asilo dei pap\u00e0\", \"Hostage\", \"Poseidon\", \"Un'impresa da Dio\", \"Orphan\", \"Il mistero della pietra magica\". Ha anche recitato nella serie \"No Ordinary Family\" della ABC nel ruolo di JJ Powell, un adolescente dotato di grande intelligenza dopo un incidente aereo, e nel ruolo di James T. Kirk bambino nel film \"Star Trek\".\nBiografia.\nBennett \u00e8 nato a Seal Beach, in California, attualmente vive con i genitori e la sorella Amanda a Huntington Beach, dove la famiglia gestisce un ristorante crepe a tema hard rock. Quando non recita, Bennett suona la chitarra e canta sul suo canale YouTube ufficiale. Ha anche scritto ed eseguito la canzone \"Summer Never Ends\" che pu\u00f2 essere ascoltata alla fine di \"Il mistero della pietra magica\".\nHa incominciato a lavorare nel mondo dello spettacolo da piccolissimo, prendendo parte a pi\u00f9 di 30 spot pubblicitari. Incomincia la sua carriera come attore partecipando a un episodio di \"Squadra Med - Il coraggio delle donne\". Al cinema esordisce al fianco di Eddie Murphy ne \"L'asilo dei pap\u00e0\" e recita nel film di Asia Argento, \"Ingannevole \u00e8 il cuore pi\u00f9 di ogni cosa\".\nHa recitato nei film \"Hostage\", \"Amityville Horror\", \"Firewall - Accesso negato\", \"Poseidon\" e \"Un'impresa da Dio\", inoltre ha prestato la sua voce per i film \"Polar Express\", \"The Reef - Amici per le pinne\" e il videogioco \"Kingdom Hearts II\". Ottiene la parte del piccolo James T. Kirk in \"Star Trek\" di J. J. Abrams. Nel 2009 ha recitato ne \"Il mistero della pietra magica\", \"Orphan\" e nella serie TV \"No Ordinary Family\".\nNell'agosto 2011 Bennett ha pubblicato il suo singolo di esordio \"Over Again\" e il video musicale di accompagnamento.\nControversie.\nLa causa nei confronti della madre e del patrigno (2014).\nNel 2014 ha denunciato alla Corte della California la madre Martha Luise Bennett, il patrigno Frank Pestarino ed alcune societ\u00e0 da loro possedute, sostenendo che avrebbero utilizzato gran parte dei suoi guadagni da attore per finanziare le loro attivit\u00e0. Secondo quanto da lui sostenuto, oltre a cacciarlo di casa, gli avrebbero impedito di accedere ad alcuni materiali contenuti nell'abitazione. La causa \u00e8 stata successivamente archiviata ed i termini dell'accordo non sono stati divulgati.\nLe accuse e l'ordine restrittivo nei suoi confronti chiesto dalla sua ex fidanzata (2015).\nIl 17 luglio 2015 i giudici della Corte Suprema di Los Angeles, su richiesta della sua ex fidanzata, emettono un ordine restrittivo temporaneo a carico di Bennett. La misura chiesta dalla donna, che lo accusava di averla pedinata e minacciata, \u00e8 stata poi ritirata nel mese successivo.\nSecondo quanto riferito dai media, un anno prima della richiesta di ordine restrittivo, l'ex compagna di Bennett avrebbe depositato presso la polizia di Los Angeles una denuncia nei suoi confronti per sesso illegale con minore, stalking e pornografia minorile. La donna dichiara che l'attore l'avrebbe manipolata per farsi inviare delle sue foto di nudo e l'avrebbe convinta ad avere un rapporto sessuale illegale quando lei aveva 17 anni e lui 18. Oltre a questo, Bennett le avrebbe rubato anche del denaro a causa delle condizioni di povert\u00e0 in cui versa la sua famiglia.\nL'accusa di molestie ad Asia Argento (2018).\nAd agosto 2018 il \"New York Times\" pubblica un articolo contenente i dettagli di un accordo economico che sarebbe stato stipulato tra Asia Argento e Bennett, che accusava la donna di avergli inflitto molestie sessuali. Secondo l'attore, il 9 maggio 2013 in una camera d'albergo in California, quando egli aveva 17 anni, la Argento gli avrebbe fatto bere alcolici per poi aggredirlo sessualmente. A seguito della vicenda, l'avvocato dell'attore dichiara che il suo assistito ha subito un forte trauma e che le prestazioni lavorative, il reddito e la salute mentale di Bennett sarebbero diminuiti.\nDopo la diffusione della notizia, la Argento ha negato le accuse di violenza sessuale, dichiarando di non aver mai avuto un rapporto sessuale con Bennett, e di essersi accordata con lui per pagare 380.000 dollari allo scopo di evitare pubblicit\u00e0 negativa. Dopo la smentita della Argento, vengono tuttavia pubblicati online una fotografia che la ritrae in topless a letto con Bennett ed alcuni SMS tra lei e un amico nei quali confermerebbe di aver avuto un rapporto sessuale con l'attore.\nA settembre 2018, l'avvocato di Asia Argento afferma che nel 2013 in California sarebbe stato l'attore ad attaccare la sua cliente. Ha comunicato, inoltre, l'immediata sospensione dei pagamenti previsti dall'accordo con l'attore, che aveva gi\u00e0 ricevuto 250.000 dei 380.000 dollari previsti.\nNello stesso mese, Bennett \u00e8 stato ospite di \"Non \u00e8 l'Arena,\" dove ha dichiarato di essere stato violentato e di aver subito un rapporto completo. Asia Argento ha poi partecipato ad una successiva puntata della stessa trasmissione in cui ha dichiarato che nel 2013 in California sarebbe stato Bennett (che aveva una pulsione sessuale nei suoi confronti) ad aggredirla per poi costringerla ad avere un rapporto sessuale completo.\nDoppiatori italiani.\nNelle versioni in italiano dei suoi film \u00e8 stato doppiato da:\nDa doppiatore \u00e8 stato sostituito da:"}
{"id": "1384178", "revid": "1543377", "url": "https://it.wikipedia.org/wiki?curid=1384178", "title": "Elio Apih", "text": "Biografia.\nElio Apih \u00e8 nato a Trieste il 15/06/1922. Ha studiato filosofia all'Universit\u00e0 di Padova e successivamente lettere a Trieste.\nApih \u00e8 stato, assieme a Carlo Schiffrer, uno dei maggiori esponenti della storiografia triestina del Novecento. Ha scritto numerosi libri sulla storia triestina, giuliana e friulana dal Settecento al Novecento, assieme a saggi e riflessioni sulla storia contemporanea europea e italiana. Si \u00e8 occupato anche della storia degli ebrei di Trieste, della politica snazionalizzatrice fascista, dell'antifascismo sloveno, della resistenza jugoslava e della questione delle foibe.\nDal 1996 al 2000 \u00e8 stato membro della Commissione storico-culturale italo-slovena, fondata dai due governi per chiarire i rapporti storici tra sloveni e italiani dalla fine dell'Ottocento alla fine degli anni cinquanta."}
{"id": "1384185", "revid": "71433", "url": "https://it.wikipedia.org/wiki?curid=1384185", "title": "Firewall (film)", "text": ""}
{"id": "1384190", "revid": "1762751", "url": "https://it.wikipedia.org/wiki?curid=1384190", "title": "Lega Nazionale A 1976-1977", "text": "L'edizione 1976-1977 della Lega nazionale A vide la vittoria finale del . Capocannoniere del torneo fu Franco Cucinotta (Zurigo), con 28 reti.\nStagione.\nNovit\u00e0.\nDalla Lega Nazionale A 1975-1976 sono stati retrocessi in Lega Nazionale B il Lugano, il La Chaux-de-Fonds e il Biel/Bienne, mentre dalla Lega Nazionale B 1975-1976 \u00e8 stato promosso il Bellinzona.\nClassifica finale.\nLegenda:\nNote:\nPoule scudetto.\nI punti conquistati nella stagione regolare vengono dimezzati e arrotondati all'intero superiore.\nLegenda:\nNote:\nPoule retrocessione.\nI punti conquistati nella stagione regolare vengono dimezzati e arrotondati all'intero superiore.\nLegenda:\nNote:"}
{"id": "1384195", "revid": "1305772", "url": "https://it.wikipedia.org/wiki?curid=1384195", "title": "Mioarele", "text": "Mioarele \u00e8 un comune della Romania di 1.695 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 6 villaggi: Aluni\u0219, Chilii, Cocene\u0219ti, Fole\u0219ti, M\u0103\u021b\u0103u, Susl\u0103ne\u0219ti."}
{"id": "1384196", "revid": "1149807", "url": "https://it.wikipedia.org/wiki?curid=1384196", "title": "Killua Zoldick", "text": " \u00e8 uno dei personaggi principali del manga e anime \"Hunter \u00d7 Hunter\", scritto e disegnato dal mangaka Yoshihiro Togashi.\nIl personaggio.\nKillua \u00e8 un ragazzino di dodici anni con gli occhi azzurri e i capelli argentati, caratteristiche tipiche dei membri della sua famiglia destinati a diventare gli eredi principali. \u00c8 intelligente, sveglio e capace di elaborare ottime strategie rapidamente. Dal punto di vista comportamentale sembra avere una sorta di doppia personalit\u00e0: generalmente, infatti, \u00e8 buono, gentile e scanzonato, ma in casi di estremo pericolo o di rabbia si lascia travolgere da sinistre tendenze omicide, violenza e sete di sangue. Inoltre, come molti appartenenti alla categoria Nen della Trasformazione, \u00e8 capriccioso e bugiardo.\nAbituato fin dalla nascita a ogni tipo di tortura ha sviluppato un'incredibile resistenza, che assieme al suo talento naturale e alle sue eccezionali doti fisiche lo rendono in grado di uccidere l'avversario in pochi secondi. Fino allo scontro con le formichimere, tuttavia, Killua tender\u00e0, seguendo gli insegnamenti del fratello Illumi, a essere estremamente prudente e a ingaggiare battaglia solo contro avversari contro i quali ha una vittoria pressoch\u00e9 certa. Dopo avere scoperto che il suo blocco mentale derivava da una tecnica Nen del fratello riuscir\u00e0 a combattere anche contro avversari molto pi\u00f9 forti: l'ago che Illumi gli aveva impiantato nel cervello, infatti, non solo lo spingeva a bloccarsi o fuggire di fronte ad avversari pi\u00f9 forti, ma limitava enormemente le sue capacit\u00e0.\n\u00c8 un grande amante dei dolci, infatti spende tutti i soldi guadagnati con i suoi combattimenti all'Arena Celeste in caramelle, cioccolate e altri tipi di dolci.\nStoria.\nKillua \u00e8 il terzo figlio della pi\u00f9 rinomata famiglia di assassini del mondo, gli Zoldyck. Visto fin dalla nascita come un grande talento, Killua ha gi\u00e0 sperimentato diverse tecniche assassine, anche se ha solo una giovane et\u00e0. Per i suoi risultati nel lavoro, egli \u00e8 visto come uno dei pi\u00f9 grandi assassini che la famiglia abbia mai prodotto. Fin da piccolo, a Killua viene imposto un durissimo allenamento, attraverso il nuotare in vasche elettrizzate e la partecipazione al torneo della \"Celestial Tower\" a soli sei anni.\nTuttavia, annoiato e stancato dall'uccidere, in modo del tutto inaspettato Killua si ribella alla sua famiglia e, ferita la madre e il fratello maggiore, lascia la tenuta degli Zoldick sul monte Kukuruu per partecipare all'esame per diventare un Hunter.\nDurante l'esame conoscer\u00e0 Gon, che diventer\u00e0 il suo migliore amico, nonostante Killua all'inizio li vedesse come rivali. Proprio grazie alla compagnia di Gon, Killua riuscir\u00e0 a superare i suoi istinti assassini (causati da una vita passata ad allenarsi a uccidere) e riuscir\u00e0 perfettamente a integrarsi nel gruppo con Kurapika e Leorio. Saranno appunto gli ultimi residui di questi istinti omicidi a non permettere a Killua di superare l'esame per diventare \"hunter\" nello stesso anno di Gon, a causa dell'uccisione del candidato Bodoro. Questo gesto inaspettato era l'unico modo per Killua di soddisfare le richieste del fratello Illumi, ovvero di non ottenere la licenza di hunter finch\u00e9 la famiglia o lui stesso non lo approveranno.\nGiunto a casa sua, Killua viene punito per la fuga dalla casa paterna dal fratello Milluki, in seguito si chiarir\u00e0 con il padre ottenendo di potere vivere la propria vita a suo piacimento a patto che non tradisca mai i propri amici, in particolare Gon. Si reca quindi con Gon presso la Torre Celeste. Grazie alle loro capacit\u00e0 fisiche salgono velocemente i piani dell'Arena. Giunti al piano numero 200 si vedono costretti per\u00f2 a imparare il nen per proseguire. Qui conosceranno Wing, che insegner\u00e0 loro le basi.\nConclusa l'avventura all'Arena Celeste i ragazzi decidono di sostare per un po' nella terra d'origine di Gon. Una volta li Gon e Killua vengono a conoscenza dell'esistenza di un videogioco chiamato Greed Island tramite una cassetta lasciata dal padre a Gon. Proprio per questo motivo il giovane \u00e8 sicuro che trovando una copia del gioco trover\u00e0 anche il padre, o almeno degli indizi, e i due iniziano a informarsi su come ottenerne una copia. Grazie al fratello Milluki, Killua scopre che all'annuale asta di York Shin City verranno messe in vendita alcune copie del gioco. I due ragazzi decidono cos\u00ec di recarsi a York Shin per guadagnare i soldi necessari all'acquisto.\nQui i due rincontrano Leorio e vengono messi sulle tracce della Brigata Fantasma. I tre riescono a trovare due membri dell'organizzazione, ma Gon e Killua, nel tentativo di seguirli, vengono catturati e portati al covo dell'organizzazione per essere interrogati riguardo Kurapika. Pur non riuscendo a ricavare delle informazioni, Nobunaga, uno dei membri si dimostra interessato ai due e propone a Gon di entrare nella Brigata rimpiazzando l'ormai deceduto Uborghin, ma i due riescono a scappare. In seguito Gon e Killua aiuteranno Kurapika a catturare il capo della Brigata, Quoll.\nGon e Killua riescono successivamente ad avventurarsi dentro Greed Island, un videogioco magico che \"risucchia\" i corpi dei giocatori al suo interno, su incarico del miliardario Battera. Successivamente verr\u00e0 rivelato che il gioco \u00e8 ambientato su un'isola nel mondo reale e che \u00e8 stato creato da potentissimi utilizzatori di nen, tra cui il padre di Gon. Greed Island \u00e8 basato su un complesso gioco di carte, con l'obiettivo di raccoglierne cento. All'interno del gioco, a Gon e Killua si unisce Biscuit Krueger, un'esperta utilizzatrice del nen, che continuer\u00e0 l'addestramento che Gon e Killua hanno iniziato mentre si trovavano nell'Arena Celeste.\nMentre Gon e Biscuit lo aspettano sull'isola Killua riesce a superare l'esame alla sessione seguente. Stavolta si tratta di una semplice formalit\u00e0. Infatti \u00e8 l'unico a superare la prima prova dell'esame battendo tutti gli altri esaminandi. La prima costituisce anche l'unica prova della sessione, in quanto il presidente Netero, conoscendo le capacit\u00e0 di Killua, lo promuove all'istante. Tornato a Greed Island, dopo avere sconfitto insieme a Gon e Hisoka, Razor, un amico di Gin, riesce insieme a Gon e Biscuit a eliminare la minaccia dei Boomer e finire cos\u00ec il gioco.\nAccompagna Gon a NGL (Neo Green Life) un conglomerato di stati che rifiutano nella maniera pi\u00f9 assoluta ogni tipo di tecnologia e\\o medicina creata dall'uomo per ricongiungersi con la natura e vivere in modo umile anche se, si scoprir\u00e0, che \u00e8 solo una copertura per lo spaccio di armi e una potente droga di nome \"D2\". In questo territorio si sviluppa la minaccia delle formichimere e Killua, insieme all'inseparabile Gon e nuovi membri dell'associazione Hunter saranno incaricati di liberare il mondo da questa piaga.\nIn seguito alla morte di Kaito lui e Gon si allenano presso Biscuit per potere sconfiggere Knuckle e Shoot, due allievi di Morau e tornare di nuovo a Neo Green Life insieme a Palm, allieva di Nobu. Gli avversari si rivelano pi\u00f9 forti del previsto e, nonostante il duro allenamento sostenuto, Gon e Killua vengono sconfitti. Successivamente Killua affronta la divisione di Leol, riesce a sconfiggere molte formichimere seminando il panico fra i nemici, ma alla fine sviene per le ferite riportate e viene tratto in salvo dalla formichimera Calamaro, alla quale aveva salvato la vita in precedenza. Ricongiuntosi agli altri, partecipa all'assalto del palazzo delle formichimere.\nDurante la battaglia capisce di non potere fare ragionare Gon accecato dall'odio e viene allontanato da quest'ultimo. In seguito salva la vita a Knuckle contro Youpi prima che quest'ultimo lo uccida e ingaggia un breve scontro con la guardia reale sfruttando il Kanmuru, riuscendo a sopraffare l'avversario fino a quando il potere elettrico si esaurisce, costringendolo a ritirarsi. Protegge poi Komugi contro il clone di Pouf e lo distrugge usando l'elettricit\u00e0 che ne brucia le cellule. In seguito, cerca di raggiungere Gon nella speranza di salvarlo da se stesso, restando sconvolto dal cambiamento dell'amico. Nel momento in cui il nen di Pitou manovra il corpo della formichimera per uccidere Gon, Killua riesce a spingere via l'amico in tempo da evitargli un colpo fatale ma non riuscendo a salvargli il braccio destro. Al termine dello scontro Killua trascina Gon in fin di vita in ospedale, dove viene attaccato a un macchinario che lo mantiene a malapena in vita.\nDopo la vittoria contro le formichimere urge scegliere un nuovo presidente per l'associazione visto il sacrificio di Netero. Killua, tuttavia, sar\u00e0 impegnato nel salvataggio di Gon. Nonostante i migliori esperti Nen diano Gon per spacciato, Killua conosce un modo per salvare completamente Gon e sua sorellina Alluka (dotata di un particolare potere), anche se avr\u00e0 fra i piedi suo fratello Illumi, desideroso di appropriarsi di Alluka per i suoi egoistici scopi. In seguito alla guarigione di Gon, Killua sceglie di viaggiare per il mondo insieme a sua sorellina Alluka allo scopo di proteggerla, in quanto il suo potere \u00e8 ancora fortemente desiderato da Illumi.\nPoteri e abilit\u00e0.\nInizialmente Killua non utilizza nessuna arma nel combattimento poich\u00e9 gli basta utilizzare il suo solo corpo: \u00e8 infatti dotato di caratteristiche fisiche eccezionali dovute agli addestramenti particolari della sua famiglia per renderlo un assassino provetto.\nTra le sue caratteristiche peculiari c'\u00e8 quella di modificare la struttura ossea della mano fino a renderla una lama estremamente tagliente, capace di perforare e tagliare corpi umani senza problemi. \u00c8 senz'altro la sua arma prescelta, tanto che la utilizza anche dopo avere imparato il Nen per decapitare i suoi avversari in un istante. Killua pu\u00f2 inoltre controllare le giunture e i muscoli del corpo al punto che \u00e8 in grado di dislocare le prime per rendersi pi\u00f9 fluido e liberarsi se viene imprigionato, per poi rimetterle a posto in un attimo.\nUn'altra delle sue tecniche di combattimento viene definita \"risveglio dei serpenti\" e si tratta di un'altra tecnica omicida con cui Killua agita le mani con fluidit\u00e0 e velocit\u00e0 sovrumane facendo sembrare le braccia totalmente prive di articolazioni sebbene in realt\u00e0 siano taglienti come lame e capaci di smembrare qualsiasi cosa entri nel suo raggio d'azione. Altre tecniche utili per l'assassinio sono il \"passo d'ombra\", che consiste nel camminare e correre senza produrre alcun suono, e la sua evoluzione, chiamata \"eco ritmato\", che consiste nel muovere il corpo in modo tale da generare delle immagini residue simili a ologrammi.\nSempre per il suo mestiere di assassino, Killua ha dovuto imparare a celare totalmente la sua presenza, tecnica che poi si dimostrer\u00e0 essere uno Zetsu inconscio, ed \u00e8 stato addestrato a resistere alle torture sin da bambino, ragion per cui pu\u00f2 sopportare scariche elettriche ad altissimo voltaggio senza difficolt\u00e0 ed \u00e8 immune a veleni anche ad alta pericolosit\u00e0, non ha inoltre dato alcun segno di sofferenza quando, nel liberarsi dalla presa di Phinks, le sue caviglie sono state scuoiate. Killua \u00e8 dotato anche di una velocit\u00e0 e di un'agilit\u00e0 incredibili, cos\u00ec come di uno sviluppo dei sensi notevole ma inferiore, anche se di poco, a Gon. La sua forza fisica \u00e8 tale da consentirgli di aprire la terza serie di ante della porta d'entrata della tenuta della sua famiglia, la quale pesa ben sedici tonnellate, ma in seguito dimostrer\u00e0 di avere quadruplicato la sua potenza fisica, riuscendo infatti ad aprire la quinta serie, che pesa sessantaquattro tonnellate. Killua, oltretutto, \u00e8 quasi in grado di alterare la sua personalit\u00e0 a comando nel caso in cui decida di uccidere il suo avversario senza esitare, cosa che incrementa la sua concentrazione e tutte le sue doti fisiche, rendendolo il pi\u00f9 pericoloso e spietato possibile. Le sue eccezionali doti sono riconosciute dalla sua intera famiglia e tutti sono concordi che nessun membro della famiglia Zoldick in tutta la sua storia sia stato pi\u00f9 promettente di lui.\nKillua \u00e8 anche dotato di un'intelligenza spiccata, ben al di l\u00e0 di un ragazzino della sua et\u00e0, sia nel campo del combattimento che nella vita quotidiana. \u00c8 molto pi\u00f9 colto della media dei giovani ed \u00e8 in grado di analizzare attentamente le capacit\u00e0 di un avversario con poche occhiate e di elaborare strategie complesse che spesso si sono dimostrate vincenti. Killua \u00e8 anche capace di valutare a grandi linee la forza di un nemico, soprattutto per determinare le sue possibilit\u00e0 di vittoria contro di esso.\nPi\u00f9 avanti Killua inizier\u00e0 a utilizzare degli yo-yo che, combinati con il suo Nen, sono in grado di sviluppare attacchi molto potenti. Comunque egli sar\u00e0 sempre riluttante a mostrarli al nemico, cercando di fare s\u00ec che quest'ultimo ne sappia sempre il meno possibile. Gli yo-yo sono due e collegati al suo braccio tramite un cerchio simile a quello delle manette che pu\u00f2 spostare per usare come preferisce, pesano cinquanta kg l'uno e uniti alla forza fisica di Killua e alla velocit\u00e0 di rotazione vengono resi delle armi molto potenti, senza contare che Killua pu\u00f2 trasmettere anche l'elettricit\u00e0 agli yo-yo rendendoli pi\u00f9 insidiosi.\nNen.\nIl Nen di Killua appartiene al gruppo della Trasformazione e, proprio come Gon, sembra essere un praticante Nen dal futuro eccezionale. Wing afferma che il suo talento e quello di Gon \u00e8 posseduto da una persona ogni dieci milioni. Biscuit, esperta praticante Nen con decenni di esperienza, afferma che il controllo che Killua, dopo soli due-tre mesi di esercizio, riesce a esercitare sulla propria aura richiese a lei ben dieci anni di allenamento.\nPi\u00f9 avanti Killua riuscir\u00e0 anche a creare una tecnica nella quale trasformer\u00e0 il Nen che lo circonda in scariche elettriche; l'ispirazione per questa tecnica viene da lui attribuita alle torture al quale lo sottoponeva da piccolo il fratello Milluki. Questa sua abilit\u00e0 Nen \u00e8 ritenuta incredibile tanto che persino l'Hunter professionista Tsuzegera, esperto combattente e utilizzatore del Nen, si ammutolisce vedendo Killua generare elettricit\u00e0 davanti ai suoi occhi, dal momento che Killua \u00e8 riuscito ad acquisire questa capacit\u00e0, seppure non perfezionata, nel giro di tre giorni.\nContro un clone della formichimera Pouf, Killua dimostra di sapere concentrare l'elettricit\u00e0 per bruciare le cellule del suo avversario e, facendo ci\u00f2, \u00e8 stato in grado di disintegrare parte del volto e del braccio del clone in questione."}
{"id": "1384197", "revid": "1372005", "url": "https://it.wikipedia.org/wiki?curid=1384197", "title": "Frieda Fromm-Reichmann", "text": "Biografia.\nNasce in una famiglia ebraica ortodossa appartenente alla classe media e compie gli studi di medicina a Koenigsberg, dove si laurea ventiquattrenne con una tesi sui disturbi pupillari nella schizofrenia. Nel 1920 si reca a Dresda da Johannes H. Schultz, l'inventore del training autogeno e inizia un'analisi personale condotta prima con Wilhelm Wittenberg e poi con Hanns Sachs, che dura fino al 1927. Nel 1926 pone le basi per un istituto psicanalitico che collabora con il famoso Istituto di Ricerca sociale di Max Horkheimer, la Scuola di Francoforte, Tra i fondatori c'\u00e8 Erich Fromm, di undici anni pi\u00f9 giovane di lei e suo ex paziente, con cui si sposa il 16 giugno del 1926 e da cui si separa nel 1931 per poi divorziare negli Stati Uniti nel 1935, dove si \u00e8 rifugiata a seguito della salita al potere di Adolf Hitler.\nI suoi libri, pubblicati in inglese, furono successivamente tradotti in tutto il mondo."}
{"id": "1384198", "revid": "2134954", "url": "https://it.wikipedia.org/wiki?curid=1384198", "title": "Lorazepam", "text": "Il Lorazepam \u00e8 un farmaco della categoria delle benzodiazepine, e viene venduto in Italia con il nome di Tavor o Control. Possiede propriet\u00e0 ansiolitiche, anticonvulsanti, sedative e miorilassanti. Il Lorazepam \u00e8 un forte ansiolitico e dal 1977 \u00e8 comunemente utilizzato per trattare l'ansia e l'insonnia. Inoltre, come tutte le altre benzodiazepine, il Lorazepam pu\u00f2 dare luogo a tolleranza e dipendenza.\nUsi.\nAvendo il Lorazepam dei forti effetti ansiolitici \u00e8 impiegato principalmente nei trattamenti rapidi su pazienti con attacchi d'ansia e contro attacchi di panico.\nIl Lorazepam \u00e8 un forte sedativo dagli effetti ipnotici, e la durata degli effetti clinici di una singola dose lo rende una scelta appropriata per il trattamento a breve termine dell'insonnia, soprattutto in presenza di forti stati d'ansia e di panico. Conseguenze dovute all'interruzione del trattamento possono verificarsi dopo alcune settimane di somministrazione di consistenti dosi del farmaco.\nIn soggetti a cui il farmaco non \u00e8 familiare, la prima somministrazione e soprattutto a dosi relativamente alte, il Lorazepam come le altre benzodiazepine pu\u00f2 generare anche un potente effetto di amnesia anterograda. Viene utilizzato anche per ridurre l'ansia, e indurre amnesia a pazienti che devono subire esami o procedure mediche molto invasive, come ad esempio endoscopie o in pratiche odontoiatriche.\nSe assunto per via orale, il Lorazepam impiega dai 15 ai 60 minuti prima di fare effetto, mentre \u00e8 decisamente pi\u00f9 veloce se assunto per via endovenosa, agendo in soli 5 minuti.\nLe propriet\u00e0 anticonvulsionanti e il profilo farmacocinetico, rendono il Lorazepam per via endovenosa un efficace metodo per placare gravi crisi d'ansia, anche se genera dei prolungati effetti collaterali. L'assunzione per via orale viene utilizzata soprattutto nelle forme pi\u00f9 gravi di epilessia anche se si sviluppa una resistenza agli effetti del farmaco.\nIl Lorazepam pu\u00f2 essere anche utilizzato nel trattamento delle sindromi d'astinenza da alcol; purch\u00e9 la funzionalit\u00e0 epatica non sia compromessa, in quanto quest'ultima \u00e8 necessaria per il metabolismo del farmaco.\nQualora vi sia la necessit\u00e0 di sedare rapidamente dei pazienti violenti o molto agitati, il Lorazepam viene somministrato in combinazione con l'Aloperidolo in quanto, se somministrato da solo, in primo luogo impiegherebbe troppo tempo ad agire, inoltre presenterebbe troppi effetti collaterali. Ovviamente in questi casi la somministrazione pi\u00f9 indicata \u00e8 per via endovenosa.\nOccasionalmente viene utilizzato anche in chemioterapia in aggiunta agli antiemetici per evitare un'eccessiva agitazione dei pazienti che si potrebbe manifestare sotto forma di nausea e vomito.\nComposizione e somministrazione.\nIl Lorazepam puro \u00e8 una polvere bianca, praticamente insolubile in acqua e olio. Come farmaco \u00e8 disponibile sia come compresse che come soluzione iniettabile. Esistono compresse da 0,5\u00a0mg, 1\u00a0mg, 2\u00a0mg e 2,5\u00a0mg di Lorazepam, con alcune differenze tra le varie nazioni.\nLa soluzione iniettabile viene invece somministrata tramite una profonda iniezione intramuscolare o tramite la flebo. Tale soluzione \u00e8 fornita in fiale da 1 mL contenente dai 2 ai 4\u00a0mg di Lorazepam. I solventi utilizzati in questa soluzione sono il glicole polietilenico e il glicole propilenico. Contiene inoltre alcol benzilico come conservante.\nQueste iniezioni devono essere svolte lentamente e con del personale idoneo ad intervenire in caso si presentassero effetti collaterali, quali depressione respiratoria, ipotensione, o perdita del controllo delle vie aeree. Di norma vengono prescritte dalle 2 alle 4 dosi di Lorazepam al giorno, in quanto una dose clinicamente rilevante di farmaco \u00e8 in grado di agire dalle 6 alle 12 ore.\nEffetti collaterali.\nOgnuno dei cinque effetti del Lorazepam pu\u00f2 essere considerato collaterale se non \u00e8 terapeuticamente necessario al paziente. Gli effetti collaterali del Lorazepam dipendono dalla dose di farmaco che si assume, infatti sono strettamente collegati questi due fattori: maggiore sar\u00e0 la dose di farmaco che si assume e maggiori saranno gli effetti collaterali causati. Pertanto \u00e8 molto importante cercare di usare la dose minima necessaria alla terapia per evitare il maggior numero di effetti collaterali.\nTra i vari effetti collaterali, quello sedativo \u00e8 quello maggiormente riscontrato. In un gruppo di circa 3500 pazienti curati per l'ansia, il (15,9%) ha accusato appunto l'effetto sedativo del farmaco; capogiri nel (6,9%) dei casi; nel (4,2%) debolezza; e nel (3,4%) instabilit\u00e0. Anche l'et\u00e0 \u00e8 un fattore molto importante; infatti all'aumentare di essa aumentano anche gli effetti collaterali e la loro durata.\nIn alcuni casi si possono verificare anche effetti paradosso, comuni nelle benzodiazepine; ad esempio una maggiore ostilit\u00e0, aggressione, scoppi d'ira, agitazione e sbalzi di umore. Questi stimoli sono dati soprattutto dalla frustrazione del paziente, anche se molto spesso \u00e8 per cercare di far fronte ad essa che viene somministrato il Lorazepam.\nPer evitare le amnesie \u00e8 necessario somministrare inizialmente dosi di farmaco non superiori a 2 mg. Tendenzialmente dopo 2 o 3 giorni si riesce a sviluppare una tolleranza.\nIl Lorazepam non deve essere somministrato a pazienti nelle seguenti condizioni:\nSono state fatte ricerche inconcludenti le quali cercavano di dimostrare che, l'assunzione di Lorazepam all'inizio della gravidanza, determinasse al feto una riduzione del QI, disturbi nello sviluppo neurologico, malformazioni fisiche nella struttura cardiaca e del viso, ed altre malformazioni.\nTuttavia esso pu\u00f2 causare l'ipotonia nel neonato o insufficienze respiratorie. Un'assunzione regolare durante il primo trimestre pu\u00f2 causare inoltre sindromi d'astinenza da Lorazepam al neonato; e ci\u00f2 pu\u00f2 causare ipotonia, riluttanza nel succhiare il latte materno, apnea, cianosi ed una ridotta risposta del metabolismo se il neonato \u00e8 sottoposto al freddo. I primi sintomi di ipotonia e di astinenza possono durare per un lasso di tempo che va da poche ore dopo il parto fino ad alcuni mesi di distanza. Il Lorazepam potrebbe anche inibire la glucuronazione, e di conseguenza causare l'ittero neonatale. Infine il Lorazepam \u00e8 presente anche nel latte materno, e pertanto \u00e8 sconsigliato l'allattamento al seno.\nGravidanza e allattamento.\nLorazepam non deve essere somministrato nel primo trimestre di gravidanza. Durante l'ultimo periodo di gravidanza, o durante il travaglio, a dosi elevate, il farmaco nel neonato pu\u00f2 causare ipotermia, ipotonia e moderata depressione respiratoria. \nI neonati di madri in terapia prolungata nel tempo con benzodiazepine durante le fasi avanzate della gravidanza, possono sviluppare alla nascita dipendenza fisica e presentare una maggior incidenza di sintomatologia astinenziale nel periodo postnatale. La Food and Drug Administration (FDA) ha inserito il lorazepam in classe D per l'uso dei farmaci in gravidanza. In questa classe rientrano i farmaci per i quali, nonostante l'evidenza positiva di rischi sul feto umano, i benefici terapeutici potrebbero giustificarne l'uso in gravidanza.\nLorazepam viene escreto nel latte materno. Il farmaco perci\u00f2 non deve essere somministrato alle madri che allattano al seno."}
{"id": "1384200", "revid": "768068", "url": "https://it.wikipedia.org/wiki?curid=1384200", "title": "Vecchio frack/E vene 'o sole", "text": "Vecchio frack / E vene 'o sole \u00e8 il 16\u00b0 singolo di Domenico Modugno.\nIl disco.\nIl singolo ebbe leggermente pi\u00f9 successo dei precedenti, ma fu soprattutto in seguito che i due brani verranno rivalutati: soprattutto la prima canzone, una delle pi\u00f9 amate di Modugno.\nNel 1960 il disco verr\u00e0 ristampato da una sottoetichetta della RCA Italiana, l'RCA Camden.\nI brani.\nVecchio frack.\nDiventato uno dei brani pi\u00f9 popolari dell'artista pugliese, \u00e8 una canzone molto intensa, con testo e musica composti da Modugno; il testo presenta sia parti cantate che parti fischiettate, mentre la base musicale, suonata alla chitarra dallo stesso cantautore, \u00e8 caratterizzata dall'accompagnamento che funge anche da parte ritmica, eseguito battendo la mano sulla cassa dello strumento. \u00c8 la storia, narrata anche attraverso metafore, di un elegante \"uomo in frac\" che a mezzanotte passeggia per le vie deserte di una citt\u00e0 e all'alba si \u00e8 evidentemente suicidato, in quanto l'abito che indossava galleggia da solo nel fiume, e chi canta la canzone ignora chi sia quest'uomo e da dove venga.\nCome lo stesso Modugno ha raccontato pi\u00f9 volte, questa canzone \u00e8 ispirata alla vicenda del principe Raimondo Lanza di Trabia (marito dell'attrice Olga Villi), che, all'et\u00e0 di 39 anni, il 30 novembre 1954, era morto cadendo da una finestra dell'Hotel Eden di via Ludovisi a Roma, gesto ritenuto generalmente un suicidio ma mai del tutto chiarito.\nFu la prima delle due canzoni di Modugno con testo in italiano durante il primo periodo RCA (la seconda fu \"Musetto\", incisa pochi mesi dopo).\nLa censura.\nIl cantautore, con questo brano, ebbe i primi problemi con la censura: il verso finale \"\u00abAd un attimo d'amore che mai pi\u00f9 ritorner\u00e0\u00bb\" gli fu fatto trasformare in \"\u00abAd un abito da sposa primo ed ultimo suo amor\u00bb\", poich\u00e9 la commissione di censura ritenne che parole che alludevano a contatti fisici fossero da considerarsi immorali.\nNelle interpretazioni successive Modugno cant\u00f2 sempre la versione originale. Inoltre nei versi veniva detto \"\u00abchi mai sar\u00e0 quell'uomo in frac\u00bb\", che fu poi trasformato dallo stesso Modugno in \"\u00abdi chi sar\u00e0 quel vecchio frac\u00bb\" per dissimulare il suicidio, evitando di sottolineare il contrasto tra l'uomo in frac e il frac nel fiume da solo.\nReincisioni.\nLa canzone fu reincisa in seguito 5 volte da Modugno (6 se si considera una versione inedita pubblicata postuma nell'album \"Io, Domenico Modugno \"Inedito\"\").\nCover.\nTra le reinterpretazioni sono da ricordare quella incisa dall'amico-nemico Claudio Villa nel 1963 nell'album \"Claudio Villa canta Modugno\", quella realizzata da Enrico Ruggeri, che la incise dapprima dal vivo nel 1984 nell'album \"Presente\" e poi, qualche mese dopo, in studio nella compilation \"Festivalbar 1984\". Sempre nel 1984 Luciano Tajoli ne realizza un'apprezzata interpretazione che inserisce nell'album \"45 anni con voi Amici miei\". Una versione molto particolare viene realizzata nel 1990 dal gruppo napoletano Panoramics. Nel 1994 Milva ne incise una versione nel suo album \"Caf\u00e9 chantant.\" Nel 2008 il brano viene inciso dal gruppo italiano dei Tiromancino in duetto canoro con i Negramaro. L'ultima incisione in termini temporali risulta quella del 2017 di Michele Fenati nell'album \"Live in Europe - I poeti della canzone italiana\".\nE vene 'o sole (o Sole sole sole).\nCanzone allegra in napoletano che parla del sole, del mare e dell'amore, \u00e8 uno dei primi e pi\u00f9 significativi brani di Modugno in quel dialetto; il testo \u00e8 di Riccardo Pazzaglia."}
{"id": "1384206", "revid": "1266208", "url": "https://it.wikipedia.org/wiki?curid=1384206", "title": "Lega Nazionale A 1977-1978", "text": "L'edizione 1977-1978 della Lega Nazionale A vide la vittoria finale del Grasshoppers. Capocannoniere del torneo fu Fritz K\u00fcnzli (Zurigo), con 21 reti.\nStagione.\nNovit\u00e0.\nDalla Lega Nazionale A 1976-1977 sono stati retrocessi in Lega Nazionale B il Winterthur e il Bellinzona, mentre dalla Lega Nazionale B 1976-1977 sono stati promossi l'\u00c9toile Carouge e lo Young Fellows Zurigo.\nClassifica finale.\nLegenda:\nRegolamento:\nNote:\nPoule scudetto.\nLegenda:\nRegolamento:\nNote:\nPoule retrocessione.\nI punti conquistati nella stagione regolare vengono dimezzati e arrotondati all'intero superiore.\nLegenda:\nRegolamento:\nNote:"}
{"id": "1384212", "revid": "466539", "url": "https://it.wikipedia.org/wiki?curid=1384212", "title": "Khanato di Crimea", "text": "Il Khanato di Crimea o Canato di Crimea (in lingua tatara di Crimea: Q\u0131r\u0131m Hanl\u0131\u011f\u0131, \u0642\u0631\u064a\u0645 \u062e\u0627\u0646\u0644\u063a\u0649; in russo: \u041a\u0440\u044b\u043c\u0441\u043a\u043e\u0435 \u0445\u0430\u043d\u0441\u0442\u0432\u043e - \"Krymskoye khanstvo\"; in ucraino: \u041a\u0440\u0438\u043c\u0441\u044c\u043a\u0435 \u0445\u0430\u043d\u0441\u0442\u0432\u043e - \"Kryms'ke khanstvo\"; in turco: K\u0131r\u0131m Hanl\u0131\u011f\u0131) fu uno Stato tataro esistito dal 1441 al 1783. Fu il khanato che ebbe vita pi\u00f9 lunga tra quelli che succedettero l'impero del Khanato dell'Orda d'Oro.\nPrimi regnanti.\nIl Khanato di Crimea fu fondato quando alcuni clan dell'Impero dell'Orda d'Oro cessarono di praticare il nomadismo nel Dasht-i Kipchak (la steppa dei Kipchak nell'attuale Ucraina e Russia meridionale) e decisero di rendere la Crimea la loro patria, invitando un contendente genghiskhanide, Hac\u0131 Giray, a salire sul trono dell'Orda d'Oro e diventare il loro khan. Hac\u0131 Giray accett\u00f2 questa proposta e giunse dalla Lituania, il luogo in cui era in esilio. Fond\u00f2 il suo Stato indipendente nel 1441 dopo una lunga battaglia per l'indipendenza dall'Orda d'Oro. Il khanato comprendeva la penisola della Crimea (eccetto la costa meridionale e sud-occidentale e i porti, controllati dalla Repubblica di Genova) e le steppe dell'attuale Ucraina e Russia, anche conosciute come Dasht-i Kipchak.\nAlla sua morte, segu\u00ec una disputa interna tra i figli di Hac\u0131. Gli Ottomani intervennero e imposero sul trono Me\u00f1li I Giray, un figlio di Hac\u0131. Nel 1475 le forze ottomane, sotto il comando di Gedik Ahmet Pasci\u00e0 conquistarono il principato di Teodoro e le colonie genovesi di Cembalo, Soldaia e Caffa. Il khanato da quel momento in poi fu inserito sotto la protezione dell'Impero ottomano. Mentre il litorale della Crimea si trasformava in un sangiaccato ottomano, i khan continuavano a governare nel resto della penisola e delle steppe settentrionali. I rapporti tra Impero e Tartari della Crimea furono sempre saldi: i sultani trattarono i khan pi\u00f9 come alleati che sudditi, sebbene i khan eletti dovessero ricevere l'approvazione del sultano. Gli Ottomani inoltre riconobbero i khan come legittimi discendenti dei mongoli delle steppe guidati da Genghis Khan, quindi i khan continuarono per secoli ad avere una politica indipendente dagli Ottomani nelle steppe della Piccola Tartaria; i rapporti tra i khan e gli Ottomani furono regolati attraverso corrispondenza diplomatica.\nI khan continuarono a coniare monete proprie e a inserire i loro nomi nelle \"khu\u1e6dba\" del Venerd\u00ec, due segni importanti sulla legittimit\u00e0 della loro sovranit\u00e0. Non pagarono mai tributi all'Impero ottomano, anzi ricevevano pagamenti per il loro aiuto in guerra, che consisteva nel fornire abili cavalieri nelle numerose campagne militari. L'alleanza tra Tatari e Ottomani era paragonabile per importanza e durevolezza a quella tra Polonia e Lituania. La cavalleria della Crimea divenne indispensabile per le campagne militari ottomane in Europa (Ungheria e Polonia) e in Asia (Persia). &lt;br&gt;\nCi\u00f2 rese la Crimea dipendente dal bottino ottenuto nelle campagne vittoriose, ma quando queste iniziarono a fallire, l'economia tartara di Crimea inizi\u00f2 il suo declino. Nel 1502 Me\u00f1li I Giray sconfisse l'ultimo khan della Grande Orda, mettendo fine alle pretese dell'Orda sulla Crimea. Nel XVI secolo il khanato di Crimea si pose come successore sul territorio dell'Orda d'Oro e della Grande Orda e quindi sopra i khanati della regione del Caspio-Volga, in particolare il khanato di Kazan e di Astrakan. Ci\u00f2 provoc\u00f2 la rivalit\u00e0 con il principato moscovita per la supremazia della regione. Una successiva campagna di Devlet I Giray contro Mosca nel 1571 si concluse con l'incendio della capitale russa e dopo questo evento fu denominato Taht-Algan (conquistatore del trono). Tuttavia il Khanato di Crimea infine perse la disputa per l'accesso al Volga in seguito alla catastrofica sconfitta nella battaglia di Molodi appena un anno dopo. La capitale del Khanato inizialmente era collocata a Sala\u00e7\u0131q, vicino alla fortezza di Q\u0131rq Yer, successivamente venne spostata a Bakhchisaray, fondata nel 1532 da Sahib I Giray.\nSistema politico ed economico.\nI Giray traevano le loro origini da Gengis Khan, e questo li rese prevalenti tra le altre famiglie nobili. Secondo le tradizioni della steppa, il re era legittimo soltanto se apparteneva alla discendenza reale di Genghis Khan. Solo lo Zar moscovita sostenne i discendenti di Genghis Khan. Anzich\u00e9 seguire il sistema autocratico dell'Impero Ottomano, il khanato di Crimea segu\u00ec la tradizione dell'Orda d'Oro. Ovvero la dinastia di Giray era il simbolo del governo, ma il khanato era di fatto governato con la partecipazione dei \"Qara\u00e7\u0131 Beys\", i capi dei clan nobiliari come \u015eirin, Bar\u0131n, Ar\u011f\u0131n, Q\u0131p\u00e7aq, e nel tardo periodo Mansuro\u011flu e Sicavut. I Nogay, che trasferirono la loro fedelt\u00e0 al khan di Crimea dopo il crollo del khanato di Astrakan nel 1556, furono da allora un importante elemento del khanato. Anche Circassi e Cosacchi furono un fattore in alcune occasioni, dichiarando la loro obbedienza talvolta al khan, talaltra ai \"bey\". Internamente, il territorio del khanato era diviso tra i \"bey\", sotto i quali stavano i \"mirza\", scelti tra i nobili. Il rapporto di contadini e pastori con i \"mirza\", tuttavia, non era di tipo feudale: erano liberi, e la legge islamica li proteggeva dal rischio di perdere i propri diritti. La terra, divisa tra i villaggi, era lavorata in comune e della tassazione rispondeva l'insieme del villaggio. Le tasse erano un decimo della produzione agricola, un ventesimo delle mandrie ed una percentuale variabile di lavoro non retribuito. Durante le riforme attuate dall'ultimo khan \u015eahin Giray, la struttura interna fu modificata sul modello turco: la propriet\u00e0 terriera dei nobili fu dichiarata dominio del khan e riorganizzata in \"qad\u0131l\u0131q\" (province), governate da rappresentanti del monarca.\nLa giurisdizione si basava sulla legge tatara ed islamica, con riferimento, per materie particolari, a quella ottomana. Il capo delle istituzioni islamiche era il Muft\u012b, scelto tra il clero musulmano locale. Il suo incarico preminente non era n\u00e9 teologico n\u00e9 giudiziario, bens\u00ec finanziario. L'amministrazione del Mufti controllava infatti tutte le terre waqf, e le ingenti entrate che ne derivavano. Altro importante funzionario musulmano era il kad\u0131asker, che non era per\u00f2 nominato dal clero ma dal Sultano ottomano. Sovrintendeva i distretti giudiziari del khanato, ciascuno dei quali era amministrato da un kadi. Costoro dipendevano teoricamente dal kad\u0131asker, ma in pratica rispondevano ai capi-clan ed al Khan. Ai kadi competeva di determinare il comportamento quotidiano dei musulmani del khanato. Le minoranze non musulmane (Greci, Armeni, Goti di Crimea, Adighi (Circassi), Veneziani, Genovesi, Caraimi e Ebrei Q\u0131r\u0131m\u00e7aq) vivevano in citt\u00e0 e villaggi, talvolta in quartieri separati. Avevano proprie istituzioni religiose e giudiziarie, in ossequio al sistema millet. Controllavano finanze e commercio, pagando un indennizzo in quanto non facenti parte dell'esercito. Non vi sono prove che fossero sottoposti ad alcuna discriminazione: vivevano come tatari di Crimea usando gli stessi dialetti (Alan Fisher, 1978).\nLa componente nomade dei Tatari di Crimea fu soprattutto allevatrice di mandrie. La Crimea ebbe per\u00f2 anche importanti porti commerciali, attraverso i quali le merci trasportate lungo la Via della Seta raggiungevano l'Impero ottomano e l'Europa. Il khanato contava numerose citt\u00e0, come la capitale Bakhchisaray, Karasubazar e Aqmescit dotate di caravanserragli, \"han \", quartieri per mercanti, pellai e mugnai. I Tatari stanziali erano agricoltori, commercianti ed artigiani. La Crimea fu anche centro produttivo per vini e tabacchi, e fu rinomata per la qualit\u00e0 della sua frutta. I tappeti di Bakhchisaray venivano esportati in Polonia e i coltelli fabbricati dai loro artigiani erano reputati i migliori della produzione caucasica. Furono inoltre famosi per l'allevamento di bachi da seta e la produzione di miele. Comunque, tra le maggiori fonti di guadagno della nobilt\u00e0 rimanevano le razzie condotte nei paesi vicini e il commercio di schiavi (Brian G. Williams)\nEt\u00e0 d'oro.\nIl khanato di Crimea fu tra le maggiori potenze dell'Europa Orientale fino al XVIII secolo. I Tatari di Crimea ebbero un ruolo fondamentale nella difesa dei confini dell'Islam, specie contro Moscoviti e Polacchi. Le bande di razziatori tatari (\"chambul\"), fiancheggiate dai Nogay, compivano continue scorrerie nei principati danubiani, in Moscovia e Polonia-Lituania, al fine di prevenire che nelle steppe si stabilizzassero insediamenti slavi. Con questi metodi, definiti \"mietitura della steppa\", riducevano in schiavit\u00f9 molti contadini slavi, raccogliendo anche cospicui bottini, dei quali il Khan riceveva una percentuale fissa (\"sav\u011fa\") del 10 o 20%. Le campagne delle forze tatare si dividevano in \"\"sefer\", operazioni militari condotte su ordine del khan, e \"\u00e7apul\", scorrerie intraprese autonomamente da gruppi isolati di nobili (a volte illegali o proibite, in quanto in violazione dei trattati conclusi dal khan con i signori delle terre confinanti) Per molto tempo, fino agli inizi del XVIII secolo, il khanato mantenne un massiccio traffico di schiavi con l'Impero Ottomano e tutto il Medio Oriente. La citt\u00e0 portuale di Kefe, in particolare, fu uno dei pi\u00f9 conosciuti ed importanti mercati di schiavi del tempo.\nIl khanato stipul\u00f2 anche alleanze con la Polonia-Lituania ed i Cosacchi contro il crescente potere dei Moscoviti, che avanzavano aggressive rivendicazioni sui territori dell'Orda d'Oro. La regione contesa era fortemente ambita dai Moscoviti, perch\u00e9 avrebbe consentito grossi insediamenti di popolazione su terre pi\u00f9 fertili, dalla stagione produttiva pi\u00f9 lunga e feconda di quella delle aree pi\u00f9 settentrionali, da cui essi dipendevano per il loro sostentamento. Si \u00e8 calcolato che con quelle terre l'agricoltura in Russia sarebbe stata abbastanza ricca da accelerare la scomparsa della servit\u00f9 della gleba nel XVII secolo. In ogni caso, la situazione di guerra permanente ai confini e la rapida crescita degli eserciti dei nobili russi contribuirono ad incrementare lo sfruttamento dei contadini russi.\nAlcuni ricercatori stimano in poco pi\u00f9 di 3 milioni il numero di coloro che vennero resi schiavi dal khanato, per lo pi\u00f9 Ucraini, ma anche Circassi, Russi, Bielorussi e Polacchi. Una delle pi\u00f9 famose vittime fu Roxelana (Khurem Sultan), che sarebbe poi diventata moglie di Solimano il Magnifico, esercitando grande potere sulla corte imperiale ottomana. La costante minaccia dei Tatari di Crimea favor\u00ec anche l'affermarsi della forza militare dei Cosacchi. Perfezionando le loro tattiche, i Tatari presero a preferire rotte che seguissero corsi d'acqua. La strada principale verso Mosca era il Muravski shliach, un sentiero che portava da Perekop in Crimea fino a Tula, passando tra i fiumi Dnieper e Severskij Donec. Dopo esser penetrati combattendo per 100 o 200\u00a0km in zone popolate, i Tatari si ritiravano, razziando e catturando schiavi lungo il loro cammino. Ogni anno, Mosca mobilitava 65.000 soldati per sorvegliare i confini, il che rappresentava un peso notevole per le finanze statali. Le difese approntate consistevano in terrapieni, alberi abbattuti e palizzate tra alcune roccheforti quali Bel\u00ebv, Odoev, e Tula. La sponda del fiume Oka, vicino a Mosca, era utilizzata come ultima linea difensiva. I Cosacchi e la giovane nobilt\u00e0 russa servivano per compiti di pattugliamento, sorvegliando gli spostamenti delle bande tatare nella steppa.\nDeclino.\nIl declino del Khanato di Crimea \u00e8 legato all'indebolirsi dell'Impero Ottomano ed al riequilibrio del potere in Europa Orientale, che favor\u00ec le nazioni cristiane. I Tatari tornavano dalle campagne condotte dagli Ottomani a mani vuote, dopo che la loro cavalleria, male equipaggiata in armi da fuoco, aveva subito ingenti perdite contro i moderni eserciti russi ed europei. A partire dalla fine del XVII secolo, i Russi della Moscovia erano diventati troppo forti e potenti per le loro scorrerie. Da allora, i Tatari non riusciranno mai pi\u00f9 a razziare bottino e schiavi in Russia e Ucraina, perdendo cos\u00ec una delle pi\u00f9 importanti fonti di guadagno del khanato. A causa di questi fallimenti esterni, l'appoggio dei clan nobiliari al khan and\u00f2 scemando, scatenando all'interno conflitti per il potere. I Nogay, che fornivano una parte consistente dell'esercito della Crimea, verso la fine dell'impero tolsero anch'essi il loro appoggio ai khan.&lt;br&gt;\nNella prima met\u00e0 del XVII secolo i Calmucchi avevano infatti formato il Khanato calmucco nella regione del basso Volga, e sotto la guida di Ayuka Khan intrapresero molte operazioni militari contro Tatari di Crimea e Nogay. Diventando parte della Russia e tenendo fede al giuramento di proteggere il suo confine sudorientale, il khanato calmucco prese attivamente parte a tutte le campagne militari russe del XVII e XVIII secolo, arrivando a parteciparvi con 40.000 cavalieri perfettamente equipaggiati.\nForze ucraine e russe insieme attaccarono il khanato durante le campagne \u010cyhyryn e le campagne di Crimea, e durante la guerra russo-turca (1735-1739) i Russi, sotto il comando del feldmaresciallo Burkhard Christoph von M\u00fcnnich riuscirono finalmente ad attestarsi sulla penisola stessa. Le frizioni militari continuarono durante il regno di Caterina II. La nuova guerra russo-turca (1768-1774) termin\u00f2 con il trattato di Kuchuk-Kainarji, che rese il khanato indipendente dall'Impero Ottomano, allineandolo per\u00f2 a quello Russo. Il regno dell'ultimo khan di Crimea \u015eahin Giray fu segnato dal crescere dell'influenza russa e da scoppi di violenza da parte della sua amministrazione contro la dissidenza interna. L'8 aprile 1783, Caterina intervenne nella guerra civile, annettendosi di fatto l'intera penisola. Nel 1787, \u015eahin Giray fugg\u00ec nell'Impero ottomano, dove venne poi giustiziato per tradimento a Rodi. Ci\u00f2 nondimeno la stirpe reale dei Giray sopravvisse."}
{"id": "1384214", "revid": "1226", "url": "https://it.wikipedia.org/wiki?curid=1384214", "title": "Difesa immunitaria", "text": ""}
{"id": "1384215", "revid": "1226", "url": "https://it.wikipedia.org/wiki?curid=1384215", "title": "Difese immunitarie", "text": ""}
{"id": "1384216", "revid": "2134764", "url": "https://it.wikipedia.org/wiki?curid=1384216", "title": "Jos Luhukay", "text": "Carriera.\nGiocatore.\nLuhukay gioca come centrocampista ed inizia la carriera a 15 anni nella squadra della propria citt\u00e0 natale, il VVV Venlo. Dopo 11 anni si trasferisce allo \"SVV Schiedam\" in cui rimane fino a giugno 1991 quando passa all'RKC Waalwijk, ultima squadra olandese in cui milita.\nNell'estate del 1993 si trasferisce in Germania dove gioca prima nello \"SV Straelen\" e poi nel \"KFC Uerdingen\", con cui colleziona due presenze in Bundesliga. Dopo aver centrato la promozione nella Nordrhein Oberliga con la squadra amateure del \"KFC Uerdingen\" nel 1996 torna allo \"SV Straelen\" in cui conclude la sua carriera da calciatore due anni pi\u00f9 tardi.\nAllenatore.\nUn mese dopo il suo ritiro come calciatore, Luhukay viene nominato allenatore proprio dalla sua ultima squadra, lo \"SV Straelen\". Dopo due anni passa al \"KFC Uerdingen\" in cui rimane fino al 2002, anno in cui diventa il vice-allenatore del Colonia in Bundesliga.\nNella stagione 2005/2006 diventa l'allenatore del Paderborn, neopromossa in Zweite Bundesliga, con cui centra un sorprendente nono posto.\nIl 2 gennaio 2007 viene ingaggiato come vice-allenatore dal Borussia M\u00f6nchengladbach che naviga nei bassifondi della Bundesliga e vede ormai deteriorato il rapporto con il tecnico Jupp Heynckes, che infatti viene esonerato neppure un mese pi\u00f9 tardi. La squadra viene affidata a Luhukay, ma visti gli errori commessi ad inizio stagione nell'assemblare la rosa e la classifica ormai compromessa, questi non pu\u00f2 far altro che traghettarla verso l'inevitabile retrocessione in Zweite Bundesliga. L'intento della societ\u00e0 \u00e8 chiaro: affidargli il compito di ricostruire la squadra e riportarla immediatamente in Bundesliga. Il suo contratto semestrale, infatti, viene prolungato fino a giugno 2009.\nDopo un avvio stentato il Borussia si riprende e riesce a far valere la sua superiorit\u00e0 nei confronti delle altre aspiranti alla promozione e al termine di un campionato costellato di record si classifica al primo posto, guadagnando un pronto ritorno nella massima serie.\nNella stagione 2008-2009, tuttavia, dopo l'ennesima partenza disastrosa con sei sconfitte in sette partite e la prematura eliminazione dalla Coppa di Germania, viene esonerato dalla dirigenza del club.\nIl 14 aprile 2009 \u00e8 nominato allenatore dell'Augusta, con cui rimane fino al 2012 e con cui conquista una promozione in massima serie.\nIl 21 maggio 2012 viene nominato allenatore dell'Hertha Berlino, dove allena per quasi 3 anni, venendo esonerato nel gennaio 2015, sostituito da Pal Dardai."}
{"id": "1384219", "revid": "74173", "url": "https://it.wikipedia.org/wiki?curid=1384219", "title": "Canato di Crimea", "text": ""}
{"id": "1384220", "revid": "287204", "url": "https://it.wikipedia.org/wiki?curid=1384220", "title": "Lega Nazionale A 1978-1979", "text": "L'edizione 1978-1979 della Lega Nazionale A vide la vittoria finale del Servette. Capocannoniere del torneo fu Peter Risi (Zurigo) con 16 reti.\nStagione.\nNovit\u00e0.\nDalla Lega Nazionale A 1977-1978 sono stati retrocessi in Lega Nazionale B l'\u00c9toile Carouge e lo Young Fellows Zurigo, mentre dalla Lega Nazionale B 1977-1978 sono stati promossi il Nordstern e il Chiasso.\nClassifica finale.\nLegenda:\nNote:\nPoule scudetto.\nI punti conquistati nella stagione regolare vengono dimezzati e arrotondati all'intero superiore.\nLegenda:\nNote:\nPoule retrocessione.\nI punti conquistati nella stagione regolare vengono dimezzati e arrotondati all'intero superiore.\nLegenda:\nNote:"}
{"id": "1384224", "revid": "193446", "url": "https://it.wikipedia.org/wiki?curid=1384224", "title": "Italsiel", "text": "Italsiel - Societ\u00e0 Italiana Sistemi Informativi Elettronici S.p.A. era la principale azienda italiana nel settore del Software e Servizi Informatici.\nStoria.\nViene fondata il 13 febbraio 1969 a Roma da Sagea (51%), STET (15%), Finmeccanica (15%), Olivetti (15%), Finsider (3%) ed IRI (1%), sulla base di un progetto lungimirante di politica industriale voluto da Pasquale Saraceno che ne rimane a lungo il Presidente, diventando la prima software house dopo la cessione di Olivetti - Divisione Elettronica a General Electric.\nItalsiel riceve la missione di operare nei campi della progettazione e della creazione di software, banche dati e sistemi informativi ed operativi elettronici, compresa la formazione del personale della committenza che avrebbe adoperato tali prodotti e l'assistenza postvendita.\nIn seguito assume anche compiti di gestione e manutenzione degli impianti informatici.\nL'obiettivo \u00e8 quello di affermarsi come fornitore di servizi ICT per la pubblica amministrazione, in concorrenza con IBM: il primo cliente \u00e8 la Ragioneria Generale dello Stato per cui sviluppa il sistema informativo, a cui seguiranno Ministero delle Finanze, Corte dei Conti, Ministero della Salute, Ministero dei Beni Culturali, Ministero dell'Agricoltura e Ministero della Pubblica Istruzione.\nCrea il primo sistema informativo elettronico regionale nel 1974, in Friuli-Venezia Giulia, tramite la controllata Informatica Friuli-Venezia Giulia (poi Insiel). Dopo il Terremoto del Friuli del 1976, grazie ai sistemi Italsiel si poteva monitorare in tempo reale la disponibilit\u00e0 di posti letto ed localizzare i feriti ricoverati nei principali presidi sanitari della regione, connessi in rete tra di loro.\nNel 1976 costituisce Sogei, incaricata dal Ministero delle finanze di creare e gestire l'anagrafe tributaria italiana, inventore del codice fiscale e della partita iva.\nCon il 1981 entra a far parte di Finsiel, caposettore IRI per l'informatica, leader italiano del mercato, secondo in Europa per fatturato, con lo 0.3% di quota di mercato mondiale nel settore software, l'1.5% in Europa ed il 12% in Italia.\nCinque anni pi\u00f9 tardi realizza con Finsiel il Sistema Informativo Agricolo Nazionale.\nA cavallo tra il 1989 ed il 1990 crea il software per il primo Centro unico di prenotazione in Italia, a Bologna.\nNel 1993 anche la Comunit\u00e0 Europea sceglier\u00e0 i prodotti informatici Italsiel: chiude l'anno con 465 miliardi di lire di fatturato e 21,8 miliardi di utile, attiva in una pluralit\u00e0 di settori, tra cui pubblica istruzione e sanit\u00e0 occupando pi\u00f9 di 2000 dipendenti.\nViene fusa in Finsiel nel 1994.\nNel 2005, AlmavivA, societ\u00e0 che la controlla, ha dato il nome \"Italsiel\" a una societ\u00e0 consortile per sistemi informativi."}
{"id": "1384232", "revid": "125385271", "url": "https://it.wikipedia.org/wiki?curid=1384232", "title": "Enzo Fileno Carabba", "text": "\u00c8 autore di romanzi e racconti fantastici e noir. Ha vinto il \"Premio Calvino 1990\" con il romanzo \"Jakob Pesciolini\". \u00c8 inoltre autore di libretti d'opera, di sceneggiature radiofoniche e di racconti per ragazzi.\nBiografia.\nSuo nonno, omonimo, \u00e8 autore di importanti testi di diritto penale. Suo zio Manin Carabba \u00e8 stato magistrato della Corte dei Conti ed \u00e8 autore di numerosi saggi sull'economia. Suo padre, Claudio Carabba, \u00e8 un noto giornalista e critico cinematografico per il Corriere della Sera. Il fratello Carlo Carabba \u00e8 autore di due libri di poesie, un romanzo e, dal 2008, \u00e8 caporedattore della rivista Nuovi Argomenti.\nDurante il liceo ha come insegnante Angelo Marchese che segue e incoraggia i suoi primi tentativi letterari, rimanendo anche in seguito un suo attento lettore (il saggio \"L'esordio narrativo di Enzo Fileno Carabba\" \u00e8 apparso sulla rivista Otto/Novecento, n.1, 1993). \nStudia composizione e pianoforte presso la scuola di musica di Fiesole, qui ha come maestro Sylvano Bussotti, con il quale in seguito collaborer\u00e0 scrivendo i testi per alcune sue opere.\nSi iscrive alla facolt\u00e0 di filosofia. Suo docente di filosofia teoretica e di logica \u00e8 Luciano Handjaras. \nNel 1988 esordisce come poeta: alcune sue poesie sono lette da Piera Degli Esposti al \"Bussotti Opera Ballet\". Si lega alla giornalista e traduttrice dal francese Domitilla Marchi, dalla quale avr\u00e0 4 figli.\nNel 1990 partecipa al Premio Calvino. Era sua intenzione partecipare soltanto alla sezione dedicata ai libretti d'opera e solo all'ultimo momento decide di aggiungere, nella spedizione, anche il romanzo che aveva da poco terminato di scrivere. Ed \u00e8 proprio con questo testo, intitolato \"Jakob Pesciolini\", che nel 1991 vince il premio. Con il titolo \"Jacob Pesciolini\" (la \"k\" viene sostituita da una \"c\" per un errore tipografico) \u00e8 poi pubblicato da Einaudi nel 1992. Seguono, sempre per Einaudi, \"La regola del silenzio\" (1994) e \"La foresta finale\" (1997), i quali compongono, insieme con il romanzo d'esordio, un'ideale trilogia fantastica.\nTra il 1993 e il 1994 svolge il servizio civile, come obiettore di coscienza, in un comitato della Croce Rossa nel Valdarno. Questa esperienza sar\u00e0 lo sfondo autobiografico del suo quarto romanzo, \"Pessimi segnali\" (Marsilio, 2005), gi\u00e0 uscito nel 2003 in Francia nella \u201cS\u00e9rie Noire\u201d di Gallimard, in una versione ancora pi\u00f9 visionaria e complessa.\nDal novembre del 1995, per circa un anno e mezzo, ha tenuto una rubrica di attualit\u00e0 e costume, dal nome \"Circolo Polare\", apparsa tutti i gioved\u00ec su \"l'Unit\u00e0 - Mattina\". \nNel 1997 inizia a lavorare come guida subacquea. Avvia la sua attivit\u00e0 di insegnante di scrittura creativa: tiene corsi di \"tecniche narrative\" al Giardino dei Ciliegi di Firenze, alla Scuola Holden di Torino (fondata da Alessandro Baricco) e nelle scuole pubbliche. Dai corsi tenuti alla sezione di alta sorveglianza del carcere di Sollicciano nasce l'idea della raccolta antologica \"Se siete arrivati fin qua - Racconti dal carcere\" (Le Lettere, 2005), curata insieme con Paola Nobili.\nConduce insieme con Anna Cepollaro il programma radiofonico \"Due sul Tre\", su Rai Radio Tre.\nGioca nell'Osvaldo Soriano Football Club, la Nazionale Italiana Scrittori.\nNel 2001 fonda, insieme con Domitilla Marchi, lo studio editoriale Aleph, una societ\u00e0 che si occupa principalmente dell'editing di opere inedite.\nSempre in collaborazione con Domitilla Marchi ha tradotto dal francese sei romanzi di Fr\u00e9d\u00e9ric Dard, dalla serie del commissario Sanantonio: \"San\u00e0 contro Mr. Blood\", \"San\u00e0 nel castello degli orrori\", \"San\u00e0 e la bocca di fuoco\", \"Al Cappone\", \"Cereal killer\", \"L'urlo della piattola\", per Le Lettere.\n\u00c8 in corso di lavorazione la sceneggiatura tratta da \"Pessimi segnali\", ad opera di Federico Mastropaolo e del regista e giornalista pubblicista Leopoldo Santovincenzo.\nAngelo, il protagonista di \"Pessimi segnali\", ritorna nel romanzo \"Le colline oscure\" (Barbera Editore, 2008).\nNel 2011 pubblica per Mondadori il romanzo \"Con un poco di zucchero\".\nNel 2012 pubblica il romanzo storico per ragazzi \"Attila\" per FeltrinelliKids. \nNel 2014 ha espresso posizioni vicine ai No Cav sottoscrivendo l'appello contro le cave in difesa del Pizzo d'Uccello (Alpi Apuane).\nA cadenza settimanale, sul Corriere Fiorentino appare una sua rubrica dedicata alle vicende amorose di giovani coppie intervistate dall'autore, \"Storie d'amore\", dalla quale trae ispirazione per un libro di prossima pubblicazione, \"Enciclopedia dell'amore\", un insieme di racconti ispirati questa esperienza come intervistatore."}
{"id": "1384233", "revid": "1305772", "url": "https://it.wikipedia.org/wiki?curid=1384233", "title": "Miro\u0219i", "text": "Miro\u0219i \u00e8 un comune della Romania di 2.672 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di due villaggi: Miro\u0219i e Surdule\u0219ti.\nLa quasi totalit\u00e0 della superficie del comune \u00e8 occupata da terreni agricoli, pari a 4.435 ettari; l'economia del comune si basa infatti pressoch\u00e9 completamente sulla coltivazione dei terreni e l'allevamento del bestiame (circa 20.000 capi complessivi, tra cui oltre 15.000 pecore)."}
{"id": "1384234", "revid": "287204", "url": "https://it.wikipedia.org/wiki?curid=1384234", "title": "Mirosi", "text": ""}
{"id": "1384235", "revid": "729019", "url": "https://it.wikipedia.org/wiki?curid=1384235", "title": "Fusione d'azienda", "text": "Con la fusione d'azienda si ha la riduzione ad unit\u00e0 dei patrimoni di due o pi\u00f9 societ\u00e0 e la confluenza dei soci in un'unica struttura organizzativa; le aziende che vi partecipano vengono ad assumere uno stesso soggetto giuridico e continuano la loro attivit\u00e0 inserite in un unico complesso produttivo potenziato.\nTipologie.\nLa fusione pu\u00f2 essere di due tipi:\nFusione propriamente detta o \"fusione mediante costituzione di una societ\u00e0 nuova\": con essa si sciolgono tutte le societ\u00e0 che partecipano alla fusione ed i loro patrimoni vengono apportati in una societ\u00e0 appositamente costituita. Si ha, quindi, l'estinzione legale degli enti che, unendosi, danno vita ad una nuova societ\u00e0, giuridicamente distinta dalle precedenti;\nFusione per incorporazione o \"fusione per incorporamento\": con essa una societ\u00e0 gi\u00e0 esistente incorpora una o pi\u00f9 societ\u00e0 che perdono in tal modo la loro individualit\u00e0. Le societ\u00e0 assorbite cessano di esistere, la societ\u00e0 incorporante continua la propria attivit\u00e0 con un capitale sociale e con dimensioni che possono risultare pi\u00f9 o meno aumentate a seconda della preesistenza di partecipazioni nelle societ\u00e0 fuse.\nDei due casi prospettati il pi\u00f9 diffuso \u00e8 quello della fusione per incorporazione. I motivi di questa preferenza si trovano nel minor costo fiscale, nella maggiore semplicit\u00e0 dell'operazione di assorbimento e nell'opportunit\u00e0 di continuare l'attivit\u00e0 con l'organizzazione di una societ\u00e0 gi\u00e0 nota ed affermata sul mercato e, spesso, con lo stesso nome."}
{"id": "1384236", "revid": "1632387", "url": "https://it.wikipedia.org/wiki?curid=1384236", "title": "Devil's Ground", "text": "Devil's Ground \u00e8 il quinto studio album della Heavy/Power metal band tedesca Primal Fear."}
{"id": "1384242", "revid": "124123", "url": "https://it.wikipedia.org/wiki?curid=1384242", "title": "Nati nel 2005", "text": ""}
{"id": "1384244", "revid": "73843", "url": "https://it.wikipedia.org/wiki?curid=1384244", "title": "Ivanhoe Gambini", "text": "Biografia.\nPrimogenito dell'architetto liberty Silvio e di Dircea Pedrazzini, dopo aver frequentato le scuole tecniche, entr\u00f2 nello studio paterno nel 1923 attendendo a diverse mansioni: dallo sviluppo grafico dei progetti all'assistenza durante i lavori di costruzione. \nAder\u00ec al movimento futurista nel 1928 partecipando l'anno successivo alla mostra organizzata dal Gruppo radiofuturista lombardo a Varese. Nell'ottobre dello stesso anno partecip\u00f2 alla esposizione organizzata da Filippo Tommaso Marinetti alla Galleria Pesaro e intitolata \"Trentatr\u00e9 artisti futuristi\". La produzione di questi anni di Gambini era rivolta alla pittura e alle arti applicate, soprattutto decorazione di ceramiche. Prima di dedicarsi completamente alla pittura di soggetto aereo, Ivanhoe Gambini aveva affrontato temi e motivi della tarda stagione d\u00e9co, risolti con forme genericamente riferibili all'ambito prampoliniano. \nLe tappe espositive di Ivanhoe Gambini furono legate soprattutto all'attivit\u00e0 dei futuristi nella milanese Galleria Pesaro: dalla Mostra futurista arch. Sant'Elia e 22 artisti futuristi nel 1930 alla Mostra futurista Aeropittura e Scenografia nel 1931, sino alla Mostra futurista in onore di Umberto Boccioni nel 1933. Fu, tuttavia, la grande esposizione futurista del 1933, organizzata a Roma al Palazzo del Sindacato degli Ingegneri a segnare il successo della formula pittorica ideata da Ivanhoe Gambini attraverso l'impiego dell'aerografo. Tutte le recensioni alla mostra rilevavano gli effetti di forte suggestione derivata dalle tinte spruzzate che aumentavano la percezione di dinamismo delle macchine aeronautiche da lui dipinte. I suoi soggetti, infatti, in questi anni, si concentrarono sulla celebrazione dell'epopea aeronautica italiana arrivando a collaborare al progetto, nel 1934, della Sala dell'alta velocit\u00e0 alla Mostra dell'aeronautica organizzata al Palazzo dell'Arte di Milano. Furono gli anni della massima notoriet\u00e0 dell'artista che partecipava ormai alle grandi manifestazioni artistiche quali le Biennali di Venezia del 1930-34-36, la II Quadriennale di Roma del 1935 le esposizioni coloniali del 1931 e del 1934 e la Olimpische Kunstaustellung del 1936 in occasione dell'XI Olimpiade. Continuava intanto la sua attivit\u00e0 nel campo delle arti applicate e soprattutto della grafica con l'illustrazione di riviste (\"Fiamma italica\", \"La Rivista illustrata del Popolo d'Italia\"), di libri e la preparazione di manifesti pubblicitari, etichette e cartoline. \nDalla fine del 1936 l'artista non partecip\u00f2 pi\u00f9 ad esposizioni futuriste, dedicandosi al disegno architettonico nell'Ufficio Tecnico del Comune di Busto Arsizio. In quell'ambiente ebbe modo di far apprezzare le qualit\u00e0 innovative dei progetti, delle soluzioni architettoniche da lui adottate e di aggiornamento nei materiali usati (Progetti della pesa pubblica 1935, Palazzina delle imposte 1936-1938, Piscina comunale \u201cCostanzo Ciano\u201d, 1938-1939). Il dopoguerra vide Ivanhoe Gambini attivo nel campo della ceramica, partecipando a numerose esposizioni ed eseguendo diverse decorazioni murali per le nuove costruzioni cittadine. Ivanhoe Gambini si spense a Busto Arsizio il 23 dicembre 1992."}
{"id": "1384250", "revid": "767487", "url": "https://it.wikipedia.org/wiki?curid=1384250", "title": "Mor\u0103re\u0219ti", "text": "Mor\u0103re\u0219ti \u00e8 un comune della Romania di 1.958 abitanti, ubicato nel distretto di Arge\u0219, nella regione storica della Muntenia."}
{"id": "1384252", "revid": "287204", "url": "https://it.wikipedia.org/wiki?curid=1384252", "title": "Moraresti", "text": ""}
{"id": "1384253", "revid": "117898856", "url": "https://it.wikipedia.org/wiki?curid=1384253", "title": "D.J. Caruso", "text": "Biografia.\nNato nel Connecticut da genitori di origine italiana, D.J. Caruso ha diretto film come \"Salton Sea - Incubi e menzogne\", \"Rischio a due\", \"Identit\u00e0 violate\" e \"Disturbia\", oltre a molte serie TV come \"Dark Angel\", \"Smallville\" e \"The Shield\". Ha inoltre prodotto i film \"Insieme per forza\", \"Minuti contati\" e \"\"."}
{"id": "1384256", "revid": "124123", "url": "https://it.wikipedia.org/wiki?curid=1384256", "title": "Morti nel 336", "text": ""}
{"id": "1384259", "revid": "124123", "url": "https://it.wikipedia.org/wiki?curid=1384259", "title": "Nati nel 342 a.C.", "text": ""}
