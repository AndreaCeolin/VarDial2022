{"id": "1378743", "revid": "163662", "url": "https://it.wikipedia.org/wiki?curid=1378743", "title": "Manuela Villa", "text": "Biografia.\nNata Manuela Maria Garofalo Pica \u00e8 secondogenita del cantante Claudio Villa e della soubrette e ballerina siciliana Noemi Garofalo. \nInizia a studiare canto e pianoforte all'et\u00e0 di cinque anni. Il debutto nel mondo dello spettacolo, dopo alcune esperienze fuori dall'Italia, avviene nel 1991 durante la trasmissione \"Piacere Raiuno\", dove interpreta due canzoni portate al successo dal padre, \"Granada\" ed \"Un amore cos\u00ec grande\" (rivisitazione di una canzone incisa dal tenore Mario Del Monaco). Nei mesi successivi viene ospitata da molti programmi come \"Domenica in\" e \"Occhio al biglietto\". Nel 1993 \u00e8 al Salone Margherita con Oreste Lionello e Pippo Franco, e in \"Saluti e baci\", con lo stesso cast; l'anno successivo pubblica il suo secondo album, intitolato \"Un concerto italiano\", con rivisitazioni di varie canzoni italiane.\nNel 1994 partecipa al Festival di Sanremo con il gruppo Squadra Italia, costituito da Jimmy Fontana, Nilla Pizzi, Rosanna Fratello, Mario Merola, Wess, Wilma Goich, Giuseppe Cionfoli, Gianni Nazzaro, Toni Santagata e Lando Fiorini, presentando il brano \"Una vecchia canzone italiana\"; subito dopo la manifestazione i cantanti pubblicano un album e Manuela parte per un lungo tour mondiale, che tocca tra i tanti paesi anche l'Australia e il Canada. Nel 1995 doppia le parti canore del personaggio di Pocahontas nell'omonimo film della Disney, interpretando, tra le altre, \"I colori del vento\" (nella versione originale vincitrice del Premio Oscar per la miglior canzone); nel 1999 viene richiamata per il seguito di questo cartone animato.\nL'anno successivo canta in Mondovisione da Piazza San Pietro \"The Tree of Faith and Peace\", di cui \u00e8 autrice del testo insieme a Guido Maria Ferilli, in occasione del 50\u00ba anno di sacerdozio di Papa Giovanni Paolo II. Qualche mese dopo partecipa alla trasmissione di Rete 4 \"Viva Napoli\": si tratta di un concorso musicale presentato da Mike Bongiorno, a cui parteciper\u00e0 e vincer\u00e0 per voto popolare per altre due volte, nel 2001 e nel 2002. Il 1997 \u00e8 l'anno in cui realizza due speciali insieme a Paolo Limiti dedicati a Claudio Villa, in cui grazie alla tecnologia ha la possibilit\u00e0 di duettare insieme al padre; a quest'ultimo \u00e8 dedicato il suo terzo album, \"Manuela Villa\", pubblicato nel 1999, in cui reinterpreta alcuni successi del reuccio e propri inediti come \"Questo amore vola\" e \"Quanto tempo\", scritti insieme a suo fratello Claudio.\n\u00c8 ospite in molte puntate di \"Alle due su Rai Uno\", sempre condotta da Limiti, e nel 2000 partecipa a un concerto alla Sala Nervi con la canzone \"Getsemani\". A ottobre del 2002 entra nel cast di \"Casa Rai Uno\", programma TV presentato da Massimo Giletti. Il 2003 vede la partecipazione con \"Torna a Surriento\" alla trasmissione \"Napoli prima e dopo\", presentata da Luisa Corna, e la pubblicazione di un cd singolo, \"Chiamo amore\", con la melodia composta da Massimo Varini e del cui testo \u00e8 autrice insieme a Walter Sacripanti. Nel 2006 e nel 2007 \u00e8 impegnata in una serie di concerti, si tratta dello spettacolo \"Gospel italiano\" insieme a Marcello Cirillo e Annalisa Minetti. Nel 2007 \u00e8 impegnata con lo stesso trio nuovamente in una serie di concerti, si tratta dello spettacolo \"Cinema cinema\u2026 canzoni dal grande schermo\". Sempre nel 2007 pubblica il libro \"L'obbligo del silenzio\", pubblicato dalle edizioni Armando Curcio Editore, al quale \u00e8 allegato un CD contenente \"Ascoltami\", canzone nuova dedicata al padre in occasione della ricorrenza del ventennale della scomparsa.\nNel 2007 partecipa alla quinta edizione de \"L'isola dei famosi\", vincendola con il 75% dei voti. Il 2008 si apre con l'ennesima esclusione dal Festival di Sanremo, e Manuela fa ascoltare la canzone bocciata, \"Se piove vedo il sole\", a \"Quelli che il calcio\" condotto da Simona Ventura.\nIl 21 gennaio 2008 esce la sua prima raccolta in tutte le edicole in allegato al settimanale \"Sorrisi e Canzoni\" dal titolo \"Raccogliendo emozioni\". Nel novembre 2008 debutta a Palermo come attrice di teatro, nella commedia di Sandro Mayer \"Un amore grande grande\". Scrive un altro libro, il romanzo \"La sposa e il diavolo\". Nel 2009 prende parte allo spettacolo \"Gospel per la pace\" insieme a Marcello Cirillo, Annalisa Minetti e altri, esibenbosi in concerti alcuni dei quali tenuti nelle principali cattedrali di Roma. Nell'aprile 2010 \u00e8 in scena al Teatro della Nemone di Bagheria con \"Via Crucis - Opera Musical\", nel quale d\u00e0 vita a Maria; la regia \u00e8 di Claudio Insegno. Il musical sulla passione di Cristo \u00e8 ideato, musicato, arrangiato e diretto dal maestro Martino Brancatello, messo in scena dalla \"Compagnia della Nemone\" di Palermo. Nel maggio 2011 torna a calcare la scena teatrale con lo spettacolo \"Taormina 5 stelle vista mare\" con Enrico Guarnieri e con la regia di Guglielmo Ferro.\nIl 25 febbraio 2012 esce il suo nuovo singolo di sua produzione \"Io sto qui\" scritto da Emanuele Castrucci e arrangiato da Francesco Carlesi. Nell'aprile del 2012 debutta nella nuova commedia teatrale \"Il Gallo\" con Enrico Guarneri, regia di Guglielmo Ferro. Nel marzo del 2013 al teatro Sistina di Roma festeggia con un concerto dal titolo \"Ascoltami Tour\" i suoi primi 25 anni di musica.\nNell'estate del 2014 parte per il tour \"Semplicemente io\". Nel dicembre 2014 partecipa come concorrente VIP al lancio del quiz televisivo di Pupo \"Una canzone per 100.000\", sul nuovo canale Agon Channel.\nNel 2015 \u00e8 nel cast, assieme a Martufello, Stefano Ambrogi e Nadia Rinaldi, della commedia \"Buon compleanno\" scritta da Pier Francesco Pingitore.\nNel 2017 lavora in teatro nella commedia \"Per un pugno di sgay\" di Pier Francesco Pingitore insieme a Martufello con la produzione di Nevio Schiavone. Nello stesso anno fa parte dello spettacolo \"Gran follia\" con Pamela Prati, Martufello, Matilde Brandi, Mario Zamma e Enzo Piscopo.\nNel 2017 e nel 2018 \u00e8 impegnata con lo spettacolo \"Roma!\" di Pier Francesco Pingitore. Con la compagnia del Bagaglino nel 2018 interpreta vari personaggi come Madonna, Evita Peron, Anita Garibaldi e Gina Lollobrigida nello spettacolo \"Femmina\" riscuotendo consensi come attrice. Successivamente Pier Francesco Pingitore scrive uno spettacolo per lei dal titolo \"Roma e le Romane\". In seguito \u00e8 in tour con Martufello e Nadia Rinaldi con la regia di Claudio Insegno con una commedia dal titolo \"L\u2019imbianchino\".\nNel 2019 pubblica il suo cd di Natale dal titolo \"\u00c8 Natale\" e fa parte dello spettacolo teatrale di Pier Francesco Pingitore \"La Presidente\" con Valeria Marini.\nNel 2020 la troviamo in teatro con \"Se la panchina parlasse\" di Pier Francesco Pingitore; nello stesso anno riceve il \"Riconoscimento Giovanni Paolo II\". Inoltre, sempre nel 2020 pubblica per Kicco Music, il singolo \"Sei nell'aria\" da lei stessa composto ed interpretato con il tenore Fabio Armiliato. La bonus track della pubblicazione \u00e8 \"L'amore \u00e8 un frutto raro\", di Cristiano Minellono per il testo e di Giovanna Nocetti e Luigi Mosello per la parte musicale.\nA giugno del 2021 pubblica un nuovo romanzo dal titolo \"L\u2019alimentatore\" edito da Armando Curcio Editore.\nIn occasione delle elezioni amministrative del 2021 si \u00e8 candidata al consiglio comunale di Roma nella lista civica del candidato sindaco del centro-destra Enrico Michetti. \nNel gennaio 2022 pubblica un nuovo singolo dal titolo \"Se fossi un uomo\", scritto durante il lockdown, contro la violenza sulle donne.\nVita privata.\nConosce suo padre all'et\u00e0 di quindici anni: per\u00f2 il cantante, che nel frattempo si \u00e8 risposato e ha avuto altre due figlie, rifiuta il riconoscimento legale, che Manuela richieder\u00e0 insieme col fratello Claudio Junior (di quattro anni pi\u00f9 grande) negli anni Ottanta, ancora minorenne; la causa, che si protrarr\u00e0 per 21 anni, nonostante la prova del DNA, vedr\u00e0 la sentenza definitiva solo nel 2004, con la pronuncia della Corte di Cassazione circa la declaratoria giudiziale di paternit\u00e0 del \"Reuccio\", che consente ad entrambi di aggiungere al cognome della madre quello vero del padre, cio\u00e8 Pica."}
{"id": "1378744", "revid": "104458", "url": "https://it.wikipedia.org/wiki?curid=1378744", "title": "Thomas Fogd\u00f6", "text": "Biografia.\nCarriera sciistica.\nStagioni 1988-1992.\nSlalomista puro, Fogd\u00f6 debutt\u00f2 in campo internazionale in occasione dei Mondiali juniores di Madonna di Campiglio 1988, dove vinse la medaglia d'argento. In Coppa del Mondo ottenne il primo piazzamento l'11 dicembre 1990 a Sestriere (6\u00ba) e il primo podio il 18 dicembre successivo a Madonna di Campiglio (2\u00ba).\nEsord\u00ec ai Campionati mondiali nella rassegna iridata di Saalbach-Hinterglemm 1991, dove ottenne il 5\u00ba posto; in seguito, il 23 marzo a Waterville Valley, vinse la sua prima gara di Coppa del Mondo. Nella stagione successiva prese parte ai suoi primi Giochi olimpici invernali, , classificandosi al 5\u00ba posto, e vinse la classifica di specialit\u00e0 della Coppa Europa 1991-1992.\nStagioni 1993-1995.\nAi Mondiali di Morioka 1993 gareggi\u00f2, oltre che nello slalom speciale (6\u00ba), anche nello slalom gigante (29\u00ba); in quella stagione 1992-1993 vinse la Coppa del Mondo di slalom speciale con 109 punti di vantaggio su Alberto Tomba, grazie anche a 5 podi con 4 successi (tra i quali l'ultimo della sua carriera, il 28 marzo a \u00c5re).\nNuovamente 5\u00ba nello slalom speciale ai XVII Giochi olimpici invernali di , il 12 dicembre dello stesso anno a Sestriere sal\u00ec per l'ultima volta sul podio in Coppa del Mondo (2\u00ba). La sua ultima gara in carriera fu lo slalom speciale di Wengen del 22 gennaio 1995, che chiuse al 4\u00ba posto; poco pi\u00f9 tardi rimase coinvolto in un grave incidente in allenamento a \u00c5re che gli caus\u00f2 la paralisi degli arti inferiori.\nAltre attivit\u00e0.\nDopo l'infortunio \u00e8 entrato nei quadri della Federazione sciistica della Svezia, dove lavora come psicologo in supporto agli atleti.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "1378745", "revid": "287204", "url": "https://it.wikipedia.org/wiki?curid=1378745", "title": "Vittime del 1971", "text": ""}
{"id": "1378746", "revid": "767487", "url": "https://it.wikipedia.org/wiki?curid=1378746", "title": "Cuca (Arge\u0219)", "text": "Cuca \u00e8 un comune della Romania di 2.206 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 14 villaggi: B\u0103l\u021bata, B\u0103rb\u0103lani, C\u00e2rce\u0219ti, Cotu, Criv\u0103\u021bu, Cuca, L\u0103unele de Sus, M\u0103c\u0103i, M\u0103ne\u0219ti, Sine\u0219ti, St\u0103nicei, Teodore\u0219ti, Valea Cucii, Vonigeasa.\nIl comune con la struttura attuale \u00e8 nato nel 1968 dall'unione dei due preesistenti comuni di Cuca e L\u0103unele, ad esclusione del villaggio di L\u0103unele de Jos, che \u00e8 stato unito al comune di D\u0103nicei, nel distretto di V\u00e2lcea."}
{"id": "1378749", "revid": "287204", "url": "https://it.wikipedia.org/wiki?curid=1378749", "title": "Vittime del 1972", "text": ""}
{"id": "1378751", "revid": "287204", "url": "https://it.wikipedia.org/wiki?curid=1378751", "title": "Vittime del 1973", "text": ""}
{"id": "1378752", "revid": "125801774", "url": "https://it.wikipedia.org/wiki?curid=1378752", "title": "Yotsuba &amp;!", "text": " \u00e8 un manga scritto e illustrato da Kiyohiko Azuma, autore di \"Azumanga dai\u014d\". Viene pubblicato in Giappone dalla ASCII Media Works sulla rivista \"Dengeki Daioh\" e in Italia inizialmente dalla Dynit. La storia narra le avventure quotidiane di una bambina di nome Yotsuba, che, giorno dopo giorno, scopre il mondo intorno a lei. Molti dei personaggi di \"Yotsuba &amp;!\" erano stati in precedenza protagonisti di un manga a volume unico chiamato \"Try! Try! Try!\". L'edizione italiana a cura della Dynit venne interrotta il 17 ottobre 2007 e a tempo indeterminato dopo la pubblicazione del quinto volume. Star Comics ha iniziato una riedizione della serie a partire dal 19 giugno 2019, tutt'ora in corso.\nTrama.\nProtagonista del manga \"Yotsuba &amp;!\" \u00e8 Yotsuba Koiwai, una bambina di cinque anni. Inizialmente, lei dichiara di avere sei anni, ma viene corretta dal padre nel capitolo 36. Ragazzina adottata, socievole, curiosa, e un po' strana, e considerata tale dal suo stesso padre. Inoltre sembra essere all'oscuro di molte cose che i bimbi della sua et\u00e0 dovrebbero conoscere, come il citofono, le scale mobili, il condizionatore, e persino l'altalena. Questo tipo di ingenuit\u00e0 \u00e8 spesso la premessa per molte delle storie che la vedono coinvolta.\nAd inizio serie, Yotsuba e il suo padre adottivo, Koiwai, si trasferiscono in una nuova citt\u00e0, con l'aiuto del miglior amico dei Koiwai, un uomo dall'altezza impressionante soprannominato \"Jumbo\". Yotsuba fa immediatamente amicizia con le tre figlie dei vicini di casa, Asagi, Fuka ed Ena, finendo spesso per coinvolgerle nelle sue avventure.\nLa serie non ha una trama vera e propria e si concentra pi\u00f9 che altro su ci\u00f2 che accade alla bimba giorno per giorno. Molti capitoli prendono piede uno il giorno successivo all'altro, seguendo letteralmente lo sviluppo di Yotsuba e degli altri personaggi. Il tono della serie pu\u00f2 essere riassunto nel motto, usato spesso all'interno del manga \"Oggi \u00e8 il giorno pi\u00f9 divertente\".\nPersonaggi.\nCasa Ayase.\nGli Ayase sono i vicini di casa dei Koiwai.\nMedia.\nManga.\nSviluppo.\nNel 1998, Azuma pubblic\u00f2 un manga one-shot e due manga online chiamati \"Try! Try! Try!\", nei quali Yotsuba, suo padre (ancora senza nome), Ena, Fuka, e Asagi facevano la loro prima apparizione. Bench\u00e9 alcuni di questi personaggi, inclusa la stessa Yotsuba, fossero praticamente identici a quello che sarebbe stato il loro \"stadio\" finale, Fuka Ayase possedeva un disegno differente, e una personalit\u00e0 pi\u00f9 dispettosa, oltre che una scrittura differente del nome.\nPubblicazione.\nIl manga, scritto e disegnato da Kiyohiko Azuma, viene serializzato dal 21 marzo 2003 sulla rivista \"Dengeki Daioh\" edita da ASCII Media Works. I vari capitoli vengono raccolti in volumi \"tank\u014dbon\" dal 27 agosto 2003.\nIn Italia la serie \u00e8 stata inizialmente pubblicata da Dynit dal 14 febbraio al 17 ottobre 2007, interrompendo la pubblicazione al quinto volume. Anni dopo, i diritti sono stati rilevati da Star Comics che ha iniziato una ristampa dal 19 giugno 2019.\nLa serie \u00e8 stata inizialmente pubblicata negli Stati Uniti da ADV Manga, che ha pubblicato cinque volumi tra il 2005 e il 2007 prima di perderne i diritti. La licenza \u00e8 stata poi ritirata da Yen Press, che ha ripubblicato i primi cinque volumi insieme al sesto nel settembre 2009 per poi continuare la pubblicazione che \u00e8 ancora in corso. Inoltre la serie viene pubblicata anche in Francia da Kurokawa, in Spagna da Norma Editorial, in Germania da Tokyopop, in Finlandia da Punainen j\u00e4ttil\u00e4inen, in Corea del Sud da Daewon C.I., in Taiwan da Kadokawa Dwango, in Vietnam da TVM Comics, in Polonia da Kotori e in Thailandia da NED Comics.\nUna particolarit\u00e0 di \"Yotsuba &amp;!\" \u00e8 che ogni capitolo si svolge in un giorno specifico, quasi sequenziale di un anno comune a partire da mercoled\u00ec. Inizialmente si pensava che l'anno fosse il 2003, coincidente con la data della serializzazione del manga, ma Azuma ha dichiarato che il manga si svolge sempre ai giorni nostri. Ci\u00f2 consente la comparsa di prodotti creati dopo il 2003, come il Nintendo DS con cui Mr. Ayase gioca nel capitolo quarantadue.\nCalendari.\nA partire dal 2005, sono stati pubblicati quasi ogni anno dei calendari dedicati a \"Yotsuba &amp;!\", fatta eccezione per il 2009, dove vi furono dei vincoli da parte di Azuma. L'edizione 2005 presentava delle immagini di Yotsuba che giocava con diversi animali come leoni, zebre e canguri. Le edizioni 2006, 2007, 2008 e 2010 invece mostravano delle fotografie modificate per includere Yotsuba che giocava con dei bambini oppure mentre stava cercando di prendere un pallone. Le fotografie erano di Miho Kakuta con i disegni di Kiyohiko Azuma. I calendari avevano al loro interno un mix di artwork originali e altri tratti direttamente dal manga, con alcune sporadiche didascalie, cos\u00ec come altri aneddoti divertenti, per esempio in quello del 2006 mostrava lo shiritori. I calendari iniziano ad aprile e si concludono a marzo, seguendo l'ordine dell'anno scolastico giapponese anzich\u00e9 l'anno solare.\nIl calendario 2010 venne pubblicato nel novembre 2009.\nMusica.\nDalla serie sono stati anche due album musicali, entrambi contenenti tracce esclusivamente strumentali, chiamati image song. La musica \u00e8 stata progettata per suscitare immagini mentali degli eventi descritti dai titoli. Entrambi gli album sono stati composti da Masaki Kurihara ed \u00e8 eseguiti dalla Kuricorder Pops Orchestra, la quale aveva lavorato gi\u00e0 in precedenza alla colonna sonora di \"Azumanga dai\u014d\".\nIl primo album, intitolato , pubblicato nell'aprile 2005, segue Yotsuba nel corso di una giornata tipo. Il secondo invece \u00e8 , uscito nel novembre 2006, descrive la stagione invernale, comprese le celebrazioni di Natale e Capodanno. Il del titolo \u00e8 una personificazione degli inverni rigidi, simile a Jack Frost.\nLibri illustrati.\nUn libro illustrato intitolato , \u00e8 stato pubblicato il 16 dicembre 2006. Il libro contiene immagini di Yotsuba che gioca con vari animali colorati in bianco e nero, come i panda. Il nome di ogni animale \u00e8 scritto sia in giapponese che in inglese, insieme alla classificazione scientifica della specie. Un altro libro, dal titolo , che \u00e8 in realt\u00e0 \u00e8 una raccolta di tutte le illustrazioni dei calendari usciti in precedenza, \u00e8 stato pubblicato il 31 agosto 2013.\nAnime.\nNonostante la popolarit\u00e0 del fumetto, e il successo di \"Azumanga dai\u014d\", Azuma, il 15 maggio 2005, in un post sul suo sito personale, ha dichiarato di non avere alcuna intenzione di trasporre in animazione \"Yotsuba &amp;!\", concetto che ha poi ribadito il 5 dicembre 2008, affermando che le storie e lo stile di \"Yotsuba &amp;!\" non erano adatti all'animazione.\nTuttavia, nel 2016 \u00e8 uscita in Giappone la serie animata \"Nyanbo!\", i cui personaggi presentano un'estetica ispirata a Danbo, il costume di cartone indossato da Miura in due capitoli della serie. La serie spin-off \u00e8 stata trasmessa in Giappone su NHKE ed \u00e8 stata trasmessa oltreoceano in simulcast su Crunchyroll.\nAccoglienza.\n\"Yotsuba &amp;!\" non \u00e8 stato disegnato nello stile yonkoma, stile con il quale venne realizzato il precedente lavoro di Azuma, \"Azumanga dai\u014d\". Lo stile \"Yotsuba&amp;!\" consiste in un fumetto a pagina piena, realizzato con un tratto pulito e gradevole. Inoltre, il personaggio Yotsuba ha ricevuto critiche favorevoli, in quanto ritenuta molto pi\u00f9 credibile e verosimile dei bambini protagonisti della maggior parte degli altri manga. Il fumetto \u00e8 diventato quasi subito molto popolare, sia per il pubblico, che per la critica.\nIl lavoro svolto da Azuma \u00e8 stato lodato per i suoi disegni puliti, gli sfondi dettagliati e i volti espressivi. Inoltre sono stati fatti degli elogi anche per il tono gioioso in generale, la trama slice of life, la parte umoristica e i personaggi eccentrici ma realistici, specialmente la stessa Yotsuba.\nThe Comics Reporter ha descritto la serie come da \"leggere come una lettera d'amore per il modo in cui i bambini possono essere all'et\u00e0 di 2-5 anni\", e un recensore di Anime News Network ha confrontato la capacit\u00e0 di Azuma di catturare \"la meraviglia dell'infanzia\" di Bill Watterson in \"Calvin &amp; Hobbes\". \"\" lo ha descritto come \"un manga leggero e piacevole, come un interminabile giorno d'estate\". Nicholas Penedo di Animeland ha affermato che \"con Yotsuba, ci troviamo immersi nel meraviglioso mondo dell'infanzia\", ritenendo l'edizione francese dell'ottavo volume come \"Un bel manga per bambini e adulti\". BD Gest ha elogiato l'abilit\u00e0 di Azuma nel creare personaggi secondari distinti, definendoli \"immediatamente riconoscibili\" e dicendo che ognuno di loro ravviva la storia a modo suo. Tuttavia, Azuma \u00e8 stato criticato per aver creato personaggi che sono \"troppo puliti, troppo perfettamente funzionali\", per un uso eccessivo di \"espressioni e reazioni oltraggiose\" e per aver sfruttato le battute troppo a lungo.\n\"Yotsuba &amp;!\" \u00e8 stato apprezzato sia dai lettori che dai recensori. Ad esempio, su Amazon.co.jp, il sesto \u00e8 stato il terzo fumetto pi\u00f9 venduto in Giappone per la prima met\u00e0 del 2007 e l'ottavo \u00e8 stato il secondo fumetto pi\u00f9 venduto in Giappone per il 2008; i volumi sette e otto erano entrambi al secondo posto della classifica dei fumetti di Tohan la settimana in cui hanno fatto il loro debutto. L'ottavo volume ha venduto pi\u00f9 di copie nel 2008, rendendolo uno dei 50 volumi manga pi\u00f9 venduti nella classifica Oricon di quell'anno. I primi cinque volumi della traduzione inglese sono stati tutti quanti classificati tra i primi 100 romanzi grafici pi\u00f9 venduti negli Stati Uniti nel mese di uscita. Il sesto volume dell'edizione inglese raggiunse il terzo posto nella lista dei best seller del \"New York Times\" per i manga, e rimase nella lista per quattro settimane. L'ottavo volume ha debuttato al secondo posto nella lista dei best seller dei manga. Al 27 aprile 2018, oltre 13,7 milioni di copie del manga sono state stampate in Giappone e oltre 3 milioni al di fuori del Giappone, inclusi Stati Uniti, Francia, Germania, Italia, Spagna, Russia, Svezia, Finlandia, Corea, Cina , Taiwan, Indonesia, Thailandia e Vietnam.\nPaolo Cavestri di Everyeye.it recens\u00ec la prima edizione a cura di Dynit, affermando che \"Yotsuba &amp;!\" era un manga adatto a tutti, il cui target principale erano soprattutto i bambini, ma anche gli adulti, che una volta entrati nell'ottica, potevano apprezzare al meglio le piccole grandi avventure della vivace Yotsuba e l'allegra compagnia formata da parenti e amici. Le storie parlavano di normale quotidianit\u00e0 e si avvicendavano a ritmo serrato, trascinando il lettore fino all'ultima pagina, lasciandolo in balia della voglia di averne ancora. Cavestri consigli\u00f2 caldamente la lettura dei primi numeri disponibili, affermando \"Come rifiutare quindi, questo invito a tuffarsi nei ricordi dell'infanzia, magari insieme al proprio figlio, e trascorrere qualche momento di serenit\u00e0 al riparo dallo stress che ci attanaglia? Andate a trovare Yotsuba, vi accoglier\u00e0 con un bellissimo sorriso\".\nStella Pennoni di Akiba Gamers tratt\u00f2 invece l'edizione Star Comics, uscita diversi anni dopo la precedente, e trov\u00f2 la caratterizzazione della giovane protagonista come l'elemento che colpiva di pi\u00f9 nel corso della lettura, le sue origini erano un mistero (era noto solo che era stata adottata dal padre in circostanze sconosciute) e il suo linguaggio andava dall'utilizzo di espressioni adulte ad altre terribilmente incomprensibili e infantili. Un altro tratto che apprezz\u00f2 di Yotsuba fu la grande variet\u00e0 di espressioni facciali, che si evidenziavano particolarmente in quelle vignette prive di dialoghi. Pennoni concluse affermando che era un'opera priva di cinismo, in cui non era nemmeno presente un antagonista, e quindi in sua assenza, la tensione poteva venire solamente dal brivido della scoperta, ogni capitolo era in grado di far sorridere il lettore, brillando di umorismo e adorabilit\u00e0.\nNerdPool afferm\u00f2 che durante la lettura sembrava quasi di leggere i pensieri di un neonato o comunque di un infante di minor et\u00e0, portando a chiedersi come mai Yotsuba non conosca cose molto basilari e dove abbia vissuto prima di essere stata adottata. Il modo in cui tutto veniva mostrato faceva sorridere se non proprio ridere. La comicit\u00e0 risultava intrinseca nei personaggi stessi, principali o secondari che fossero. Il recensore termin\u00f2 l'analisi del primo volume facendo un commento riguardo Yotsuba, \"E con lei, capitolo dopo capitolo, riscopriamo qualcosa anche noi\".\nUn redattore di AnimeClick.it analizz\u00f2 il primo volume trovandolo una ventata d'aria fresca, un manga che sapeva essere divertente e spensierato in grado di far sorridere il lettore gi\u00e0 dalle primissime tavole e, man mano che si leggeva, ci si sarebbe innamorati di una bambina pestifera, di suo padre e dei nuovi vicini che incontrer\u00e0 dopo il suo trasloco in una nuova casa. Lod\u00f2 il tratto di Kiyohiko Azuma reputandolo semplice ma curato e ben caratterizzato, come si evinceva dalle espressioni facciali dei personaggi che trasmettevano al meglio le sensazioni e i loro pensieri. La scelta registica delle tavole era particolare, difatti nonostante Yotsuba fosse la protagonista principale, quando era in presenza di altri comprimari adulti la sua figura passava quasi in secondo piano come a rappresentare la differenza di altezza dovuta alla sua et\u00e0. Il redattore fece un paragone con la storia di \"Sweetness &amp; Lightning\" e \"Barakamon\", ritenendo che chi avesse amato almeno una delle due serie poco prima menzionate, avrebbe certamente apprezzato \"Yotsuba &amp;!\" per la sua \"invincibilit\u00e0\", con la spensieratezza che solo l'infanzia riusciva a regalare.\nPremi e riconoscimenti.\n\"Yotsuba &amp;!\" ha ricevuto un Excellence Award per i manga al Japan Media Arts Festival 2006, dove la giuria ha elogiato i personaggi vivaci e l'atmosfera gentile. Nel 2008 \"Yotsuba &amp;!\" \u00e8 stato nominato per il 12\u00ba premio culturale Osamu Tezuka e l'Eisner Award nella categoria \"Best Publication for Kids\", ma non ha vinto ed \u00e8 arrivato secondo al primo premio annuale Manga Taish\u014d. Nel 2016, \"Yotsuba &amp;!\" ha vinto il Gran Premio al 20\u00ba premio culturale Osamu Tezuka, condividendolo con \"Hanagami Sharaku\" di Kei Ichinoseki. L'edizione inglese \u00e8 stata indicata come uno dei migliori 20 fumetti del 2005 da \"Publishers Weekly\", uno dei migliori fumetti del 2006 dallo staff di \"The Comics Journal\", e una delle migliori graphic novel per adolescenti nel 2008 da YALSA. Il primo volume \u00e8 stato nominato libro del mese nel numero di giugno 2005 di \"Newtype USA\".\n\u00c8 stata svolta una mostra delle tavole di \"Yotsuba &amp;!\" alla Gallery of Fantastic Art di Tokyo dal 2 al 17 dicembre 2006. L'articolo principale del numero di maggio 2009 della rivista di design giapponese \"Idea\" riguardava uno studio su \"Yotsuba &amp;!\", incentrato sul design del fumetto, l'impaginazione degli interni e su come venivano gestite le edizioni tradotte nelle altre lingue."}
{"id": "1378753", "revid": "287204", "url": "https://it.wikipedia.org/wiki?curid=1378753", "title": "Vittime del 1974", "text": ""}
{"id": "1378758", "revid": "287204", "url": "https://it.wikipedia.org/wiki?curid=1378758", "title": "Vittime del 1975", "text": ""}
{"id": "1378760", "revid": "196390", "url": "https://it.wikipedia.org/wiki?curid=1378760", "title": "Consoli imperiali romani (193-541 d.C.)", "text": ""}
{"id": "1378763", "revid": "287204", "url": "https://it.wikipedia.org/wiki?curid=1378763", "title": "Vittime del 1976", "text": ""}
{"id": "1378765", "revid": "287204", "url": "https://it.wikipedia.org/wiki?curid=1378765", "title": "Vittime del 1977", "text": ""}
{"id": "1378775", "revid": "767487", "url": "https://it.wikipedia.org/wiki?curid=1378775", "title": "Trattato di Chaguaramas", "text": "Il trattato di Chaguaramas ha istituito la Comunit\u00e0 e il Mercato Comune Caraibici (CARICOM). Venne firmato il 4 luglio 1973 appunto a Chaguaramas, Trinidad e Tobago.\nUna versione aggiornata del trattato venne stipulata nel 2001 includendo alla CARICOM il Mercato e l'Economia Unici (CSME)"}
{"id": "1378779", "revid": "729019", "url": "https://it.wikipedia.org/wiki?curid=1378779", "title": "Duron-M", "text": "Il Duron-M o Mobile Duron \u00e8 un microprocessore della Advanced Micro Devices, appartenente alla serie AMD K7 dei Duron, che venne introdotto nel 2001 come famiglia di processori per uso su PC portatili. I vari modelli utilizzano il \"SocketA/462\" e partono da una frequenza lavorativa di 650 MHz fino a raggiungere i 1200, sono per lo pi\u00f9 caratterizzati da un minore voltaggio."}
{"id": "1378783", "revid": "767487", "url": "https://it.wikipedia.org/wiki?curid=1378783", "title": "Lilys", "text": "I Lilys sono una band indie rock statunitense, formatasi a Philadelphia, Pennsylvania, nei primi anni novanta. Il gruppo ha come unico membro stabile il cantautore/chitarrista Kurt Heasley mentre gli altri musicisti sono costantemente cambiati in ogni album.\nStilisticamente la musica di Heasley si \u00e8 evoluta dallo shoegaze degli esordi, al suono pi\u00f9 levigato degli ultimi album, passando per le influenze \"British invasion\" di \"Better can't make your life better\". I Lilys vengono spesso considerati una one-hit wonder per via del grande successo del singolo \"A Nanny in Manhattan\", scelto nel 1998 come colonna sonora di uno spot dei jeans Levi's. In realt\u00e0 il gruppo era gi\u00e0 attivo da prima, e ha continuato a pubblicare dischi anche in seguito rimanendo per\u00f2 sempre all'interno del circuito indipendente.\nBiografia.\nHeasley, nativo di Philadelphia, inizi\u00f2 la sua carriera pubblicando nel 1991 il suo primo singolo a nome Lilys: \"February 14\", fortemente influenzato dalle sonorit\u00e0 di \"Loveless\" dei My Bloody Valentine. Nel 1992 si trasfer\u00ec a Washington D.C. dove registr\u00f2 il suo album di debutto \"In the Presence of Nothing\", ancora fortemente debitore verso la scena shoegaze britannica.\nDopo due anni di silenzio Heasley riemerse nel 1994 con l'EP \"A Brief History of Amazing Letdowns EP\", in cui le sonorit\u00e0 del gruppo si evolvono verso il power pop. Dopo il mininimalista \"Eccsame the Photon Band\" nel 1995, l'anno seguente arriv\u00f2 la definitiva svolta pop di \"Better Can't Make Your Life Better\", influenzato pesantemente dai gruppi della British invasion come Kinks, Yardbirds, Who. Il disco segna anche il momento di maggior successo dei Lilys: nel 1998 il singolo \"A Nanny In Manhattan\" viene scelto come colonna sonora di uno spot dei jeans Levi's e con due anni di ritardo raggiunse il 14\u00ba posto nella classifica di vendita britannica.\nL'anno seguente arriv\u00f2 un altro EP, \"The Services (For the Soon to Be Departed) EP\", mentre nel 1999 pubblicarono due album:\"The 3-Way\" e \"Zero Population Growth\", il loro esordio per la serie \"Bliss Out\" della Darla Records. Del 2000 \u00e8 invece lo split album \"The Lilys /Aspera Ad Astra\". Sempre in questo periodo Heasley interruppe le sue peregrinazioni sulla East Coast e fece ritorno a Philadelphia dove mise su famiglia. Torn\u00f2 in sala di registrazione assieme al produttore Mike Mussmano nell'autunno del 2002, per registrare il suo settimo album \"Precollection\". La collaborazione con Mussmano continu\u00f2 anche per il successivo \"Everything Wrong Is Imaginary\" del 2006.\nDiscografia.\nRecensioni.\nRecensione su crumbcast.it"}
{"id": "1378784", "revid": "1315817", "url": "https://it.wikipedia.org/wiki?curid=1378784", "title": "Pietro Giuseppe Grasso", "text": "Biografia.\n\u00c8 stato allievo di Giuseppe Ferrari, Paolo Biscaretti di Ruffia e di Egidio Tosato.\nLibero docente di diritto costituzionale dal 1961, ha insegnato questa materia all'Universit\u00e0 di Urbino e all'Universit\u00e0 Bocconi di Milano.\nDal 1971 \u00e8 stato professore straordinario e poi ordinario di diritto costituzionale nell'Universit\u00e0 di Urbino e, quindi, di diritto pubblico e di diritto costituzionale comparato nell'Universit\u00e0 di Pavia. Dal 2006 \u00e8 professore emerito dell'Universit\u00e0 di Pavia.\nOnorificenze ed attivit\u00e0 pubbliche.\nGrand'Ufficiale dell'Ordine dei SS. Maurizio e Lazzaro e gi\u00e0 membro della Consulta dei Senatori del Regno, nel 1999 \u00e8 stato cooptato nella \"Reale Accademia di Spagna di Giurisprudenza e Legislazione\".\n\u00c8 stato presidente dell'Istituto internazionale di Studi europei \"Antonio Rosmini\" di Bolzano.\nOpere.\nI suoi contributi scientifici, che assommano a quasi duecento pubblicazioni, hanno riguardato diversi e fondamentali istituti del diritto pubblico, tra cui le forme di Stato, il potere costituente, le fonti del diritto. Importanti sono, altres\u00ec, i suoi saggi di teoria e storia dello Stato, tra cui \u00e8 da ricordare la prefazione ad Emilio Bussi, \"Evoluzione storica dei tipi di Stato\" (Giuffr\u00e9, 2004).\nTra i suoi scritti pi\u00f9 recenti \u00e8 da citare \"Potere costituente\" (Giappichelli, 2004), silloge di suoi scritti di diritto pubblico generale, in cui emerge l'originalit\u00e0 del contributo dell'autore sul pensiero di Carl Schmitt, il concetto di diritto naturale, la categoria del potere costituente, lo Stato sociale come \"Stato di giustizia\".\nIn una recensione critica al libro di Plinio Corr\u00eaa de Oliveira \"Rivoluzione e Contro-Rivoluzione. Luci sull'Est\", Grasso sostenne che la storia moderna (la \u00abpseudo\u00bb-Riforma protestante, la Rivoluzione francese, il comunismo) \u00e8 nient'altro che un distacco progressivo dalla societ\u00e0 del Medioevo: la secolarizzazione e l'abbandono del sacro avrebbero come fine primo e ultimo la creazione di una societ\u00e0 senza Dio e senza la necessit\u00e0 del magistero della Chiesa, per la vita individuale e civile. \nDietro i valori di libert\u00e0, uguaglianza e fraternit\u00e0 si nasconderebbe il fatto che \u00abla meta finale del processo rivoluzionario \u00e8 l\u2019utopia dell\u2019uomo che vive felice nella pace perpetua della Repubblica universale [vedi Kant], affrancato, per il progredire della sua scienza, dalle sciagure derivate dal peccato originale ed attuale, senza pensiero dell\u2019eternit\u00e0 e quindi senza pi\u00f9 bisogno della redenzione cristiana. [..] Le differenze di opinioni e le contese che ne derivano, ad esempio tra liberali e socialisti, tra socialisti e comunisti, cos\u00ec come l\u2019avvicendarsi di fasi cruente e tranquille, di guerra e di pace, non turbano il progresso della Rivoluzione, la quale, anzi, si avvantaggia delle proprie disarmonie ed antinomie apparenti.[..] l\u2019autore si richiama alla dottrina pontificia espressa negli atti di Leone XIII, di Pio X, di Pio XI e di Pio XII&gt;\u00bb."}
{"id": "1378789", "revid": "256896", "url": "https://it.wikipedia.org/wiki?curid=1378789", "title": "Omar Torrijos Herrera", "text": ""}
{"id": "1378792", "revid": "11520474", "url": "https://it.wikipedia.org/wiki?curid=1378792", "title": "Gilze", "text": ""}
{"id": "1378793", "revid": "11520478", "url": "https://it.wikipedia.org/wiki?curid=1378793", "title": "Rijen", "text": ""}
{"id": "1378794", "revid": "11520483", "url": "https://it.wikipedia.org/wiki?curid=1378794", "title": "Molenschot", "text": ""}
{"id": "1378795", "revid": "11520488", "url": "https://it.wikipedia.org/wiki?curid=1378795", "title": "Hulten", "text": ""}
{"id": "1378804", "revid": "196390", "url": "https://it.wikipedia.org/wiki?curid=1378804", "title": "Intelligentzija", "text": ""}
{"id": "1378807", "revid": "1896702", "url": "https://it.wikipedia.org/wiki?curid=1378807", "title": "Leone Frollo", "text": "Biografia.\nDebutta nel 1948 con una storia a fumetti western dal titolo \"Sui grandi laghi\" nella testata \"Il Risveglio\". Nel 1953 inizia a collaborare con un altro giornale scolastico, \"il Corriere dello Scolaro\", grazie al disegnatore Giorgio Bellavitis, a cui subentra nelle illustrazioni del racconto \"La strada senza fine\".\nNel 1958 si laurea in architettura.\nDal 1958 al 1968, tramite lo studio di Rinaldo D'Ami, lavora con la casa editrice inglese Fleetway per cui realizza numerose storie a fumetti sentimentali e belliche, fra cui Battler Britton.\nNel 1963, Frollo pubblica sul Corriere dei Piccoli la storia \"Guerra agli invisibili\".\nNel 1966, realizza \"Melody John\" per la S.E.P.I.M. e nel 1969-1970 il western \"La Vedova Nera\" e altre storie per le testate italo-francesi Wampus e Bob Lance. Negli stessi anni contribuisce alla testata tedesca Perry Rhodan.\nCon l'epopea del fumetto erotico tascabile, dalla seconda met\u00e0 degli anni sessanta e per tutti i settanta, scopre il suo fortunato filone creando eroine quali \"Lucifera\", \"Biancaneve\", \"Yra\", \"Naga\", \"Casino\". Per la Edifumetto di Renzo Barbieri crea anche il fantascientifico per ragazzi \"Fan\".\nNegli anni ottanta, collabora ai settimanali Lanciostory e Skorpio e d\u00e0 vita a \"Mona Street\" per Glamour International. Contemporaneamente realizza illustrazioni e brevi storie per \"Glamour Magazine\" e \"Diva\".\nOpere.\nElenco parziale:\nCollegamenti esterni.\nLeone Frollo, erede della scuola veneziana Dossier a cura di Claudio Dell'Orso e Ilenio Trevisan, Il Fumetto Rivista dei comics a cura dell'ANAF, n. 7 (Terza serie) Giugno 1986."}
{"id": "1378812", "revid": "339392", "url": "https://it.wikipedia.org/wiki?curid=1378812", "title": "Mary T Meagher", "text": ""}
{"id": "1378814", "revid": "812251", "url": "https://it.wikipedia.org/wiki?curid=1378814", "title": "George Maciunas", "text": "\u00c8 considerato uno dei fondatori del Fluxus, movimento artistico internazionale di artisti, architetti, compositori e designers. L'invenzione del nome del movimento artistico viene attribuito proprio a Maciunas.\nBiografia.\nGeorge Maciunas nacque a Kaunas, Lituania, da padre lituano e madre russa. Da giovane, emigr\u00f2 negli Stati Uniti, dove studi\u00f2 architettura al \"Carnegie Mellon University\". Successivamente, si rifugi\u00f2 in Germania, per fuggire ai suoi creditori. Proprio in Germania, nel 1962 a Wiesbaden, Maciunas, Dick Higgins, Nam June Paik, Wolf Vostell, Emmett Williams, Alison Knowles, e Ben Patterson organizzarono il primo festival del movimento Fluxus.\nMaciunas realizz\u00f2 la costruzione di diversi attici a New York ed una fattoria a Great Barrington, nel Massachusetts. Maciunas ha reso SoHo un rifugio per artisti, convertendo edifici fatiscenti in attici e luoghi vivibili. Amico di molti artisti, tra i quali Jonas Mekas, La Monte Young, Nam June Paik, e Y\u014dko Ono, e fece molto per l'avanzamento delle loro carriere. Nel 1975 rimase gravemente ferito durante un assalto da parte di alcuni creditori, attacco che lo rese cieco ad un occhio. Dopo aver sofferto di cancro mor\u00ec a Boston nel 1978."}
{"id": "1378819", "revid": "6923", "url": "https://it.wikipedia.org/wiki?curid=1378819", "title": "Kawasaki Z1000", "text": "La Kawasaki Z1000 (ZR-1000A1) \u00e8 una motocicletta prodotta dalla Kawasaki in due serie distinte, la prima dal 1977 al 1980 e la seconda a partire dal 2003 riprendendo in chiave neo-classica i modelli senza carena (definiti anche \"naked\") prodotti negli anni settanta dello scorso secolo, in particolare l'antesignano Z-1 del 1973.\nPrima serie.\nPresentato come erede della 900 Z1 nel 1977, si differenziava dalla progenitrice per un aumento dell'alesaggio del cilindro di 4 mm che faceva arrivare la cilindrata a 1.015 cm\u00b3.\nUn'altra miglioria tecnica riguardava l'impianto frenante dove il freno a tamburo posteriore della 900 lasciava il posto ad un pi\u00f9 moderno freno a disco.\nNegli anni di produzione gli sviluppi successivi, oltre ad un generale aumento della potenza erogata dal propulsore, riguardarono l'aspetto estetico; da una due ruote completamente sprovvista di protezioni aerodinamiche si pass\u00f2 ad una maggiormente sportiva, la \"R\", dotata di un piccolo cupolino e alla versione \"ST\" ove la sigla era l'acronimo di \"Shaft Transmission\" poich\u00e9 in quest'ultima versione venne modificata anche la trasmissione passata dalla classica catena ad una maggiormente votata al turismo come quella a giunto cardanico.\nLa sua corrispettiva con trasmissione a catena era la Z 1000 MK II, assai simile nell'aspetto ma con molte differenze meccaniche e ciclistiche che la rendevano una specie di \"gemella diversa\".\nLa Z 1000 non aveva ancora esaurito la vena; nel 1981 debutt\u00f2 la Z 1000 J con alesaggio ridotto a 69,4mm onde poter rientrare entro i 998\u00a0cm\u00b3 limite ammesso per la categoria pista TT1, l'antesignana dell'odierna Superbike.\nLa Z 1000 J ricevette i nuovi carburatori Mikuni serie \"BS\" che assicuravano un'erogazione pi\u00f9 docile anche parzializzando il gas a regimi molto bassi.\nUltima evoluzione, nel 1983 apparve la versione Z 1000 R per la quale Kawasaki sfrutt\u00f2 sapientemente il ritorno di immagine sportiva lanciando la livrea \"Eddie Lawson replica\" nel tipico colore verde dei modelli da corsa della Casa di Akashi. Per concludere merita adeguata menzione l'allestimento Police, assai amato per le prestazioni, il comfort ed il motore indistruttibile.\nAssemblata negli stabilimenti Kawasaki Motor Corporation U.S.A. di Santa Ana, CA, la versione equipaggiata per la Polizia fu resa celebre dalla serie televisiva CHiPs e rest\u00f2 sorprendentemente in produzione fino al 2003; meccanicamente era sostanzialmente (nell'ultima versione) una Z 1000 J da 998\u00a0cm\u00b3 dotata dei soliti 4 Mikuni BS 34 SS, mentre tra il 1978 e la fine degli anni '80 era in pratica una MK II con il 1015\u00a0cm\u00b3, i vecchi Mikuni VM 28 SS e il pedale per l'avviamento di emergenza. Potente ed affidabile al punto che prima di mandarla in pensione in favore delle moderne BMW ad iniezione e catalizzate ci son voluti ben 25 anni di onorato servizio.\nSeconda serie.\nSuccessivamente all'introduzione del nuovo modello che riprendeva l'antica denominazione di \"Z 1000\", avvenuta nel 2003, sono state presentate le versioni di minor cubatura, Z750 e Z750s, quest'ultima semi-carenata.\nEntrambi i modelli sono stati aggiornati ad inizio 2007, sia esteticamente sia tecnicamente, lasciando tuttavia invariata la cilindrata. Per ovviare ad un noto problema di vibrazioni il motore del modello 2007 \u00e8 stato montato ancorandolo alla base dei cilindri.\nQuesta serie \u00e8 stata prodotta fino al 2009, soppiantata dalla successiva serie.\nMeccanica.\nIl motore \u00e8 basato su quello della sportiva ZX-9R, per adeguarlo alle caratteristiche della nuova naked, l'originale motore di 899 cc \u00e8 stato modificato sia nell'alesaggio (garantendo un aumento di 54 cc) sia nella distribuzione per ottenere pi\u00f9 coppia ai regimi intermedi propri dell'utilizzo stradale, facendo cos\u00ec scendere la potenza massima da 141 cv a 11.000 giri a 127 CV a 10.000 giri, grazie anche alla rimozione del voluminoso airbox a presa diretta presente sulla ZX-9R.\nIl telaio impiegato \u00e8 un cosiddetto a \"diamante\" in acciaio ad alta resistenza, che vincola rigidamente il motore in tre punti.\nLa sospensione anteriore \u00e8 basata su una forcella Showa \"upside-down\" (a steli rovesciati) con steli da 41\u00a0mm regolabile in precarico e nel freno idraulico in estensione (solo su uno stelo).\nLa sospensione posteriore impiega un mono-ammortizzatore montato sui leveraggi progressivi, regolabile anch'esso solo in precarico molla ed estensione.\nLa frenata \u00e8 garantita da una coppia di dischi a margherita all'anteriore azionati da pinze e relativa pompa radiale nel modello 2007.\nDal 2005 tutti i modelli prodotti sono dotati di immobilizer sulla chiave d'avviamento.\nTerza serie.\nQuesta nuova serie viene prodotta dal 2010, con nuovo motore, telaio, carenatura e impianto di scarico.\nAll'EICMA 2013 \u00e8 stata introdotta la nuova versione supernaked, il cui telaio \u00e8 derivato dalla Z1000 SX, che \u00e8 in vendita da dicembre dello stesso anno. La moto introduce il nuovo linguaggio stilistico della casa nipponica chiamato \"Sugomi\". Le sospensioni, i freni, il motore e la parte frontale sono state totalmente modificate con i fari anteriori che ora sono a LED. Il motore da 1.043 cm3 eroga 142 CV di potenza. Meccanicamente vi sono nuovi freni della Tokico con nuove pinze e dischi da 31 cm di diametro e le sospensioni sono composte all'anteriore da una forcella della Showa. Gli pneumatici, nuovi anch'essi, di serie montano dei Dunlop all'avantreno da 120/70ZR17 mentre al retroreno sono da 190/50ZR17."}
{"id": "1378827", "revid": "119497149", "url": "https://it.wikipedia.org/wiki?curid=1378827", "title": "Mary T. Meagher", "text": "Specializzata nella farfalla ha vinto la medaglia d'oro nei 100\u00a0m e 200\u00a0m farfalla e nella staffetta 4x100\u00a0m misti ai Giochi olimpici di Los Angeles 1984 e un bronzo nei 200\u00a0m farfalla ai Giochi olimpici di Seoul 1988.\nHa battuto 5 volte il record del mondo dei 200 farfalla, l'ultimo stabilito il 13 agosto 1981 con il tempo di 2'05\"96, ha resistito quasi 19 anni, fino al 17 maggio del 2000, quando l'australiana Susie O'Neill lo batt\u00e9 di 15 centesimi di secondo.\nSua sorella \u00e8 Anne Northup, deputata repubblicana per lo Stato del Kentucky dal 1997 al 2007."}
{"id": "1378830", "revid": "188323", "url": "https://it.wikipedia.org/wiki?curid=1378830", "title": "Kawasaki Z500", "text": ""}
{"id": "1378832", "revid": "188323", "url": "https://it.wikipedia.org/wiki?curid=1378832", "title": "Kawasaki Z550", "text": ""}
{"id": "1378834", "revid": "188323", "url": "https://it.wikipedia.org/wiki?curid=1378834", "title": "Kawasaki Z650", "text": ""}
{"id": "1378835", "revid": "188323", "url": "https://it.wikipedia.org/wiki?curid=1378835", "title": "Kawasaki Z750", "text": ""}
{"id": "1378836", "revid": "188323", "url": "https://it.wikipedia.org/wiki?curid=1378836", "title": "Kawasaki Z1100", "text": ""}
{"id": "1378837", "revid": "78273", "url": "https://it.wikipedia.org/wiki?curid=1378837", "title": "Kawasaki Z900", "text": ""}
{"id": "1378838", "revid": "188323", "url": "https://it.wikipedia.org/wiki?curid=1378838", "title": "Kawasaki Z1300", "text": ""}
{"id": "1378840", "revid": "287204", "url": "https://it.wikipedia.org/wiki?curid=1378840", "title": "Brigata Risorgimento", "text": "La Brigata Risorgimento fu una brigata partigiana che oper\u00f2 tra l'8 settembre e la Liberazione in Umbria, nella zona a sud-ovest del Lago Trasimeno. Risulta inquadrata tra le Brigate Garibaldi.\nOrigini.\nFormalmente la Brigata si costituisce il 4 marzo del 1944 ad opera di Solismo Sacco (\"Sole\") e Alfio Marchini (\"Luca\", comandante dei GAP romani, inviato in Umbria dopo l'attentato di Via Rasella), rispettivamente commissario politico e comandante militare della neonata formazione, a seguito del raggruppamento (pi\u00f9 formale che di fatto) delle bande operanti autonomamente nella zona.\nNei disegni strategici del comando militare del Comitato di Liberazione Nazionale, la creazione della Brigata rientrava nel disegno strategico di un'unificazione operativa delle formazioni operanti tra il Trasimeno, l'Amiata, la Val d'Orcia, Chiusi e Orvieto per inquadrarle in una Divisione Garibaldi. La mancanza per\u00f2 di forti contatti col territorio e l'opposizione di elementi locali impedirono per\u00f2 tale progetto. In specie, pesarono molto i contrasti con il colonnello del regio esercito Silvio Marenco, postosi a capo delle formazioni del Gruppo SIMAR, operanti nella zona del Monte Cetona e agli ordini dello Stato Maggiore Clandestino di Roma. Esso aveva dato a Marenco, monarchico, il comando operativo di tutte le bande delle province di Siena, Grosseto, Arezzo, Perugia e Terni, rifiutandosi di riconoscere l'autorit\u00e0 del Comitato di Liberazione Nazionale.\nLa composizione e l'attivit\u00e0.\nLe bande componenti la Brigata Risorgimento sono:\nLe bande nascono su iniziativa di vecchi antifascisti locali come Solismo Sacco dopo l'armistizio; l'attivit\u00e0 militare rimane sempre per\u00f2 piuttosto limitata, cos\u00ec come gli effettivi della Brigata (215 effettivi, in base ai ruolini delle diverse bande, su un territorio complessivamente molto vasto), causa la conformazione geografica della zona (campagne, colline e piccoli rilievi) e la stessa composizione delle formazioni: molto spesso sono infatti costituite da contadini e artigiani della zona, che in molti casi non si danno neanche alla clandestinit\u00e0, privilegiando quindi azioni di sabotaggio ai danni dell'occupante e di protezione verso le comunit\u00e0 della zona, ed evitando scontri militari che avrebbero potuto attirare pesanti rappresaglie tedesche.\nSolo con l'avanzare del fronte e i ripetuti bandi di arruolamento della RSI cresce di rilievo l'attivit\u00e0 militare della Brigata Risorgimento. Col fermarsi delle truppe inglesi sulla linea Piegaro-Tavernelle-Citt\u00e0 della Pieve il 15 giugno 1944, la Brigata Risorgimento prender\u00e0 parte alla Battaglia del Trasimeno, che si protrarr\u00e0 fino al 30 giugno prima del definitivo sfondamento delle truppe alleate. Nei primi giorni di combattimento infatti l'azione della Brigata \u00e8 fondamentale per evitare la controffensiva tedesca, che viene respinta mentre cerca di occupare la posizione strategica del Monte Pausillo, tenuto dai partigiani che ivi hanno il quartier generale."}
{"id": "1378843", "revid": "63756", "url": "https://it.wikipedia.org/wiki?curid=1378843", "title": "Floating-point unit", "text": ""}
{"id": "1378844", "revid": "857769", "url": "https://it.wikipedia.org/wiki?curid=1378844", "title": "Elena Dendeberowa", "text": ""}
{"id": "1378847", "revid": "712828", "url": "https://it.wikipedia.org/wiki?curid=1378847", "title": "Franco Saudelli", "text": "Si \u00e8 imposto come disegnatore di fumetti erotici o comunque con una connotazione trasgressiva, principalmente \"legata\" al bondage ed al fetish indirizzato al piede femminile. Il disegno di Saudelli gioca principalmente con calze, tacchi a spillo, piedi e funi. A Roma ha collaborato con Giovanna Casotto, sentimentalmente legato con lei per quattro anni.\nCarriera.\nNato il 4 agosto 1952 a Latina si diploma al liceo artistico. Tra le sue prime collaborazioni va segnalata quella con lo \"Studio Giolitti\" (diretto da Alberto Giolitti) in cui collabora con Ugolino Cossu e Massimo Rotundo.\nAbbandonato lo studio inizia, nel 1978, una proficua collaborazione con Eura Editoriale, realizzando i disegni per fumetti pubblicati sulla rivista \"Lanciostory\", in massima parte storie libere, collaborazione che continuer\u00e0 fino al 1984. Per Eura realizza oltre che una gran quantit\u00e0 di storie brevi due serie lunghe: \"L'uomo di Wolfland\", fumetto di fantescienza ambientato in un ipotetico futuro di stampo nazista su testi di Riccardo Barreiro e \"Giorno senza fine\", altro fumetto di fantascienza ma di ambientazione post-apocalittica su testi di Michele Gazarri; queste serie scritte da altri autori non gli consentono di soffermarsi pi\u00f9 di tanto sui temi a lui pi\u00f9 cari. Le storie di questo periodo non hanno uno stile uniforme e si pu\u00f2 notare come l'autore sia alla ricerca di un segno personale.\nMentre ancora pubblica storie brevi per l'Eura, Saudelli trova ospitalit\u00e0 tra le pagine della neonata rivista \"Orient Express\" dove pubblica \"Iberland\", su testi di Ottavio De Angelis, storia di fantascienza apocalittica dove nel prossimo futuro una nuova glaciazione ha reso invivibile il pianeta terra ma delle leggende narrano della \"Reggia del Sole\" un posto dove il ghiaccio non ha esteso i suoi confini. In seguito pubblica, sempre con Barreiro, \"La figlia di Wolfland\", seguito ideale della serie nata sulle pagine di \"Lanciostory\" prima di creare, sempre su \"Orient Express\", un personaggio tutto suo del quale realizza anche le sceneggiature, \"Otto Zaccaria Porfiri\" detective privato molto umano e realistico ricalcato sulle fattezze di Orson Welles di cui ha disegnato 7 storie pubblicate dal 1984 al 1994 sulle riviste \"Orient Express\", \"Comic Art\", \"Nova Express\", \"Diva\" e \"Nero\".\nInfatti alla chiusura di \"Orient Express\", rivista dalla vita breve di appena 30 numeri, Saudelli inizia a collaborare con la rivista \"Comic Art\", al tempo una delle testate pi\u00f9 interessanti e che ospitava alcuni dei pi\u00f9 grandi disegnatori italiani del periodo tra cui anche Andrea Pazienza dopo l'interruzione della collaborazione con \"Frigidaire\".\nPer la nuova testata realizza prima il fumetto \"A nostra immagine\", su testi di Ottavio De Angelis, un'originale parabola sulla natura umana e sull'ambiguo rapporto uomo-robot che potrebbe instaurarsi in un ipotetico futuro risultando quindi un fumetto di fantascienza molto vicina ai giorni nostri come quella che attraversa il suo personaggio successivo, e sicuramente il pi\u00f9 famoso, l'impacciata e sensualissima ladra conosciuta dal nome di \"La Bionda\", liberamente ispirata all'attrice Kathleen Turner, che esordisce proprio per la rivista \"Comic Art\" sul numero 31 del marzo 1987 e gli d\u00e0 modo di esprimere al massimo la sua passione per fetish e bondage. Il personaggio de \"La Bionda\" viene creato da Saudelli proprio per potersi divertire a disegnare quello che pi\u00f9 ama, situazioni di bondage in tutte le sue varianti. Nonostante questo, il personaggio non \u00e8 particolarmente erotico, le storie sono molto ironiche e giocose e le situazioni non sono mai molto perverse riuscendo ad ottenere un apprezzamento tale che spinge l'autore a livello internazionale. Parlando del suo personaggio, in un'intervista, Saudelli ha precisato, esagerando un po', che \"La Bionda\" ha rappresentato per lui: \"la stupidit\u00e0 pi\u00f9 sublime! \u00c8 talmente pretestuoso il plot delle storie de La Bionda che ancora mi diverto a sentire cosa ne pensano o ne pensavano i critici\". Nel 1994 Granata Press ha dedicato al personaggio de \"La Bionda\" una pubblicazione periodica che per\u00f2 ha chiuso i battenti dopo appena 10 numeri.\nSulle pagine di \"Comic Art\" l'autore continuer\u00e0 la saga di \"Iberland\" ed inoltre, sulla stessa rivista, troveranno spazio le storie realizzate a quattro mani con l'amico Massimo Rotundo e raccolte sotto il titolo di \"Esotica\"; si tratta di sei storie autoconclusive intitolate \"In una notte di luna\", \"Naufraghi\", \"Osvaldo\", \"Massaggi e Messaggi\", \"O Carnavao\" ed \"Eroi\", cinque pubblicate per \"L'Espresso Pi\u00f9\" tra il 1987 e il 1989 e riproposte a distanza di pochi mesi sulle pagine di \"Comic Art\", l'ultima pubblicata direttamente su \"Comic Art\"; le storie sono caratterizzate dall'essere ambientate in localit\u00e0 esotiche differenti in giro per il mondo.\nDegli anni ottanta \u00e8 anche la collaborazione con \"Glittering Images\", casa editrice specializzata in pubblicazioni erotiche, per la quale Saudelli realizzer\u00e0 numerosi volumi, alcuni dei quali dedicati completamente alla sua arte. Questo tipo di erotismo non ha ancora avuto molto spazio in Italia.\nContinuando per la strada intrapresa con \"La Bionda\", Saudelli crea per \"Glamour International Magazine\" il personaggio di \"Khina, regina della giungla\" nel 1987 e per \"Glamour Album Bizarre 2 \"il personaggio de \"L'Apatica Matilda\" nel 1989.\nContinua poi pubblicare le numerose avventure delle sue molte eroine sulle riviste pi\u00f9 disparate, in particolare sulle riviste d'erotismo a fumetti d'autore \"Blue\" e \"Selen\". Merita una citazione anche il personaggio, questa volta maschile, di \"Ivan Ilic\" protagonista dei grotteschi episodi di \"Ivan Ilic e le padrone schiave\". Dal 1993 ha iniziato a collaborare con la rivista inglese \"Leg Show\", il cui materiale in parte proposto in Italia da \"Blue\".\nNell'agosto 1996 esordisce sul numero 119 di \"Dylan Dog\" con la storia \"L'occhio del gatto\" su sceneggiatura di Tiziano Sclavi. In seguito l'autore collaborer\u00e0 pi\u00f9 volte con Sergio Bonelli Editore sempre disegnando storie dell'indagatore dell'incubo di cui attualmente fa parte dello staff di disegnatori regolari.\nNel 1999 pubblica per la casa editrice Mare Nero Editore, \"Femmine alla corda\" un libro di illustrazioni di donne legate e imbavagliate, ognuna accompagnata da un breve racconto.\nAppassionato anche di fotografia, \u00e8 solito fotografare le modelle curando allo stesso tempo da s\u00e9 la fase preparatoria, bavagli e legacci vari, per usarle come riferimento per i suoi fumetti ma anche per diletto personale; la cosa nata come passione ha poi dato vita ad un'attivit\u00e0 a parte di Saudelli che ha portato l'autore alla pubblicazione di raccolte di sue foto.\nHa ricevuto nel 1982 il \"Premio Albertarelli\" per i giovani autori, mentre nel 1986 gli viene assegnato il \"Premio Yellow Kid\" come \"migliore disegnatore italiano\"."}
{"id": "1378848", "revid": "599013", "url": "https://it.wikipedia.org/wiki?curid=1378848", "title": "Elena Dendeberova", "text": "Specializzata nei misti, ha vinto la medaglia d'argento nei 200m misti alle Olimpiadi di Seoul 1988."}
{"id": "1378849", "revid": "1728", "url": "https://it.wikipedia.org/wiki?curid=1378849", "title": "Doppio sesterzio", "text": "Il doppio sesterzio era una moneta romana di grandi dimensioni in oricalco. \nStoria.\nFu coniata per la prima volta da Decio verso il 249-251, come risposta alle spinte inflazionistiche del tempo che avevano svalutato il potere d'acquisto del sesterzio.\nIn realt\u00e0 la nuova moneta era solo di poco pi\u00f9 grande del sesterzio, che di conseguenza fu coniato con peso e dimensioni minori dell'originale. Il doppio sesterzio non ebbe successo e cadde in disuso. Fu ripristinato da Postumo, che fu imperatore dell'Impero delle Gallie dal 260 al 268 anno della sua morte. Postumo emise una sua propria versione del doppio sesterzio. Spesso, probabilmente a causa delle carenze di metalli disponibili, utilizz\u00f2 vecchi sesterzi deteriorati che furono sovrabattuti con il suo ritratto e le legende. Dopo di lui il sistema monetario romano degener\u00f2 ulteriormente e circol\u00f2 quasi esclusivamente il doppio denario (antoniniano o radiato a causa della corona radiata con cui veniva raffigurato l'imperatore).\nLe vecchie monete come il sesterzio caddero completamente fuori uso e spesso furono fuse per creare i nuovi radiati. Con il IV secolo anche questi scomparvero e fu creato un sistema monetario completamente nuovo."}
{"id": "1378850", "revid": "1346043", "url": "https://it.wikipedia.org/wiki?curid=1378850", "title": "Maria Eleonora Ba\u00f9", "text": ""}
{"id": "1378852", "revid": "1935652", "url": "https://it.wikipedia.org/wiki?curid=1378852", "title": "Michele Pennisi", "text": "Biografia.\nNasce a Licodia Eubea, in provincia di Catania e diocesi di Caltagirone, il 23 novembre 1946. \u00c8 originario di Grammichele.\nFin da giovane partecipa attivamente al movimento Comunione e Liberazione.\nFormazione e ministero sacerdotale.\nFrequenta le scuole medie e il liceo presso il seminario di Caltagirone. Si trasferisce a Roma, dove \u00e8 studente dell'Almo collegio Capranica; compie gli studi filosofici e teologici presso la Pontificia Universit\u00e0 Gregoriana: ottiene la licenza in filosofia, nel 1968, e il dottorato in teologia, nel 1972.\nIl 9 settembre 1972 \u00e8 ordinato presbitero, a Grammichele, dal vescovo Carmelo Canzonieri.\nDopo l'ordinazione ricopre i seguenti incarichi:\nMinistero episcopale.\nIl 12 aprile 2002 papa Giovanni Paolo II lo nomina vescovo di Piazza Armerina; succede a Vincenzo Cirrincione, deceduto il 12 febbraio precedente. Il 3 luglio 2002 riceve l'ordinazione episcopale, nella cattedrale di Piazza Armerina, dal cardinale Salvatore De Giorgi, coconsacranti il cardinale Salvatore Pappalardo e l'arcivescovo Paolo Romeo. Durante la stessa celebrazione prende possesso della diocesi.\nL'8 febbraio 2013 papa Benedetto XVI lo nomina arcivescovo di Monreale; succede a Salvatore Di Cristina, dimessosi per raggiunti limiti di et\u00e0. Il 26 aprile seguente prende possesso dell'arcidiocesi.\nNel marzo 2014 Don Carlos Gereda y de Borb\u00f3n, marchese di Almaz\u00e1n, 49\u00aa gran maestro dell'Ordine militare ed ospedaliero di San Lazzaro di Gerusalemme, previo assenso di Gregorio III Laham, patriarca di Antiochia dei melchiti e protettore spirituale dell'Ordine di San Lazzaro, lo nomina gran priore ecclesiastico dell'Ordine.\nIl 21 settembre 2017 viene eletto vice-presidente della Conferenza episcopale siciliana.\nIl 26 settembre 2019 viene nominato dalla Conferenza Episcopale Italiana assistente ecclesiastico della Confederazione nazionale delle confraternite delle diocesi d'Italia, ente eretto e vigilato dalla medesima Conferenza; succede a Mauro Parmeggiani, vescovo di Tivoli e di Palestrina.\nNella Conferenza episcopale siciliana \u00e8 delegato per l'educazione cattolica, la scuola e l'universit\u00e0. \u00c8 membro del Comitato scientifico delle Settimane dei cattolici Italiani, presidente della causa di canonizzazione di don Luigi Sturzo, priore di Sicilia del Sacro Militare Ordine costantiniano di San Giorgio (dal 2007) e cappellano maggiore del gran baliato di Sicilia dell'Ordine militare ed ospedaliero di San Lazzaro di Gerusalemme (dal 2019).\nNella Conferenza Episcopale Italiana \u00e8 stato per un decennio segretario della Commissione episcopale per l'educazione cattolica, la scuola e l'universit\u00e0. \u00c8 stato membro del Pontificio consiglio della giustizia e della pace e presidente dell'ABEI (Associazione Bibliotecari Ecclesiastici Italiani).\nAttivit\u00e0 anti mafiosa.\nSi impegna attivamente per far assegnare a delle cooperative di detenuti ed ex-detenuti i terreni confiscati a mafiosi.\nNel febbraio 2008 gli viene assegnata la scorta, dopo aver ricevuto un volantino con minacce di morte dalla mafia gelese, per essersi rifiutato di celebrare in cattedrale il funerale del boss mafioso Daniele Emmanuello, ucciso il 3 dicembre 2007 in un conflitto a fuoco con la polizia.\nRende la diocesi di Piazza Armerina un motore antimafia. Partecipa in modo convinto per concretizzare il progetto di legalit\u00e0 sentito dal popolo di Gela come una urgenza prioritaria.\nNel 2013 vieta alle confraternite dell'arcidiocesi di Monreale di accogliere confrati che sono affiliati alla mafia o altri generi di attivit\u00e0 malavitosa.\nGenealogia episcopale.\nLa genealogia episcopale \u00e8:"}
{"id": "1378853", "revid": "287204", "url": "https://it.wikipedia.org/wiki?curid=1378853", "title": "Societ\u00e0 Sportiva Lazio 1980-1981", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1980-1981.\nStagione.\nLa Lazio affidata in questa stagione cadetta all'allenatore Ilario Castagner disputa il campionato di Serie B 1980-1981 classificandosi al quarto posto, a soli due punti di distanza dalla terza posizione, che avrebbe significato il ritorno immediato in Serie A dopo solo un anno tra i cadetti.\nIn Coppa Italia la squadra laziale ha vinto il sesto girone di qualificazione, poi nei quarti di finale \u00e8 stata estromessa dal Bologna nel doppio confronto.\nOrganigramma societario.\nArea direttiva\nArea tecnica"}
{"id": "1378855", "revid": "775372", "url": "https://it.wikipedia.org/wiki?curid=1378855", "title": "Persone uccise negli anni di piombo (1980)", "text": "Di seguito viene riportata una sintetica cronologia delle persone uccise in Italia durante gli anni di piombo nel 1980."}
{"id": "1378857", "revid": "110157", "url": "https://it.wikipedia.org/wiki?curid=1378857", "title": "Noemi Lung", "text": "Specializzata nei misti, ha vinto la medaglia d'argento nei 400\u00a0m e di bronzo nei 200\u00a0m misti alle Olimpiadi di Seoul 1988."}
{"id": "1378859", "revid": "287204", "url": "https://it.wikipedia.org/wiki?curid=1378859", "title": "James Wilson", "text": ""}
{"id": "1378868", "revid": "1522738", "url": "https://it.wikipedia.org/wiki?curid=1378868", "title": "Piccoli brividi (serie televisiva)", "text": "Piccoli brividi \u00e8 una serie televisiva canadese e statunitense andata in onda in Canada e negli Stati Uniti d'America dal 1995 al 1998 e basata sui libri della serie \"Piccoli brividi\" di R. L. Stine. In Italia, l'edizione in lingua italiana del telefilm venne trasmessa in prima visione su Italia 1 dal 1996 al 1999 e replicata circa dieci anni pi\u00f9 tardi sulla rete Frisbee in orario notturno.\nLa serie fu creata come risposta alla serie TV \"Hai paura del buio?\", trasmessa negli Stati Uniti da Nickelodeon.\nTrama.\nLe puntate hanno tutte dei protagonisti diversi, di solito ragazzini di 12-14 anni, che si ritrovano ad affrontare una tenebrosa avventura soprannaturale con personaggi o cose irreali; esattamente come nei libri, al termine delle puntate non \u00e8 sempre presente il lieto fine."}
{"id": "1378872", "revid": "111319", "url": "https://it.wikipedia.org/wiki?curid=1378872", "title": "Conny Van Bentum", "text": ""}
{"id": "1378873", "revid": "2091899", "url": "https://it.wikipedia.org/wiki?curid=1378873", "title": "Francesco Miccich\u00e8 (vescovo)", "text": "Biografia.\nNasce a San Giuseppe Jato, in provincia di Palermo ed arcidiocesi di Monreale, il 16 giugno 1943.\nFormazione e ministero sacerdotale.\nDopo gli studi per la preparazione al sacerdozio, \u00e8 ordinato presbitero il 28 giugno 1967, e fino al 1988 svolge il ministero presbiterale in varie parrocchie dell'arcidiocesi di Monreale.\nIl suo nominativo \u00e8 proposto alla Santa Sede per la nomina episcopale dall'arcivescovo di Monreale Salvatore Cassisa.\nMinistero episcopale.\nPapa Giovanni Paolo II, il 23 dicembre 1988, lo nomina vescovo titolare di Cusira e ausiliare di Messina-Lipari-Santa Lucia del Mela.\n\u00c8 consacrato vescovo il 24 gennaio 1989, nel duomo di Monreale, dal cardinale Salvatore Pappalardo.\nDopo 9 anni di ministero episcopale come ausiliare con gli arcivescovi Ignazio Cannav\u00f2 e Giovanni Marra a Messina-Lipari-Santa Lucia del Mela, il 24 gennaio 1998 viene inviato a capo della diocesi di Trapani, succedendo al vescovo salesiano messinese Domenico Amoroso.\nA Trapani si segnala per le sue dichiarazioni contro la massoneria.\nL'ispezione della Santa Sede e la sua rimozione.\nNel giugno 2011 la Santa Sede invia un'ispezione del vescovo Domenico Mogavero per verificare la regolarit\u00e0 della sua azione nella diocesi, in particolare riguardo a due fondazioni legate alla diocesi, a seguito della denuncia di un suo stretto collaboratore, l'arciprete di Alcamo Ninni Treppiedi, poi sospeso \"a divinis\". Nello stesso tempo la procura di Trapani apre delle indagini dalle quali Miccich\u00e8 risulta \"parte lesa\" mentre 13 persone vengono iscritte nel registro degli indagati per vari reati tra cui frode, calunnia, appropriazione indebita e stalking.\nIl 19 maggio 2012 viene rimosso dal Papa dalla cura pastorale della diocesi di Trapani. In una lettera indirizzata ai fedeli della diocesi dichiara di accettare, ma di non condividere e non comprendere il \"provvedimento estremo\" che la Santa Sede ha assunto nei suoi confronti affermando di essere vittima di un complotto. Nei giorni precedenti il sollevamento, alla Santa Sede era pervenuta una richiesta di rogatoria dalla procura di Trapani per conti allo Ior del prete sospeso a divinis Ninni Treppiedi.\nControversie.\nNel 2008 denuncia il giornalista Beppino Tartaro per un articolo pubblicato sul periodico trapanese \"EXTRA\" per presunta diffamazione a mezzo stampa nei suoi confronti. Beppino Tartaro viene prosciolto nel 2009, mentre il direttore Nicola Rinaudo viene rinviato a giudizio.\nNel 2013 denuncia nuovamente il giornalista Beppino Tartaro per un articolo pubblicato su \"EXTRA\". Il 22 marzo 2017 il Tribunale di Trapani ha assolto il giornalista dalle accuse mosse dall'ex vescovo.\nProcedimenti giudiziari.\nNel 2015 la procura del tribunale di Trapani lo ha indagato con l'accusa di appropriazione indebita e malversazione per un ammanco di due milioni di euro di fondi dell'8 per mille destinati alla sua diocesi e di diffamazione e calunnia nei confronti del suo ex economo. Nel dicembre dello stesso anno la seconda sezione penale della Cassazione ha confermato il sequestro da parte della Guardia di finanza di opere d'arte, quadri, crocifissi e gioielli per quasi due milioni di euro trovati nella villa del vescovo e provenienti da diverse chiese di Trapani.\nGenealogia episcopale.\nLa genealogia episcopale \u00e8:"}
{"id": "1378875", "revid": "287204", "url": "https://it.wikipedia.org/wiki?curid=1378875", "title": "Sovrabattitura", "text": "In numismatica con il termine sovrabattitura si indica quando, per battere una moneta, invece di un tondello appositamente preparato \"ex novo\" si usa un'altra moneta.\nLa nuova moneta pu\u00f2 essere o dello lo stesso tipo di quella vecchia o di un tipo completamente nuovo. \nI motivi possono essere svariati.\nSi pu\u00f2 avere una sovrabattitura involontaria quando per un errore la moneta rimane nella sua sede e il conio viene ribattuto di nuovo. Oppure quando, nella monetazione al martello, si usano pi\u00f9 colpi ma la moneta si muove leggermente. \nA volte invece si usano monete vecchie o deteriorate per coniare una nuova moneta. Ci\u00f2 capit\u00f2 spesso nell'impero romano ma anche in periodi moderni.\nAd esempio Giorgio III del Regno Unito us\u00f2 delle monete spagnole agli inizi del XIX secolo o in Italia quando il tallero dell'Eritrea fu coniato usando le vecchia piastre del regno borbonico."}
{"id": "1378881", "revid": "599013", "url": "https://it.wikipedia.org/wiki?curid=1378881", "title": "Conny van Bentum", "text": "Specializzata nello stile libero ha vinto tre medaglie olimpiche e numerose mondiali ed europee (anche se nessuna d'oro), soprattutto nelle staffette di stile libero."}
{"id": "1378884", "revid": "198277", "url": "https://it.wikipedia.org/wiki?curid=1378884", "title": "Societ\u00e0 Sportiva Lazio 1981-1982", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1981-1982.\nStagione.\nLa Lazio nel campionato di Serie B 1981-1982 si classific\u00f2 all'undicesimo posto. Il cambio di allenatore avvenuto all'inizio del girone di ritorno, con l'esonero di Castagner e l'arrivo di Clagluna, non sort\u00ec l'effetto sperato e la squadra concluse la stagione a met\u00e0 classifica.\nIn Coppa Italia la Lazio fu eliminata alla fase a gironi.\nMaglie e sponsor.\nLo sponsor tecnico per la stagione 1981-1982 \u00e8 adidas, mentre per la prima volta nella storia del calcio italiano viene permessa la presenza di uno sponsor ufficiale sulla maglia, che per la Lazio \u00e8 l'azienda alimentare torinese Tonini.\nOrganigramma societario.\nArea direttiva\nArea tecnica"}
{"id": "1378885", "revid": "45927", "url": "https://it.wikipedia.org/wiki?curid=1378885", "title": "S\u00e9 (cattedrale)", "text": ""}
{"id": "1378887", "revid": "767487", "url": "https://it.wikipedia.org/wiki?curid=1378887", "title": "Monumento funebre degli Appulei", "text": "Il Monumento funebre degli Appulei si trova in Via III Novembre senza numero civico, presso l'incrocio di questa via con Piazza Garibaldi, a Mentana, nella citt\u00e0 metropolitana di Roma Capitale.\nDescrizione.\nLa lastra marmorea, definita da una cornice, \u00e8 decorata con tre busti in altorilievo raffiguranti due uomini e una donna. Sul margine inferiore \u00e8 incisa l'iscrizione che permette di identificare i personaggi rappresentati.\nDa sinistra a destra: il capofamiglia Lucio Appuleio Asclepiade, di condizione libertina (schiavo affrancato) e forse legato al culto del dio della medicina Asclepio, al centro il figlio, cui \u00e8 dedicato il monumento, ufficiale dell'ordine equestre, ritratto in nudit\u00e0 eroica e vestito con il solo \"paludamentum\" (mantello di colore rosso che identificava un generale in capo dell'esercito) sulla spalla e braccio sinistro, impugna la spada e mostra l'\"anulus aureus\" enfatizzato nelle proporzioni. Infine la madre di quest'ultimo, anch'essa liberta degli Appulei, con un \"cognomen\", \"Sophanuba\", di origine africana e committente del monumento.\nLa lastra funeraria doveva decorare il sepolcro di Lucio Appuleio e racconta la vicenda personale di una famiglia, forse di origine africana e residente a \"Nomentum\" che risaliva la scala sociale dell'antica Roma grazie al figlio, il quale aveva ottenuto la prestigiosa carica di \"tribunus militum\" (ufficiale dell'esercito)\n\"L(ucius) Appuleius L(uci) l(ibertus)/Asclepiades //\"\n\"L(ucius) Appuleius L(ucii) f(ilius) / tr(ibunus) mil(itum) //\"\n\"Appuleia L(ucii) l(iberta) /Sophanuba / de suo fecit\"\n\"Lucio Appuleio Asclepiade, L\u00ecliberto di Lucio\"\n\"Lucio Appuleio, figlio di Lucio, tribuno militare\"\n\"Appuleia Sofanuba, liberta li Lucio, fece a proprie spese\"\n\"40-30 a.C.\"\nA sinistra della lastra marmorea \u00e8 sita una statua di un togato con la barba e capelli ricci. La statua \u00e8 senza gambe.\nLa lastra \u00e8 stata sottoposta a restauro conservativo nel febbraio 2021."}
{"id": "1378889", "revid": "219110", "url": "https://it.wikipedia.org/wiki?curid=1378889", "title": "SXRD", "text": "SXRD (Silicon X-tal Reflective Display) \u00e8 una tecnologia di Sony usata per i proiettori. \u00c8 una variante della tecnologia LCD in cui i cristalli liquidi sono su silicio.\nRispetto ai DLP hanno un contrasto molto maggiore e minori tempi di risposta.\nAlcuni televisori facenti uso di questa tecnologia erano il KDS-55A2000 e KDS-70R2000, oltre ai proiettori da cinema con risoluzione 4096x2160 pixel (4k).\nIl Multiplex Nexus Cinema di Iseo, \u00e8 il primo cinema italiano che utilizza il 4K. \nHanno poi installato un impianto 4K anche lo Starcity di Rastignano (Bologna) e il Madison di Roma, complessivamente sono oltre 30 i proiettori 4K in Italia, in europa sono alcune migliaia\nAttualmente la tecnologia SXRD \u00e8 utilizzata anche su videoproiettori Mitsubishi con visualizzazione 3D."}
{"id": "1378890", "revid": "767487", "url": "https://it.wikipedia.org/wiki?curid=1378890", "title": "Tutta colpa del fattorino", "text": "Tutta colpa del fattorino (\"Blame It on the Bellboy\") \u00e8 un film del 1992 diretto da Mark Herman."}
{"id": "1378893", "revid": "39884", "url": "https://it.wikipedia.org/wiki?curid=1378893", "title": "Mildred Muis", "text": "Specializzata nello stile libero e nei misti ha vinto la medaglia d'argento nella staffetta 4x100\u00a0m sl alle Olimpiadi di Seoul 1988. \u00c8 la gemella di Marianne, con la quale ha gareggiato in numerose gare."}
{"id": "1378896", "revid": "1123126", "url": "https://it.wikipedia.org/wiki?curid=1378896", "title": "Sot\u00ecr Ferrara", "text": "Biografia.\nSot\u00ecr Ferrara nacque a Piana degli Albanesi il 5 dicembre 1937. Dopo gli studi per la preparazione al sacerdozio, il 19 novembre 1960 fu ordinato presbitero dall'eparca di Piana degli Albanesi Giuseppe Perniciaro.\nInsegn\u00f2 matematica e si specializz\u00f2 nella melurgia bizantina della tradizione albanese di Sicilia. Fond\u00f2 e diresse la Corale San Demetrio e fu presidente nazionale dell'Associazione culturale oriente cristiano (ACIOC).\nIl 15 ottobre 1988 papa Giovanni Paolo II lo nomin\u00f2 eparca di Piana degli Albanesi. Ricevette la chiritonia episcopale nella cattedrale di Piana degli Albanesi il 15 gennaio successivo dall'arcivescovo Miroslav Marusyn, segretario della Congregazione per le Chiese orientali, coconsacranti l'esarca apostolico di Grecia An\u00e1rghyros Printesis e l'eparca di Lungro Ercole Lupinacci.\nIn seno alla Conferenza Episcopale Italiana fu membro della Commissione per l'Ecumenismo e il Dialogo.\nL'8 aprile 2013 papa Francesco accett\u00f2 la sua rinuncia al governo pastorale dell'eparchia per raggiunti limiti d'et\u00e0.\nMor\u00ec a Piana degli Albanesi il 25 novembre 2017 all'et\u00e0 di 79 anni. Le esequie si tennero il 27 novembre nella cattedrale di Piana degli Albanesi.\nGenealogia episcopale.\nLa genealogia episcopale \u00e8:"}
{"id": "1378897", "revid": "125818427", "url": "https://it.wikipedia.org/wiki?curid=1378897", "title": "Societ\u00e0 Sportiva Lazio 1982-1983", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1982-1983.\nStagione.\nLa Lazio \u00e8 giunta al secondo posto nella Serie B 1982-1983, ritornando cos\u00ec in Serie A dopo tre stagioni tra i cadetti. In questa stagione sono tornati arruolabili Bruno Giordano, Lionello Manfredonia e Massimo Cacciatori dopo l'aministia concessa dalla FIGC agli squalificati per la vicenda del Totonero a seguito della vittoria del Mondiale del 1982. Eccellente il girone di andata dalla Lazio vinto con 28 punti, affannoso invece il girone di ritorno, terminato con 18 punti, il totale raccolto di 46 punti \u00e8 stato sufficiente per ritornare in Serie A, a otto lunghezze dal Milan che ha dominato il campionato. Con 18 reti Bruno Giordano ha vinto la classifica dei marcatori cadetta.\nIn Coppa Italia la squadra non \u00e8 riuscita a passare il terzo girone eliminatorio del primo turno, che ha promosso agli ottavi di finale il Napoli e l'Avellino.\nMaglie e sponsor.\nDopo un biennio la Lazio cambia sponsor tecnico per la stagione 1982-1983, con adidas che lascia il posto a Ennerre, cos\u00ec come lo sponsor ufficiale che diventa S\u00e8leco.\nOrganigramma societario.\nArea direttiva\nArea tecnica"}
{"id": "1378904", "revid": "327094", "url": "https://it.wikipedia.org/wiki?curid=1378904", "title": "Karl Richard Lepsius", "text": "Biografia.\nNato a Naumburg, nello Stato della Sassonia, terzo figlio di Karl Peter Lepsius e di Friedericke Glaser, studi\u00f2 archeologia greca e romana presso le Universit\u00e0 di Lipsia (1829\u20131830), Gottinga (1830\u20131832) e infine Berlino (1832\u20131833). \nDopo aver completato il dottorato nel 1833 con una ricerca sulle tavole eugubine, viaggi\u00f2 a Parigi, dove frequent\u00f2 le lezioni del classicista Jean Letronne, uno dei primi allievi di Jean-Fran\u00e7ois Champollion.\nInoltre viaggi\u00f2 in tutta Europa, visitando le collezioni egizie e perfezionandosi in litografia e nello studio delle incisioni.\nFu professore di egittologia all'Universit\u00e0 Humboldt di Berlino, e Direttore del Museo Egizio della citt\u00e0."}
{"id": "1378907", "revid": "287204", "url": "https://it.wikipedia.org/wiki?curid=1378907", "title": "Trzebnica", "text": "Trzebnica (in tedesco \"Trebnitz\") \u00e8 un comune urbano-rurale polacco del distretto di Trzebnica, nel voivodato della Bassa Slesia.\nGeografia fisica.\nL'intero comune ricopre una superficie di 200,19 km\u00b2 e nel 2004 contava 21.768 abitanti.\nLa sola citt\u00e0 capoluogo si estende su una superficie di 8,35 km2 e nel 2005 contava 12.227 abitanti (per una densit\u00e0 di 1.463 abitanti per km2).\nVi sorge l'antica abbazia cistercense fondata da santa Edvige, poi divenuta casa-madre delle suore borromee."}
{"id": "1378908", "revid": "322321", "url": "https://it.wikipedia.org/wiki?curid=1378908", "title": "Giuseppe Malandrino", "text": "Biografia.\nDopo gli studi in preparazione al sacerdozio effettuati a Roma, il 19 marzo 1955 \u00e8 ordinato sacerdote dal vescovo Angelo Calabretta, vescovo di Noto.\nIl 30 novembre 1979 viene eletto alla sede vescovile di Acireale da papa Giovanni Paolo II.\nIl 26 gennaio 1980 viene consacrato vescovo a Modica dal cardinale Salvatore Pappalardo coconsacranti il vescovo Salvatore Nicolosi, vescovo di Noto, e l'arcivescovo Calogero Lauricella, arcivescovo di Siracusa; prende possesso canonico della diocesi il successivo 24 febbraio.\nDopo 18 anni di ministero episcopale ad Acireale, il 19 giugno 1998 papa Giovanni Paolo II lo trasferisce alla sede di Noto dove fa il suo ingresso il successivo 29 agosto.\nNel 1987 istituisce ad Acireale la Biblioteca centrale diocesana in cui sono confluiti i fondi della Biblioteca del seminario, dell'ex biblioteca \"Mons. Salvatore Russo\", dell'Istituto di scienze religiose \"S. Agostino\", della biblioteca della Citt\u00e0 del Fanciullo e di fondi librari vari.\nA Noto avvia la missione popolare e permanente, effettua la visita pastorale nella diocesi (2003-2006), si impegna per la ricostruzione della cattedrale, crollata il 13 marzo 1996, che riapre solennemente il 18 giugno 2007.\nIl 16 luglio 2007 papa Benedetto XVI accetta le sue dimissioni per ragioni di et\u00e0 nominandolo nel contempo amministratore apostolico della diocesi, incarico che mantiene fino al successivo 6 ottobre quando prende possesso della diocesi il suo successore Mariano Crociata.\n\u00c8 stato vicepresidente della Caritas Italiana e membro della Commissione episcopale per i problemi sociali e del lavoro (dal 1989) e della Commissione per il servizio della Carit\u00e0 (dal 1995).\nGenealogia episcopale.\nLa genealogia episcopale \u00e8:"}
{"id": "1378924", "revid": "186581", "url": "https://it.wikipedia.org/wiki?curid=1378924", "title": "Salvatore Nicolosi", "text": "Biografia.\nIl 22 ottobre 1944 \u00e8 ordinato sacerdote per l'arcidiocesi di Catania.\nIl 21 marzo 1963 papa Giovanni XXIII lo nomina vescovo di Lipari. Riceve la consacrazione episcopale il 21 aprile 1963.\nPartecipa al Concilio Vaticano II.\nIl 27 giugno 1970 papa Paolo VI lo nomina vescovo di Noto. Celebra il sinodo diocesano.\nDopo 28 anni di ministero episcopale, il 19 giugno 1998 diviene vescovo emerito di Noto.\nMuore il 10 gennaio 2014. Il suo corpo riposa nella cattedrale di Noto.\nGenealogia episcopale.\nLa genealogia episcopale \u00e8:"}
{"id": "1378925", "revid": "599013", "url": "https://it.wikipedia.org/wiki?curid=1378925", "title": "D\u00edaz", "text": ""}
{"id": "1378935", "revid": "1564499", "url": "https://it.wikipedia.org/wiki?curid=1378935", "title": "Denominazione di Origine Protetta - Protezione Transitoria Nazionale", "text": "I prodotti a denominazione di Origine Protetta - Protezione Transitoria Nazionale sono quei prodotti di cui \u00e8 in corso il completamento dell'iter europeo e che hanno ottenuto nelle more una protezione transitoria a livello nazionale.\nIl loro numero subisce continue modifiche, sia per quei prodotti che riescono a completare il loro iter, sia per quelli che vengono esclusi dalla tutela.\nTutti i provvedimenti sono presi con decreto ministeriale.\nElenco dei prodotti.\nElenco dei prodotti a D.O.P.-P.T.N. e I.G.P.-P.T.N., ai sensi dell'Articolo n\u00b0 5 del Regolamento CE 510/2006, aggiornato al 30 ottobre 2007:"}
{"id": "1378940", "revid": "1543377", "url": "https://it.wikipedia.org/wiki?curid=1378940", "title": "Cystoseira", "text": "Cystoseira \u00e8 un genere di alghe brune appartenente all'ordine Fucales ed alla famiglia Cystoseiraceae. Il genere ha una distribuzione cosmopolita ma si trova principalmente nelle acque temperate dell'emisfero nord, soprattutto nel mar Mediterraneo e nell'oceano \nPacifico e Indiano. Il tallo \u00e8 suddiviso in ventosa, stipite e fronda.\nMorfologia.\nHanno aspetto arborescente o cespuglioso.\nIl tallo presenta una struttura parenchimatosa, in cui le cellule si dividono in modo da formare una sorta di tessuto carnoso. \u00c8 costituito da un asse principale da cui si dipartono degli assi secondari ramificati. L'accrescimento \u00e8 apicale. Anteridii e oogoni si trovano all'interno di concettacoli fertili chiamati ricettacoli. \u00c8 suddiviso in ventosa, stipite, fronda e pneumatocisti.\nVentosa.\nHa una forma discoidale a sezione triangolare ed \u00e8 costituito da piccoli rizoidi che l'alga utilizza per attaccarsi al substrato roccioso.\nStipite.\nLo stipite pu\u00f2 essere paragonato per le sue funzioni al tronco delle piante: permette all'alga di mantenersi eretta e trasporta i prodotti del metabolismo e i nutrienti. Ha una forma triangolare.\nFronde.\nSono disposte radialmente lungo lo stipite e costituiscono la parte pi\u00f9 evidente del tallo e quella maggiormente interessata dai processi fotosintetici. In essa quindi sono presenti molti cloroplasti e mitocondri.\nLa loro colorazione va dal nero (\"C. crinita\"), al bruno-rossastro (\"C. barbata\"), al bruno-giallastro (\"C. compressa\"), talora con riflessi iridescenti bluastri (\"C. mediterranea\").\nPneumatocisti.\nSono delle strutture sferiche o ellissoidali piene d'aria che permettono il galleggiamento della pianta. Si trovano generalmente nella porzione apicale del tallo.\nDistribuzione.\n\u00c8 un genere cosmopolita, anche se \u00e8 pi\u00f9 abbondante nei mari temperati dell'emisfero nord. Nel mar Mediterraneo segna il confine tra il piano mesolitorale e quello infralitorale.\nTassonomia.\nIl genere \u00e8 compreso nella classe Phaeophyta (alghe brune) e nell'ordine Fucales.\nVi appartengono circa 50 specie:"}
{"id": "1378942", "revid": "857138", "url": "https://it.wikipedia.org/wiki?curid=1378942", "title": "Tallero della Vestfalia", "text": "Il tallero fu una moneta del Regno di Vestfalia tra il 1807 ed il 1813. Dal 1808, circol\u00f2 accanto al Frank. \nIl tallero era uguale a quelli gi\u00e0 esistenti, tra cui quello \ndell'Hannover. \nEra suddiviso in 36 \"Mariengroschen\", ognuno di 8 \"Pfennig\"."}
{"id": "1378945", "revid": "1983214", "url": "https://it.wikipedia.org/wiki?curid=1378945", "title": "Necronomicon (disambigua)", "text": ""}
{"id": "1378947", "revid": "486946", "url": "https://it.wikipedia.org/wiki?curid=1378947", "title": "Madre di Dio (Val Gesso)", "text": ""}
{"id": "1378950", "revid": "287204", "url": "https://it.wikipedia.org/wiki?curid=1378950", "title": "Antonia Mesina", "text": "Come Maria Goretti, Antonia Mesina, laica socia di Azione Cattolica, venne uccisa mentre si opponeva a un tentativo di violenza sessuale; per questo la Chiesa riconosce in lei una \"martire della purezza\".\nBiografia.\nAntonia Mesina nacque a Orgosolo, centro barbaricino in provincia e diocesi di Nuoro. Era la seconda dei dieci figli di Agostino Mesina, guardia campestre, e Grazia Rubanu. Venne battezzata nella parrocchia di San Pietro e ricevette la Cresima, il 10 novembre 1920, dalle mani del vescovo di Nuoro Luca Canepa.\nAll'et\u00e0 di sette anni ricevette la prima Comunione. Fece parte della Giovent\u00f9 Femminile di Azione Cattolica, dal 1929 al 1931 come \"beniamina\", dal 1934 come socia effettiva.\nLa mattina del 17 maggio 1935, dopo aver partecipato alla messa in parrocchia, si rec\u00f2 nelle campagne attorno al paese in cerca di legna, necessaria per la cottura del pane in casa. Per strada incontr\u00f2 una vicina di casa, Annedda Castangia, in seguito principale testimone dei fatti al processo penale e di beatificazione.\nMentre le due giovani erano impegnate a legare in fasci la legna raccolta, distanti tra loro alcune decine di metri, Antonia Mesina venne aggredita dal giovane compaesano ventunenne Ignazio Catgiu, che la trascin\u00f2 fra i cespugli e tent\u00f2 di violentarla. Non riuscendo nel suo intento, Catgiu massacr\u00f2 la ragazza con 74 colpi di pietra, come appurato dall'autopsia. L'ultimo colpo, inferto con una grossa pietra, le spacc\u00f2 il cranio e le sfigur\u00f2 il viso. Antonia Mesina non aveva nemmeno sedici anni quando venne uccisa. I funerali, partecipati da tutta Orgosolo, si tennero il 19 maggio. Il Giudice Istruttore presso il Tribunale di Nuoro che istru\u00ec il processo era Francesco Coco divenuto in seguito Procuratore della Repubblica di Genova ed assassinato dalle Brigate Rosse l'8 giugno 1976. Ignazio Catgiu venne preso e condannato a morte il 27 aprile 1937, sentenza eseguita mediante la fucilazione avvenuta il 5 agosto dello stesso anno a Pratosardo nel comune di Nuoro.\nBeatificazione.\nArmida Barelli, che aveva conosciuto Antonia Mesina durante una visita a Orgosolo, il 5 ottobre 1935 inform\u00f2 il papa Pio XI della vicenda, presentando la giovane con queste parole: \"Ci permettiamo di presentare il primo fiore della Giovent\u00f9 Femminile di Azione Cattolica Italiana, il primo figlio reciso dal martirio, la sedicenne Antonia Mesina di Orgosolo, educata alla scuola di Maria Goretti\".\nIl 22 settembre 1978 papa Giovanni Paolo I diede avvio al processo di canonizzazione. Antonia Mesina, insieme a Pierina Morosini e Marcel Callo, venne beatificata il 4 ottobre 1987 da Giovanni Paolo II.\nLe spoglie mortali della beata sono esposte alla venerazione dei fedeli nella cripta della moderna parrocchiale di Orgosolo, nel centro del paese, poco lontano dalla casa natale."}
{"id": "1378954", "revid": "287204", "url": "https://it.wikipedia.org/wiki?curid=1378954", "title": "Sollevamento pesi ai XV Giochi del Mediterraneo", "text": "Le competizioni di sollevamento pesi ai XV Giochi del Mediterraneo si sono svolte tutte presso il Palazzetto dello Sport della Giovent\u00f9 \"Antonio Rivera\" di Almer\u00eda. Le gare si sono svolte nelle categorie 56\u00a0kg, 62\u00a0kg, 69\u00a0kg, 77\u00a0kg, 85\u00a0kg, 94\u00a0kg, 105\u00a0kg e +105\u00a0kg per gli uomini, e 48\u00a0kg, 53\u00a0kg, 58\u00a0kg, 63\u00a0kg, 69\u00a0kg per le donne.\nClassifica generale.\nLa classifica generale per nazione \u00e8 la seguente:"}
{"id": "1378955", "revid": "363629", "url": "https://it.wikipedia.org/wiki?curid=1378955", "title": "Organizzazione internazionale di metrologia legale", "text": "L'Organizzazione Internazionale di Metrologia Legale (OIML) (in francese Organisation Internationale de M\u00e9trologie L\u00e9gale) \u00e8 un organismo intergovernamentale formato da circa 59 nazioni, al quale aderiscono altri 56 stati.\nStoria.\nNato il 12 ottobre 1955 a Parigi, ha l'obiettivo di promuovere e proporre la standardizzazione della metrologia legale."}
{"id": "1378956", "revid": "729019", "url": "https://it.wikipedia.org/wiki?curid=1378956", "title": "Robert Clark (zoologo)", "text": "Ha partecipato alla spedizione Endurance in Antartide guidata da Ernest Shackleton.\nFormazione.\nNato l'11 settembre 1882 ad Aberdeen (Scozia), studia all'Aberdeen Grammar School e successivamente all'Aberdeen University dove si laurea nel 1908. Nel 1911 si specializza in zoologia e lavora presso lo Scottish Oceanographical Laboratory ad Edimburgo sino al 1913 quando diventa naturalista presso il Plymouth Marine Biological Association. Durante la sua permanenza presso lo Scottish Oceanographical Laboratory ebbe modo di studiare diversi reperti antartici raccolti da William Speirs Bruce durante la spedizione Scotia del 1902-04. Nel 1912 le sue capacit\u00e0 di giocatore di cricket lo fanno approdare sino al Scotland national cricket team\nSpedizione Endurance.\nSelezionato da Shackleton come biologo per la sua spedizione in Antartide, Clark salpa il 9 agosto 1914 da Plymouth a bordo dell\"'Endurance\". La spedizione non riesce per\u00f2 a raggiungere l'obiettivo che si era prefissata, cio\u00e8 l'attraversamento del continente antartico, dato che la nave viene intrappolata dalla banchisa e distrutta dalla pressione del ghiaccio. I naufraghi verranno tutti salvati due anni dopo. \nDurante la missione Clark svolge comunque il suo lavoro di biologo raccogliendo diversi esemplari faunistici. Quando i campioni devono per\u00f2 essere abbandonati poco dopo a seguito del naufragio dell\"'Endurance\". Frank Worsley scrive:\nGli uomini raggiungono poi l'isola Elephant a bordo delle tre scialuppe scampate al naufragio. Clark viaggia con la \"James Caird\" insieme a Shackleton, Frank Hurley, Leonard Hussey, Reginald James, James Wordie, Harry McNish, Charles Green, John Vincent e Timothy McCarthy, poco dopo a bordo della stessa imbarcazione Shackleton salpa per la Georgia del Sud in cerca di soccorsi.\nIl resto dell'equipaggio, tra cui Clark resta sull'isola sotto il comando di Frank Wild. Il territorio \u00e8 inospitale, il freddo e l'umidit\u00e0 non consentono ai sacchi a pelo di asciugarsi, anche se vi era abbondanza di pinguini e foche gli uomini erano consci che esse potevano non bastare per resistere sino al ritorno di Shackleton. Per rompere la monotonia dell'isola Clark distilla una bevanda alcolica utilizzando zucchero, acqua e zenzero che chiama \"Gut Rot 1916\". Il 30 agosto 1916 Shackleton torna all'isola Elephant a bordo della nave cilena \"Yelcho\" e porta in salvo gli uomini rimasti.\nDopo la spedizione.\nClark fa subito ritorno in Scozia dove sposa Christine Ferguson. Durante la prima guerra mondiale \u00e8 arruolato come tenente su una nave cacciamine della Royal Naval Volunteer Reserve e fa ritorno a Plymouth soltanto a guerra finita, nel 1919. Nel 1924 viene selezionato nuovamente per la nazionale scozzese di cricket. Successivamente lavora come biologo in diversi istituti scozzesi.\nMuore nel 1950 a Murtle, Aberdeenshire."}
{"id": "1378957", "revid": "599013", "url": "https://it.wikipedia.org/wiki?curid=1378957", "title": "Gpt", "text": ""}
{"id": "1378958", "revid": "156281", "url": "https://it.wikipedia.org/wiki?curid=1378958", "title": "Sollevamento pesi ai Giochi del Mediterraneo del 1951", "text": ""}
{"id": "1378959", "revid": "287204", "url": "https://it.wikipedia.org/wiki?curid=1378959", "title": "Tossicit\u00e0 equivalente", "text": "La tossicit\u00e0 equivalente, in italiano simboleggiata comunemente con TEQ, \u00e8 una grandezza tossicologica che esprime la concentrazione di una sostanza nociva in termini di quantit\u00e0 equivalente a un composto standard. In pratica, la TEQ esprime il quantitativo di un tossico come concentrazione della sostanza di riferimento in grado di generare i medesimi effetti tossici. La TEQ \u00e8 in relazione con l'effettiva concentrazione di una data sostanza tramite il \"fattore di equivalenza tossica\" (\"TEF\", toxic equivalency factor), parametro adimensionale che moltiplicato per la concentrazione effettiva fornisce la TEQ.\nEsemplificando, un grammo di sostanza A che \u00e8 tossica il doppio di un'altra B, ha la stessa \"tossicit\u00e0 equivalente\" di due grammi di sostanza B.\nLa tossicit\u00e0 equivalente \u00e8 di comune utilizzo per quantificare le diossine e i composti correlati o assimilati (come i furani). Anche i limiti di legge moderni relativi alle emissioni di queste sostanze legate ad attivit\u00e0 antropica utilizzano l'unit\u00e0 di misura espressa comunemente in ng/Nm3 (nanogrammi su metro cubo a condizioni normali) di tossicit\u00e0 equivalente alla tetracloro-dibenzo-p-diossina. L'Organizzazione Mondiale della Sanit\u00e0 ha identificato 17 policloro-dibenzo-p-diossine/policloro-dibenzofurani e 12 policlorobifenili tossici assegnando loro un fattore di equivalenza tossica internazionale relativo alla tetracloro-dibenzo-p-diossina (TCDD), la pi\u00f9 potente tra le diossine. Per questo le normative ambientali hanno progressivamente esteso i limiti secondo tossicit\u00e0 equivalente e le rilevazioni delle emissioni tossiche secondo la norma UNI EN 1948-2006 considerano solo queste 17 sostanze e non tutte le 210 diossine tossiche e non tossiche, il che permette un diretto confronto della tossicit\u00e0 di emissioni diverse e quindi l'imposizione di limiti di legge efficaci."}
{"id": "1378960", "revid": "339392", "url": "https://it.wikipedia.org/wiki?curid=1378960", "title": "Frank L. Buckland Trophy.", "text": ""}
{"id": "1378961", "revid": "228587", "url": "https://it.wikipedia.org/wiki?curid=1378961", "title": "BYO Records", "text": "La BYO records (Better Youth Organization) \u00e8 un'etichetta discografica punk indipendente di Los Angeles, California.\nStoria della BYO Records.\n\u00c8 stata fondata nel 1982 da Mark e Shawn Stern, fratelli e componenti della punk rock band Youth Brigade. BYO fu inizialmente pensato come l'acronimo di \"Better Youth Organization\" e nacque per produrre e promuovere band punk o di generi musicali alternative e di derivazione hardcore punk."}
{"id": "1378974", "revid": "838137", "url": "https://it.wikipedia.org/wiki?curid=1378974", "title": "Helene Madison", "text": "Biografia.\nSpecializzata nello stile libero, vinse tre medaglie d'oro alle Olimpiadi di Los Angeles nel 1932 (100\u00a0m, 400\u00a0m e 4x100\u00a0m sl). In sedici mesi, tra il 1930 e il 1931, stabil\u00ec 16 primati del mondo in varie distanze.\nDopo i Giochi del 1932 apparve in alcuni film (\"The Human Fish\" e \"The Warrior's Husband\") e perci\u00f2, come professionista, non le fu permesso di partecipare alle Olimpiadi del 1936 a Berlino. Dopo la sua carriera natatoria fece altri lavori: insegnante di nuoto, cassiera e infermiera. Divorzi\u00f2 tre volte e visse gli ultimi anni della sua vita da sola, morendo di cancro nel 1970.\nFu inserita nella International Swimming Hall of Fame nel 1966."}
{"id": "1378977", "revid": "1565034", "url": "https://it.wikipedia.org/wiki?curid=1378977", "title": "Angelo Rizzo (vescovo)", "text": "Biografia.\nCompie gli studi in preparazione all'ordinazione sacerdotale, nel seminario vescovile di Caltanissetta e il 31 ottobre 1948, viene ordinato sacerdote dal vescovo di Caltanissetta Giovanni Jacono.\nHa insegnato nel liceo-ginnasio del seminario di Caltanissetta ed ha ricoperto l'incarico di vice-rettore del seminario e Prefetto degli studi.\nNel 1965 il vescovo di Caltanissetta Francesco Monaco, lo nomina arciprete di Montedoro, vicario foraneo, dirigente dell'Ufficio Catechistico diocesano, componente presbiterale della Commissione Regionale e Nazionale e canonico della Cattedrale di Santa Maria La Nova.\nPapa Paolo VI, il 2 febbraio 1974, lo nomina vescovo di Ragusa; riceve la consacrazione episcopale il 18 marzo 1974.\nNel suo ministero episcopale ha ordinato 40 sacerdoti, tra cui Mario Russotto.\nIn seno alla Conferenza Episcopale Italiana, \u00e8 stato membro della Commissione episcopale per il Laicato.\nIl 16 febbraio 2002 papa Giovanni Paolo II ha accettato le sue dimissioni per raggiunti limiti di et\u00e0. Gli succede nell'ufficio Paolo Urso.\nDopo lunga malattia, il 16 luglio 2009 \u00e8 morto a Montedoro, sua citt\u00e0 d'origine, nella casa paterna.\nLe sue spoglie riposano nella Cattedrale di San Giovanni Battista a Ragusa.\nGenealogia episcopale.\nLa genealogia episcopale \u00e8:"}
{"id": "1378997", "revid": "547034", "url": "https://it.wikipedia.org/wiki?curid=1378997", "title": "Victor Webster", "text": "Biografia.\nInizia la sua carriera come attore studiando teatro dalle scuole elementari al college. \u00c8 apparso in qualche episodio di \"Sunset Beach\" e in \"Il tempo della nostra vita\". In seguito partecipa al film \"The Chippendales Murder\". \nVictor Webster \u00e8 cintura nera di Tae Kwon Do e ottiene un record per essere stato imbattuto come kickboxer amatoriale. Ha lavorato in organizzazioni di beneficenza per aiutare i bambini, i diritti degli animali e la violenza sulle donne. Nel 2001 sfonda in tv dopo aver ottenuto il ruolo di Brennan Mulwray in \"Mutant X\". Ottiene poi, nel 2006, il ruolo di Cupido in \"Streghe\"."}
{"id": "1378999", "revid": "287204", "url": "https://it.wikipedia.org/wiki?curid=1378999", "title": "Roberto Duran", "text": ""}
{"id": "1379004", "revid": "110157", "url": "https://it.wikipedia.org/wiki?curid=1379004", "title": "Hainewalde", "text": "Hainewalde \u00e8 un villaggio del sud-est della Sassonia, in Germania, nel Circondario di G\u00f6rlitz vicino al confine a forma di triangolo tra Germania, Polonia e Repubblica Ceca."}
{"id": "1379015", "revid": "74801", "url": "https://it.wikipedia.org/wiki?curid=1379015", "title": "Kologriv", "text": "Kologriv \u00e8 una cittadina della Russia europea centrale, situata nell'Oblast' di Kostroma, 340 chilometri a nordest del capoluogo Kostroma, sul fiume Un\u017ea; \u00e8 il capoluogo amministrativo del \"rajon\" (distretto) Kologrivskij.\nLa cittadina \u00e8 attestata fin dal XVII secolo; lo \"status\" di citt\u00e0 venne concesso dalla zarina Caterina II nel 1779.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1379017", "revid": "726373", "url": "https://it.wikipedia.org/wiki?curid=1379017", "title": "Druid (software)", "text": "Druid \u00e8 un tool grafico multipiattaforma scritto in Java per la creazione di database RDBMS.\nDruid \u00e8 una GUI (Graphical user Interface) cio\u00e8 una interfaccia grafica per creare e gestire database.\nFunzionalit\u00e0.\nGli utilizzatori possono ad es. creare/modificare/cancellare oggetti del DB (tabelle, campi, ...).\nEsso consente di visualizzare graficamente la struttura E/R (modello entit\u00e0/relazioni) di un database.\nDruid pu\u00f2 generare:"}
{"id": "1379020", "revid": "76430", "url": "https://it.wikipedia.org/wiki?curid=1379020", "title": "Ospedale della Piet\u00e0", "text": ""}
{"id": "1379022", "revid": "838137", "url": "https://it.wikipedia.org/wiki?curid=1379022", "title": "Sandra Neilson", "text": "All'et\u00e0 di 16 anni vinse tre medaglie d'oro alle Olimpiadi di Monaco nel 1972 (100m, 4x100m sl e 4x100m mista). La vittoria sui 100m stile libero (in 58\"59) giunse inaspettatamente; la Neilson sconfisse infatti le due favorite, la sua connazionale Shirley Babashoff e l'australiana Shane Gould, allora primatista mondiale della distanza.\nNel 1986 \u00e8 stata inserita nella International Swimming Hall of Fame."}
{"id": "1379024", "revid": "1982", "url": "https://it.wikipedia.org/wiki?curid=1379024", "title": "Castello di Vigliena", "text": ""}
{"id": "1379026", "revid": "76430", "url": "https://it.wikipedia.org/wiki?curid=1379026", "title": "Beatus vir RV 598", "text": ""}
{"id": "1379035", "revid": "729019", "url": "https://it.wikipedia.org/wiki?curid=1379035", "title": "Episodi di Hai paura del buio? (prima stagione)", "text": "La prima stagione della serie televisiva Hai paura del buio? \u00e8 composta da 13 episodi, andati in onda in Canada dal 31 ottobre 1990 al 19 giugno 1991 su YTV e in Italia dal 1994 su RaiUno."}
{"id": "1379039", "revid": "1354930", "url": "https://it.wikipedia.org/wiki?curid=1379039", "title": "Giro di Campania", "text": "Il Giro di Campania \u00e8 stata una corsa in linea (56 edizioni) e una corsa a tappe (7 edizioni) maschile di ciclismo su strada, che si svolse in Campania, dal 1911 al 2001.\nStoria.\nVenne organizzato per la prima volta nel 1911, per volont\u00e0 di alcuni giornalisti de \"Il Mattino\"; la corsa per\u00f2 fu molto travagliata, causa anche le pessime condizioni delle strade campane e sino al 1931 non ebbe una cadenza annuale, anzi, fino a quella data solo sette furono le edizioni disputate, e tutte quante come corsa a tappe.\nNel 1931 si trasform\u00f2 da gara a tappe a corsa in linea e la sua fortuna aument\u00f2, grazie anche al lavoro di promozione e di rilancio operata da Gino Palumbo, che la fece diventare una delle classiche del panorama ciclistico italiano. Il 28 marzo 1973, durante la quarantunesima edizione, la manifestazione venne interrotta a causa di un blocco stradale. Nel 1977 la gara fu anche valida come Campionato Italiano. Durante gli anni novanta la corsa ebbe problemi economici ed organizzativi che ne intaccarono il prestigio tanto da non farla disputare per diversi anni; nel 2000 e nel 2001 venne riproposta nel calendario, ma poi fu nuovamente soppressa.\nPercorso.\nQuello della classica campana era un percorso duro e selettivo, che raramente consent\u00ec l'arrivo a ranghi compatti, poich\u00e9 presentava i suoi punti salienti nelle probanti salite intorno a Napoli (quella del Vesuvio su tutte) e negli strappi della costiera amalfitana.\nAlbo d'oro.\n\"Aggiornato all'edizione 2001.\" \"In corsivo l'edizione non ufficiale.\""}
{"id": "1379040", "revid": "287204", "url": "https://it.wikipedia.org/wiki?curid=1379040", "title": "Tu sei tu", "text": "Tu sei tu (1977), Pull - QLP 115, \u00e8 il sesto album del gruppo pop italiano \"I Cugini di Campagna\".\nL'album si compone di 10 brani, composti interamente da due componenti del gruppo Ivano Michetti e Flavio Paulin. Sar\u00e0 anche l'ultimo album nel quale quest'ultimo sar\u00e0 presente e che metter\u00e0 in dubbio per qualche tempo l'esistenza stessa della formazione, fino all'arrivo di Paul Manners, che lo sostituir\u00e0.\nUna particolarit\u00e0 \u00e8 legata all'edizione a 45 giri del brano che d\u00e0 il titolo all'album: in un primo tempo venne deciso di abbinare come lato b il brano \"Ges\u00f9\", che per\u00f2, forse per il testo, che esprimeva i dubbi di un uomo in cerca di Dio, venne sostituito all'ultimo momento dal memo rischioso \"Donna\". Le copertine gi\u00e0 stampate vennero forate nel mezzo e riutilizzate per accogliere le edizioni per Juke-Box della casa discografica Fonit Cetra, distributrice anche della Pull.\nTracce.\nLato A\nLato B\nSingoli.\nLato A: \"Conchiglia bianca\" (3.58) &lt;br&gt;\nLato B: \"Oh Eva\" (3.49)\nLato A: \"Tu sei tu\" (3.52) &lt;br&gt;\nLato B: \"Donna\" (4.04)"}
{"id": "1379055", "revid": "968255", "url": "https://it.wikipedia.org/wiki?curid=1379055", "title": "Monserrato", "text": "Monserrato (\"Pauli\" in sardo) \u00e8 un comune italiano di abitanti della citt\u00e0 metropolitana di Cagliari in Sardegna, conurbato col capoluogo.\nGeografia fisica.\nTerritorio.\nSituato nella pianura del Campidano, in prossimit\u00e0 dello stagno di Molentargius e delle saline, Monserrato fa parte della conurbazione cagliaritana, cuore della citt\u00e0 metropolitana del capoluogo sardo, assieme a Cagliari, Pirri, Selargius, Quartucciu e Quartu Sant'Elena.\nOrigini del nome.\nIl nome sardo \"Pauli o Paulli\" significa \"palude\". Gi\u00e0 nel Medioevo assunse il nome di \"Pa\u00f9ly\", prima, e poi quello di \"Pa\u00f9li Pirri\". Successivamente al 1881 divenne \"Pa\u00f9li Monserrato\" e dall'11 aprile 1888, con Regio decreto e per volere del Consiglio comunale, prese il nome di \"Monserrato\", parola riconducibile alla Madonna di Montserrat (nei pressi di Barcellona).\nStoria.\nLa fondazione del primo nucleo abitativo risale al periodo romano. Nel medioevo noto col nome di \"Pauli\", era compreso nel giudicato di Cagliari, nella curatoria del Campidano di C\u00e0lari. Nel 1258, dopo lo smembramento del giudicato fu amministrato da funzionari pisani fino al 1324 quando a seguito della conquista aragonese fu concesso in feudo. La peste del 1348 spopol\u00f2 il villaggio, nel 1366 divenne feudatario Guglielmo Canelles, che per\u00f2 fu osteggiato dalle truppe arborensi che occuparono il territorio fino al 1410. Pauli torn\u00f2 al regno di Sardegna dopo la battaglia di Sanluri. Nel 1426 il villaggio fu concesso a Dalmazio Sanjust che inizi\u00f2 un'opera di risanamento che permise lo sviluppo della cittadina favorendo l'agricoltura specialmente vinicola. Il feudatario possedeva il paese col titolo di \"conte di San Lorenzo\".\nDopo l'abolizione del feudalesimo, nel 1848 entr\u00f2 a far parte della provincia di Cagliari divenendo comune autonomo sino al 1928, anno in cui fu accorpato al comune di Cagliari.\nHa riacquistato la propria autonomia il 18 novembre 1991 dopo un referendum e mediante una legge regionale. In tale occasione, per\u00f2, \u00e8 passato da 1.137 ettari di territorio comunale a 650 ettari (\u00e8 stato privato della piana di San Lorenzo perch\u00e9 una striscia di terreno del comune di Selargius ne interrompeva la continuit\u00e0 territoriale). Su questo tema \u00e8 ancora in corso una causa legale tra il Comune di Monserrato e il Comune di Cagliari..\nSociet\u00e0.\nEtnie e minoranze straniere.\nAl 31 dicembre 2019 la popolazione straniera ammontava a 275 persone, pari all'1,4% della popolazione totale. Le nazionalit\u00e0 principali sono:\nLingue e dialetti.\nLa variante del sardo parlata a Monserrato \u00e8 il campidanese comune.\nCultura.\nIstruzione.\nA Monserrato sorge la Cittadella Universitaria, un grande complesso nel quale sono stati decentrati diversi atenei dell'Universit\u00e0 degli Studi di Cagliari e che comprende inoltre un Policlinico Universitario.\nEconomia.\nIn questi ultimi decenni, la citt\u00e0 ha conosciuto un apprezzabile sviluppo nel settore edilizio, economico, sociale e culturale.\nParticolarmente evidente \u00e8 lo sviluppo edilizio, caratterizzato dalla presenza di nuovi e moderni quartieri che fanno parte integrante del vecchio centro urbano, in cui si possono ancora osservare le tipiche case campidanesi costruite in \"ladiri\" (mattoni crudi di paglia e fango) e tufo, caratterizzate dalle bellissime \"lolle\" (ampi loggiati di tipo spagnolesco, ornati di fiori e piante) e dagli imponenti portali in legno arricchiti da intagli e decorazioni.\nL'economia del paese era tradizionalmente fondata sull'agricoltura e in particolare sulla viticoltura. Ancora oggi il maggiore impianto produttivo \u00e8 la Cantina Sociale (fondata nel 1924, la prima della Sardegna) che produce vini pregiati quali il Nuragus, Monica, Moscato, Nasco, Gir\u00f2. Non \u00e8 difficile notare nel centro storico ancora qualche foglia di palma, posta di fianco al portale dell'abitazione, che sta ad attestare la vendita di vino di produzione familiare.\nInfrastrutture e trasporti.\nMonserrato \u00e8 interessata dal percorso della S.S. 554, collegata alle S.S. 131 (Cagliari - Porto Torres), S.S. 130 (Cagliari - Iglesias), S.S. 125 (Cagliari-Olbia).\nLe stazioni di San Gottardo e Monserrato, gestite dall'ARST, vedono treni per Mandas e Isili lungo la ferrovia Cagliari-Isili, oltre al servizio turistico denominato Trenino Verde.\nI servizi urbani sono svolti tramite autocorse CTM e mediante la linea tranviaria ARST che collega la fermata di San Gottardo, adiacente stazione, con la ex stazione ferroviaria di Cagliari - Piazza Repubblica, con la fermata del Policlinico Universitario e con la stazione di Settimo San Pietro, raggiungibile sia via tram che via treno. I collegamenti regionali sono svolti con autoservizi ARST.\nDal 1893 al 1971 Monserrato fu inoltre attraversata dalla tranvia extraurbana Cagliari-Quartu Sant'Elena, esercita dapprima con trazione a vapore e in seguito, incorporata nella rete tranviaria di Cagliari, con tram elettrici."}
{"id": "1379056", "revid": "79354756", "url": "https://it.wikipedia.org/wiki?curid=1379056", "title": "World Series of Football", "text": ""}
{"id": "1379062", "revid": "198277", "url": "https://it.wikipedia.org/wiki?curid=1379062", "title": "Franco Tancredi", "text": "Vincitore di uno scudetto (1983) e quattro Coppe Italia (1980, 1981, 1984, 1986) con la , nel 2012 \u00e8 stato inserito nella \"hall of fame\" della squadra capitolina. Ha conquistato anche una Coppa Mitropa con la maglia del nel 1991.\nCaratteristiche tecniche.\nNonostante la statura non eccelsa, Tancredi era un eccellente \"para-rigori\", caratteristica che si rivel\u00f2 decisiva nell'ambito delle due Coppe Italia vinte consecutivamente, nel 1980 e nel 1981, con la maglia della Roma. Per neutralizzare i tiri dal dischetto, faceva affidamento sull'elasticit\u00e0 negli arti inferiori, sull'assidua pratica negli allenamenti e, in misura minore, sullo studio dei rigoristi avversari. Nel compiere i suoi interventi, sfruttava spesso la mano opposta alla direzione del tuffo.\nCarriera.\nGiocatore.\nClub.\nCrebbe nel vivaio del , squadra della sua citt\u00e0, dapprima come ala, salvo poi essere spostato al ruolo di portiere dal suo allenatore, Nicola Tribuiani. Con i giallorossi debutt\u00f2 in Serie C nel 1972, quando era gi\u00e0 in pianta stabile nel giro delle nazionali giovanili. Nella stagione 1973-74, a diciotto anni, disput\u00f2 con gli abruzzesi il suo primo campionato da titolare, sempre in terza serie. A fine stagione fu prelevato dal che gli affid\u00f2 il ruolo di riserva di Enrico Albertosi, senza esordire in massima categoria.\nDopo un'annata da titolare al , in Serie B, nel 1977 approd\u00f2 alla , con la cui maglia esord\u00ec il 28 gennaio 1979. Rimarr\u00e0 con la squadra capitolina sino al 1990.\nIl 13 dicembre 1987 allo stadio di San Siro, durante la partita Milan-Roma, al rientro in campo per l'inizio del secondo tempo Tancredi venne colpito da due petardi lanciati da un tifoso rossonero: il primo esplose accanto alle gambe del portiere giallorosso, subito dopo la seconda esplosione all'altezza del volto, mentre il numero uno \u00e8 a terra; subito soccorso viene trasportato, privo di sensi, all'ospedale San Carlo. Dopo due giorni verr\u00e0 dimesso, non riportando gravi danni. La partita continu\u00f2 regolarmente con l'ingresso in campo del diciassettenne, al debutto in massima serie, Angelo Peruzzi, terminando con il risultato di 1-0 per il Milan (gol su rigore di Pietro Paolo Virdis); in seguito la Disciplinare decreter\u00e0 la vittoria a \"tavolino\" per 2-0 della formazione romanista.\nCon la maglia della Roma vinse da protagonista uno scudetto (stagione 1982-83) e quattro Coppe Italia (1980, 1981, 1984, 1986): in occasione delle finali del 1980 e del 1981, entrambe decise ai tiri di rigore, neutralizz\u00f2 cinque \"penalty\" (tre nella prima occasione e due nella seconda, sempre contro il ), contribuendo in modo determinante alle due vittorie consecutive della Roma. Fu inoltre giudicato, da una giuria di esperti, il miglior portiere della stagione 1983-1984. Con la Roma, in campionato, ha disputato 288 partite di cui 258 consecutive, una striscia che in Serie A \u00e8 seconda solo a quella di Dino Zoff, capace di giocare 332 incontri di fila.\nNall'estate 1990 si trasfer\u00ec proprio al Torino, disputando l'ultima sua stagione da professionista come riserva dell'emergente Luca Marchegiani, e collezionando 6 presenze in campionato.\nIn carriera ha totalizzato complessivamente 294 presenze in Serie A e 28 in Serie B.\nNazionale.\nNel 1984 fu chiamato da Enzo Bearzot a difendere la porta della nazionale olimpica ai Giochi di : disput\u00f2 da titolare cinque delle sei partite (salt\u00f2 solo la gara persa con la , ininfluente ai fini della qualificazione), con gli azzurri che chiusero il torneo al quarto posto. Per il in Messico fu in lizza, fino alla vigilia dell'esordio, per una maglia da titolare; dopo un ballottaggio di oltre un anno con Giovanni Galli (i due si alternarono in ogni gara disputata per 45' ciascuno), Bearzot scelse infine il portiere della , nonostante Tancredi fosse dato per favorito. In seguito, Bearzot pens\u00f2 di schierare Tancredi dopo la seconda partita del girone, pareggiata dall'Italia contro l', ma non lo fece per non \u00abrovinare Galli come atleta e come uomo\u00bb.\nAllenatore.\nDopo il ritiro dall'attivit\u00e0 agonistica \u00e8 rimasto nel mondo del calcio, iniziando a svolgere la professione di preparatore atletico per portieri, esercitata nella Roma (prima squadra e giovanili). Il 27 maggio 2004 ha lasciato la societ\u00e0 capitolina per seguire Fabio Capello alla , con le stesse mansioni; nell'occasione, una frangia della tifoseria romanista non prese bene il passaggio di Tancredi ai rivali bianconeri.\nIl 5 luglio 2006 ha lasciato i bianconeri per andare nel club spagnolo del seguendo, una seconda volta, Capello. Il 28 giugno 2007 viene esonerato con tutto lo staff del tecnico.\nDal 7 gennaio 2008, sempre assieme all'allenatore friulano, svolge il suo ruolo di preparatore dei portieri per la nazionale inglese. Il 14 luglio 2011 riapproda ancora una volta alla Roma, sempre come preparatore dei portieri, ma questa volta sotto le direttive tecniche di Luis Enrique. L'8 febbraio 2012 lascia frattanto la nazionale inglese, dopo le dimissioni di Capello. Il 15 giugno viene sollevato dall'incarico anche a Roma, per il difficile rapporto con gli allora estremi difensori della rosa giallorossa.\nDopo meno di un mese Tancredi viene indicato da Capello, fresco di nomina come commissario tecnico della , come nuovo preparatore dei portieri, rifiutando tuttavia l'offerta. Il 19 giugno 2015 entra nello staff del , lavorando agli ordini dell'allenatore Christian Panucci. Il successivo 25 novembre, dopo l'esonero di Panucci e la nomina di Bortolo Mutti, rimane inizialmente nello staff tecnico dei labronici, ma il giorno seguente viene ufficializzato che il preparatore dei portieri \u00e8 Gianni Piacentini, venendo cos\u00ec esonerato.\nIl 27 gennaio 2016 il Livorno richiama alla guida tecnica Panucci, e Tancredi assume nuovamente il ruolo di preparatore dei portieri della squadra toscana. Il successivo 1\u00ba luglio, con la nuova nomina di Panucci come tecnico della , diventa il preparatore dei portieri dei rossoverdi; tuttavia viene sollevato dall'incarico appena il 14 agosto seguente, qualche giorno dopo l'allontanamento del mister ligure.\nIl 14 giugno 2017 viene ufficializzato come preparatore dei portieri dello Jiangsu Suning in Cina tornando cos\u00ec a collaborare con Fabio Capello."}
{"id": "1379066", "revid": "2110845", "url": "https://it.wikipedia.org/wiki?curid=1379066", "title": "Hugues de Varine", "text": "Dopo aver conseguito gli studi in archeologia e storia ha intrapreso numerosi viaggi nei paesi arabi. A Beirut ha creato un centro di documentazione culturale.\n\u00c8 stato uno dei protagonisti del movimento della Nuova Museologia, ha diretto l'International Council of Museums (ICOM) dal 1965 al 1976 ed \u00e8 stato, con Georges Henri Rivi\u00e8re, uno dei padri fondatori degli ecomusei. In seguito, si \u00e8 occupato soprattutto di sviluppo locale, intrecciando strettamente la riflessione teorica con un'intensa esperienza professionale."}
{"id": "1379074", "revid": "287204", "url": "https://it.wikipedia.org/wiki?curid=1379074", "title": "Austin-Healey 3000", "text": "La Austin-Healey 3000, conosciuta anche come \"Big Healey\", \u00e8 un'auto sportiva britannica prodotta dalla Austin-Healey, marchio parte del gruppo BMC, tra il 1959 ed il 1967.\nIl contesto.\nLa 3000 nacque nella primavera del 1959 come naturale evoluzione della precedente Austin-Healey 100/6 da cui ereditava telaio, carrozzeria e motore 6 cilindri in linea ma con cilindrata aumentata a fino alla soglia dei 3000 cm\u00b3, da cui il nome.\nSia la 3000 che la sua antenata 100 erano note come \"le Austin-Healey\", poich\u00e9, sino all'entrata in produzione della pi\u00f9 piccola Sprite, erano le uniche vetture a portare il marchio Austin-Healey. \nLe scocche venivano prodotte dalla Jensen e rifinite nello stabilimento di Abingdon, di propriet\u00e0 della Austin.\nLa produzione.\nLa 3000 venne prodotta in tre serie distinte note come Mk I, Mk II e Mk III.\nMark I.\nLa 3000 originale venne costruita dal marzo 1959 al marzo 1961 e divenne nota come Mark I solo dopo l'uscita della Mark II. Rispetto alla precedente 100/6 la MkI monta lo stesso motore 6 cilindri in linea ad aste e bilancieri ma con cilindrata maggiorata a 2912 cm\u00b3 (alesaggio aumentato a 83,36 mm), rapporto di compressione 9:1 e 2 carburatori SU HD6 semi-invertiti, con 124 CV di potenza a 4000 giri/min e 22,4 Kgm di coppia a 2700 giri/min (calcolati per\u00f2 con il metodo SAE). Con questo motore (tipo 29D) la vettura toccava i 183 Km/h. Le altre differenze riguardano i freni, con gli anteriori a disco Girling.\nCome la 100/6 inizialmente era disponibile in versione 2 posti (codice interno BN7) e 2+2 posti (codice interno BT7) e tra gli optional figuravano ruote a raggi, overdrive, parabrezza laminato, riscaldamento, piantone dello sterzo regolabile, hard-top in vetroresina e verniciatura bicolore.\nTra il luglio e il novembre del 1959 venne adottato uno starter automatico, abbandonato perch\u00e9 rivelatosi inaffidabile, a dicembre 1959 venne montato un radiatore maggiorato, a giugno 1960 furono adottate di serie di gomme Dunlop RS5 e a dicembre dello stesso anno vennero rivisti i catarifrangenti posteriori e ingranditi i fanali anteriori.\nIn totale vennero prodotte 13.650 Mark I (2.825 BN7 e 10.825 BT7).\nMark II.\nNel marzo 1961 venne messa in vendita la nuova 3000 Mark II, come la MkI sia in versione 2 posti (BN7) che 2+2 (BT7).\nLa 3000 Mark II adotta 3 carburatori SU HS4 al posto dei 2 precedenti, modifica effettuata probabilmente per consentire l'adozione in gara di 3 carburatori Weber, e albero a camme riprofilato per ottenere 132 CV (SAE) a 4750 giri/min e 23 Kgm di coppia (SAE) a 3000 giri/min e raggiungere i 180 Km/h. Anche la scocca venne modificata con una nuova mascherina ovale completa a barre verticali e gli attacchi delle cinture di sicurezza mentre dall'agosto 1961 divenne disponibile il servofreno come optional, il che miglior\u00f2 notevolmente le prestazioni in frenata, e dal novembre dello stesso anno venne modificata la posizione della leva del cambio, che divenne centrale anzich\u00e9 a sinistra del tunnel della trasmissione.\nNel gennaio 1962 venne lanciata la nuova versione della 3000, la pi\u00f9 lussuosa Sport Convertible 2+2 posti (BJ7) che rimpiazz\u00f2 nel listino sia la BN7 MK II, nel marzo 1962, che la BT7 Mark II, nel giugno 1962.\nI cambiamenti pi\u00f9 importanti riguardarono la nuova capote ripiegabile dall'abitacolo (fino ad allora la capote poteva essere montata solo a vettura ferma con una complicata procedura), vetri discendenti e un parabrezza pi\u00f9 avvolgente. Il motore (tipo 29F) su cui i tripli carburatori SU, difficili da regolare, vennero rimpiazzati da due SU HS6, sviluppava 131 CV (SAE) a 4750 giri/min e 21,8 Kgm di coppia a 3000 giri/min che spingevano l'auto fino a 188 Km/h. Gli optional erano simili a quelli della Mk I ma quando usc\u00ec la BJ7 venne eliminato l'hard-top di fabbrica.\nUna 3000 Mk II BT7 con hardtop e overdrive, testata dalla rivista britannica \"The Motor\" nel 1961, raggiunse una velocit\u00e0 massima di 112.9\u00a0mph (181.7\u00a0km/h), accelerando da 0\u201360\u00a0mph (97\u00a0km/h) in 10.9 secondi.\nLa BJ7 usc\u00ec di produzione nell'ottobre 1963 con l'introduzione della 3000 MK III dopo che furono prodotte 11.564 MkII: 355 BN7 Mark II, 5.096 BT7 Mark II, e 6.113 BJ7.\nMark III.\nLa 3000 Mk III (BJ8) venne lanciata nell'ottobre 1963 e rimase in produzione fino alla fine del 1967 nonostante alcune vetture siano state completate anche nel 1968.\nLa Mk III fu la pi\u00f9 potente e lussuosa di tutte le Big Healey. Infatti ha un motore da 148 CV e un nuovo cruscotto impiallacciato in radica di noce, strumenti a fondo nero, consolle centrale, avviamento a chiave, finestrini discendenti, e un nuovo divano posteriore abbattibile. La potenza del motore (tipo 29K) venne incrementata grazie a un nuovo design dell'albero a camme e delle molle valvole, a 2 carburatori SU HD8, e un nuovo sistema di scarico; grazie a questi accorgimenti si raggiunsero i 148 CV a 5250 giri/min e i 22 Kgm di coppia a 3500 giri/min e la vettura toccava i 194 Km/h. Il servofreno divenne standard e il prezzo aument\u00f2 leggermente.\nGli optional rimasero gli stessi salvo per i rivestimenti in pelle dei sedili e il servofreno, che divenne di serie. Nel maggio 1964 venne modificato l'assetto, che guadagn\u00f2 altezza da terra grazie a nuove molle posteriori a sei spire.\nNel marzo 1965 venne lanciata la MK III \"Phase II\" con indicatori di direzione separati.\nIn totale vennero prodotte 17.712 Mark III (BJ8) tra Phase I e II.\nLa fine della produzione.\nLa 3000 fu un successo nelle esportazioni senza precedenti: delle 51.315 vetture assemblate (comprese anche alcune 100/6) tra il 1957 e il 1968, di cui ben 45.596, ovvero l'88,8% della produzione, oltrepassarono l'atlantico finendo negli USA.\nLa Mk III sar\u00e0 anche l'ultima Austin-Healey di grossa cilindrata: le continue fusioni tra i gruppi automobilistici britannici fecero s\u00ec che il marchio Austin-Healey avesse delle rivali \"in casa\", come MG e Triumph. Per sostituire la 3000 Donald Healey propose di montare su un telaio e una carrozzeria Mk III allargata di 15.24 cm un motore 4 litri Rolls-Royce e il cambio automatico Borg-Warner. Tuttavia questa soluzione si rivel\u00f2 costosa da realizzare e inadeguata al mercato americano a causa delle norme di sicurezza che sarebbero state introdotte nel 1968. Senza la clientela americana l'operazione Healey-Rolls-Royce sarebbe stata certamente un fallimento e cos\u00ec l'eredit\u00e0 della 3000 venne raccolta dalla MG C, una MG B adattata per accogliere il motore sei cilindri della Austin-Healey.\nLa potenza del motore era calcolata, come per quasi tutte le auto sportive inglesi dell'epoca (tranne la MG e qualche modello Triumph), con il metodo americano SAE Society of Automotive Engineers, che dava un motore pi\u00f9 potente che non su strada, poich\u00e9 misurato al banco, privo degli accessori che assorbivano potenza, come marmitte, filtri ai carburatori, ecc.; per cui alla potenza SAE va tolto un 10/15% per ottenere gli effettivi cavalli, definiti con metodo DIN (CV), e cio\u00e8 con auto su strada.\nLe competizioni.\nLe Austin Healey 3000 hanno avuto una storia lunga e importante nelle competizioni e hanno corso nei pi\u00f9 importanti rally del periodo e ancora oggi continuano ad essere utilizzati nelle rievocazioni storiche. Il reparto corse BMC us\u00f2 subito le 3000 (in tutte le versioni) nei rally fino al 1965, quando furono lentamente dismesse a causa del cambio di regolamento che favoriva le pi\u00f9 moderne Mini Cooper 'S'. I pi\u00f9 noti piloti ufficiali che ottennero successi con le 3000 furono Pat Moss (sorella del pi\u00f9 noto Stirling) e Ann Wisdom, i gemelli Erle e Donald Morley, Bill Shepard e Rauno Aaltonen. \nNegli USA mentre le \"vecchie\" 100 avevano stabilito diversi record di velocit\u00e0 terrestre sui laghi salati dello Utah le 3000 parteciparono a numerose competizioni in pista, grazie ai permissivi regolamenti americani, tra cui la prestigiosa 12 Ore di Sebring con John Gott, Clive Baker e John Chatam."}
{"id": "1379084", "revid": "86599", "url": "https://it.wikipedia.org/wiki?curid=1379084", "title": "Superficie di Plutone", "text": "La superficie di Plutone \u00e8 composta generalmente da ghiaccio d'acqua, metano, azoto e monossido di carbonio ghiacciati; la sua temperatura dovrebbe essere compresa tra e \u00a0\u00b0C.\nSecondo l'astronomo Mike Brown, Plutone ha la superficie pi\u00f9 cangiante di tutto il Sistema Solare.\nOsservazioni della superficie di Plutone.\nFino al 2015, anno di passaggio della sonda New Horizons, non \u00e8 stato possibile risolvere i dettagli morfologici della geografia plutoniana a causa dell'enorme distanza del pianeta nano dalla Terra, mentre appare predominante un colore rossastro della stessa.\nLe immagini inviate dal telescopio spaziale Hubble hanno una risoluzione simile alle immagini di Marte prese ai telescopi terrestri: i contorni sono contrastati, i bordi offuscati e le caratteristiche chiaro-scure si mescolano assieme. Le varie immagini prese sono frutto di un programma di elaborazione delle stesse che copre l'85% della superficie del pianeta nano e suggerisce che Plutone possiede una cintura equatoriale scura e regioni con pi\u00f9 alto potere riflettente ai poli.\nUna mappa realizzata tramite 12 osservazioni effettuate dal telescopio spaziale Hubble nel 2002 e 2003 ha rivelato sostanziali mutazioni nella topografia plutoniana rispetto alle osservazioni precedenti (1994), sulla cui natura ci si interroga tuttora. \u00c8 plausibile che l'avanzamento delle stagioni (nel 2002-2003 Plutone era nella sua primavera) possa provocare l'evaporazione dell'azoto ghiacciato dal suolo dell'emisfero settentrionale e conseguenti precipitazioni nevose sull'emisfero sud (attualmente in ombra e non visibile dalla Terra). Nel corso delle osservazioni \u00e8 stato anche riscontrato un aumento della tonalit\u00e0 rossa del pianeta rispetto agli anni precedenti e a fronte di una stabilit\u00e0 cromatica del suo satellite Caronte.\nTopografia di Plutone.\nDalla sua scoperta fino al 2015, Plutone non era mai stato osservato con sufficiente dettaglio per identificare una qualsiasi struttura. Poi con la prima foto \"da abbastanza vicino\" venne individuata una larga macchia chiara che per la sua forma assunse il nome di \"cuore di Plutone\" (la Tombaugh Regio, dallo scopritore del pianeta nano Clyde Tombaugh) senza per\u00f2 essere ancora in grado di definirne la natura. Ci vollero per\u00f2 ancora parecchi mesi prima che la sonda New Horizons potesse inviare immagini di maggior dettaglio che permisero di individuare svariate caratteristiche e ottenere una prima topografia di qualit\u00e0 della sua superficie. Ad oggi l'IAU ha individuato sulla superficie di Plutone cavi, crateri, dorsum, fossae, montes, planitia, regio e terrae.\nI cavi, al singolare cavus, sono depressioni irregolari particolarmente ripide la cui origine non \u00e8 l'impatto di un asteroide sul corpo celeste.\nI crateri sono delle depressioni circolari sulla superficie di un corpo celeste, e si differenziano dai cavus perch\u00e9 sono causati da impatti dello stesso corpo celeste con asteroidi, meteoroidi e comete.\nI dorsa, al singolare dorsum, sono formazioni geologiche simili a creste, o comunque di forma allungata e sopraelevate rispetto al terreno circostante, presenti su altri corpi celesti.\nLe fossae, al singolare fossa, sono depressioni allungate in senso longitudinale, oppure valli particolarmente lunghe e rettilinee.\nI montes, al singolare mons, sono una variet\u00e0 di geomorfologie osservabili sulla superficie di pianeti o su altri corpi celesti di composizione solida, quali ad esempio i rilievi che circondano un grande cratere d'impatto, le creste o delle semplici montagne isolate, anche di origine vulcanica.\nLe planitiae, al singolare planitia, sono bassipiani o regioni prive di rilievi.\nLe regiones, al singolare regio, sono vaste aree sulla superficie di un pianeta o di un altro corpo celeste che si contraddistinguano dalle regioni circostanti per la maggiore o minore riflettivit\u00e0 o per il diverso colore.\nLe terrae, al singolare terra, sono continenti o vaste regioni presenti sulla superficie di pianeti o altri corpi celesti.\nMorfologia della superficie.\nLa temperatura stimata su Plutone \u00e8 di 40 K, circa -233\u00a0\u00b0C, per cui ogni materiale sulla superficie di Plutone \u00e8 ghiacciato.\nLe immagini della \"New Horizons\" hanno confermato che la superficie di Plutone \u00e8 molto varia, e presenta aree con grandi differenze in luminosit\u00e0 e colore, un contrasto che lo rende simile alla luna di Saturno Giapeto. Il colore della superficie varia dal nero carbone, all'arancione scuro e al bianco, generalmente pi\u00f9 arancione e meno rosso di quella di Marte e pi\u00f9 simile a quello di Io. Caratteristiche importanti della superficie sono Tombaugh Regio, il \"Cuore\", che si presenta come una grande area luminosa, Cthulhu Macula, grande area scura chiamata anche \"Whale\" per la forma che ricorda quella di una balena, e Brass Knuckles, una serie di aree scure equatoriali tra il \"cuore\" e la coda della \"balena\".\nIl Polo Nord \u00e8 ricco di ghiaccio di metano, in quanto dal 1987 quest'area \u00e8 illuminata dal Sole e l'azoto si \u00e8 sublimato ghiacciandosi nuovamente in zone pi\u00f9 fredde.\nSputnik Planitia.\nSputnik Planitia, situata nel lobo occidentale del Cuore, \u00e8 un bacino di 1.000 chilometri composto da azoto e monossido di carbonio ghiacciati, suddiviso in cellule poligonali del diametro di circa 33\u00a0km, che presenta segni evidenti di flussi glaciali sia dentro che fuori dal bacino. La New Horizons in questa zona non ha rilevato crateri, il che suggerisce che la sua superficie abbia meno di 10 milioni di anni; gli ultimi studi suggeriscono che la superficie abbia un'et\u00e0 di anni. Il team scientifico della \"New Horizons\" ha affermato che Plutone mostra una variet\u00e0 sorprendentemente ampia di forme geologiche, comprese quelle derivanti da fenomeni glaciologici, tettonici, interazioni tra superficie e atmosfera, impatti, possibili processi criovolcanici e movimenti di massa.\nDune trasversali di Sputnik Planitia.\nNella parte occidentale di Sputnik Planitia ci sono zone di dune trasversali formate dai venti che soffiano dal centro del bacino in direzione delle montagne circostanti. La lunghezza delle dune \u00e8 compresa tra 0,4\u20131\u00a0km e sono probabilmente costituite da particelle di metano della grandezza di 200-300\u00a0\u03bcm.\nPresenza di ghiaccio d'acqua e orografia.\nLa New Horizons ha anche rilevato presenza di ghiaccio d'acqua sulla superficie di Plutone, soprattutto vicino a Sputnik Planitia e nella Virgil Fossa.\nNel \"cuore\" di Plutone (Tombaugh Regio) ci sono montagne di ghiaccio alte fino a 3500 metri, composte principalmente di ghiaccio d'acqua e concentrate nella Sputnik Planitia.\nComposizione della superficie.\nPlutone subisce importanti cambiamenti climatici stagionali dovuti alla forte eccentricit\u00e0 della sua orbita attorno al Sole; infatti la distanza del pianeta nano dalla stella varia da 4,4 a 7,4 miliardi di chilometri. Nel perielio si ipotizza avvenga una sublimazione della superficie, come succede nelle comete, con la presumibile produzione di una tenue atmosfera; durante l'allontanamento dal Sole l'atmosfera si raffredda e viene parzialmente dispersa nello spazio, mentre quella che rimane si deposita al suolo, forse sotto forma di neve. Quindi ogni 248 anni, che \u00e8 il periodo orbitale di Plutone, il ghiaccio che si trova in superficie viene rinnovato e di conseguenza l'albedo di Plutone aumenta.\nLe superfici di Plutone e Caronte sono soggette a continui impatti che portano a scoprire i materiali interni originari nascosti nella crosta carboniosa; gli spettri rivelano per Plutone la traccia di ghiaccio di metano e quella dominante di ghiaccio d'acqua per Caronte.\nNel suo passaggio ravvicinato il 14 luglio 2015 la sonda statunitense New Horizons ha rilevato la presenza di ghiacciai in movimento composti di metano, monossido di carbonio e azoto sui margini della plutoniana pianura chiamata \"Sputnik\".."}
{"id": "1379087", "revid": "6923", "url": "https://it.wikipedia.org/wiki?curid=1379087", "title": "Ferrari 342 America", "text": "La 342 America, nata nel 1951 sulle orme della 340 America, era una autovettura da granturismo prodotta dalla Ferrari dal 1951 al 1953.\nIl contesto.\nSull'orma delle vittorie di Villoresi e Cassani nella Mille Miglia con la 340, si decise di avviare anche di quel modello la produzione di un modello granturismo e, gi\u00e0 nell'ottobre dell'anno stesso, venne presentata al salone di Parigi in anteprima un imponente coup\u00e9 carrozzato da Ghia denominato appunto 342 America. Fu per\u00f2 Pinin Farina a creare gli allestimenti pi\u00f9 eleganti ed originali per questo modello. Infatti, gi\u00e0 dal '52 il carrozziere torinese ha iniziato una stretta e prolifica collaborazione con la casa del cavallino rampante, che si ripresenter\u00e0 vincente negli anni a seguire.\nL'auto era pensata per una clientela che pensava poco alla sportivit\u00e0, ed infatti il motore di 4101cm\u00b3 era stato \"addolcito\", abbassando il regime massimo di rotazione a 5000 rpm, rispetto 6000 della versione 340, e accoppiandolo ad un cambio a 4 marce sincronizzato e ad un passo maggiorato a 2650\u00a0mm, affinch\u00e9 ne beneficiassero il comfort e la guidabilit\u00e0 della vettura, resa pi\u00f9 idonea ad un uso da strada.\nFu Pinin Farina che cominciava ad affermarsi a Maranello, a costruire le 342 pi\u00f9 famose e riconosciute: fece una cabriolet nera per l'ex re Leopoldo III del Belgio (che per\u00f2 montava il motore della Ferrari 375 da 4493,73\u00a0cm\u00b3) ed una color argento che fu esposta al Salone di New York del 1953, sul quale il carrozzatore ripropose le linee pulite ed eleganti gi\u00e0 vedute sulla 212 Inter.\nNel 1952 la gamma venne ampliata, poich\u00e9 vennero ad aggiungersi due coup\u00e9, uno nero ed uno argentato, entrambi caratterizzati da una prominente calandra e dall'adozione del lunotto panoramico, e dotati anch'essi di indubbia personalit\u00e0 estetica. Le caratteristiche del disegno dovevano ovviamente rispettare le aspettative della casa, che era all'epoca ancora alla ricerca di un interprete che sapesse conferire originalit\u00e0 alle proprie automobili da strada.\nL'ultimo dei sei esemplari prodotti venne invece carrozzato da Vignale."}
{"id": "1379092", "revid": "2108263", "url": "https://it.wikipedia.org/wiki?curid=1379092", "title": "Luigi di Taranto", "text": " Filippo di Taranto usava lo stemma del padre Filippo I d'Angi\u00f2 (quello successivo al matrimonio).\nBiografia.\nFiglio di Filippo I di Taranto e Caterina di Valois-Courtenay, suoi nonni paterni furono Carlo II di Napoli e Maria d'Ungheria, mentre nonni materni furono Carlo di Valois e la sua seconda moglie Caterina I di Courtenay.\nNel 1342 Luigi divenne Gran Maestro dell'Ordine del Santo Sepolcro, uno dei pi\u00f9 antichi e prestigiosi ordini militari della Cristianit\u00e0. Nel 1346 suo fratello Roberto assunse la titolarit\u00e0 dell'Impero latino, .\nGi\u00e0 dall'adolescenza, Luigi cominci\u00f2 a intrattenere una relazione con la regina Giovanna, sposata ad Andrea d'Ungheria, loro cugino comune. Oltre al sentimento profondo che la sovrana, a quanto pare, provava nei suoi riguardi, a rafforzare il legame avrebbe contribuito anche il favore di Caterina, la madre di Luigi, che intendeva investire questo cospicuo capitale politico al fine di assicurare al figlio la corona di Napoli.\nAlla morte di Andrea, ucciso da una congiura di cui fu sospettata la stessa regina, il 20 agosto 1347 Luigi spos\u00f2 la cugina Giovanna e fu l'unico dei quattro mariti della sovrana ad essere insignito del titolo di re.\nL'invasione di Luigi I d'Ungheria.\nMa il regno attraversava proprio allora un momento di grande crisi: nel novembre del 1347, per vendicare la morte del fratello Andrea, Luigi I d'Ungheria invase il reame, entrando con le sue truppe a Benevento ai primi del 1348. Le manovre di difesa furono affidate a Luigi di Taranto, il quale - dopo aver radunato un esercito a Capua nel tentativo di impedire la presa di Napoli - dovette fare i conti con le defezioni di molti baroni del regno, che, anzich\u00e9 difendere la legittima sovrana, si lanciarono in appoggio dell'invasore, acclamato ovunque come signore e trionfatore.\nIl re consorte temporeggi\u00f2 forse troppo a lungo, mentre il suo esercito difensivo continuava ad assottigliarsi per le numerose diserzioni. Disperando di salvare la situazione, il 15 gennaio la regina Giovanna lasci\u00f2 Napoli in nave, diretta in Provenza. Luigi di Taranto comprese l'entit\u00e0 del disastro che si stava consumando e poche settimane dopo raggiunse la moglie in Francia, sotto la protezione della Chiesa di Avignone.\nLuigi d'Ungheria prese Napoli con estrema facilit\u00e0, ma la sua permanenza nei territori partenopei sarebbe durata molto poco. Anche sul regno di Napoli si abbatt\u00e9 infatti la piaga della peste nera e Luigi part\u00ec in fretta dalla capitale lasciando la reggenza nelle mani di due funzionari ungheresi.\nLa riconquista del trono.\nI due coniugi non si diedero per vinti e nell'agosto del 1348, reclutato un esercito, tornarono a liberare Napoli. Ma la cacciata delle milizie straniere, alle quali si erano aggiunti anche molti mercenari, fu pi\u00f9 difficile del previsto, soprattutto in Puglia. Gli scontri si protrassero per molti mesi, dando al Luigi d'Ungheria il tempo di organizzare una seconda spedizione nel sud Italia. Raggiunta Manfredonia via mare ai primi del 1350, il re ungherese si port\u00f2 in poco tempo in Campania. Ma stavolta furono i suoi stessi soldati a reclamare la fine delle ostilit\u00e0 e il ritorno in patria, stanchi del lungo periodo di guerre che avevano dovuto combattere. Con la mediazione dei legati pontifici, il re d'Ungheria accett\u00f2 la firma della tregua e riprese la via del ritorno, ottenendo comunque l'istituzione di un processo a carico di Giovanna per accertare le sue responsabilit\u00e0 nell'assassinio di Andrea. Il processo si svolse alla corte papale di Avignone, sulla quale l'influenza degli Angioini era enorme. Grazie anche alla cessione alla Chiesa del dominio della citt\u00e0 di Avignone, la regina fu dichiarata innocente e le rivendicazioni del sovrano ungherese furono definitivamente archiviate.\nLuigi \"Re consorte\" di Napoli.\nLa sentenza del processo decret\u00f2 anche l'attribuzione a Luigi del titolo di \"re di Napoli\". Rientrati nella capitale nel gennaio del 1352, Giovanna I d'Angi\u00f2 e Luigi di Taranto furono solennemente incoronati sovrani di Napoli.\nNel 1360, a sostegno di un'insurrezione contro Federico IV, Luigi invase in armi la Sicilia nel tentativo di riportarla sotto l'egemonia angioina, ma l'iniziativa non ebbe successo.\nLuigi di Taranto mor\u00ec a Napoli il 26 maggio 1362 e fu sepolto nella chiesa di Montevergine. La regina Giovanna contrasse altri due matrimoni \u2013 con Giacomo IV di Maiorca nel 1363 e con Ottone di Brunswick-Grubenhagen nel 1376 \u2013 ma nessuno dei due mariti fu mai incoronato re.\nMatrimonio e figli.\nDall'unione con la regina Giovanna I nacquero due figlie:\nLuigi fu padre anche di due figlie illegittime, nate da relazioni di cui non si hanno notizie:"}
{"id": "1379108", "revid": "1501558", "url": "https://it.wikipedia.org/wiki?curid=1379108", "title": "Alle fonti del Nilo", "text": "Alle fonti del Nilo \u00e8 un romanzo d'avventura scritto da Wilbur Smith ed il quarto dei sei libri della saga ambientata nella terra dei faraoni.\nTrama.\nTaita di Gallala e il suo fidato Meren sono in viaggio ormai da cinque lunghi anni alla ricerca del tempio di Sarasvati, il tempio della Conoscenza e della Rigenerazione. Taita \u00e8 un Longevo e ormai molto venerato e rispettato in Egitto, e giunto al tempio diverr\u00e0 un sapiente al servizio della Verit\u00e0, iniziato ai segreti delle arti magiche. Qui Taita avr\u00e0 notizie del suo Egitto e sapr\u00e0 che la sua amata patria \u00e8 sotto la minaccia di un'altra terribile catastrofe: il fiume Nilo \u00e8 prosciugato inspiegabilmente ormai da anni e la popolazione \u00e8 allo stremo per la fame e le carestie.\nDopo il ritorno a Gallala, Taita verifica con i suoi occhi che le notizie erano esatte: ormai sono trascorsi sette lunghi anni e l'Egitto \u00e8 impotente. L'eunuco riceve la visita attesa di Demetrio, un sapiente che lo metter\u00e0 a conoscenza dell'origine del male che attanaglia l'Egitto e lo aiuter\u00e0 ad imparare a gestire i poteri che gli sono stati affidati. Viene fuori che esiste una strega pi\u00f9 potente di lui di nome Eos, come la dea greca dell'aurora, e ha bloccato il fiume Nilo con la brama di impossessarsi della nazione e poi delle altre nazioni; si dice che sia immortale, si proclama unica dea e sta gi\u00e0 imponendo la sua nuova religione nella nazione. Demetrio \u00e8 l'unico che l'abbia incontrata, ma Eos l'ha circuito e l'ha reso ormai vecchio, morente e privato dei suoi poteri e della sua conoscenza, quindi egli non pu\u00f2 fare altro che avvertire Taita circa gli straordinari poteri e inganni di questa semidea: ella inganna e circuisce tutti i sapienti della Terra e con le sue arti ne risucchia tutta la conoscenza, lasciandoli privi di qualsiasi potere.\nDemetrio e Taita insieme a Meren intraprendono il viaggio fino a Tebe per farsi ricevere dal faraone Nefer Seti, di cui Taita \u00e8 stato il mentore e tutore, e dalla sua regina Mintaka, entrambi legati a Taita come ad un membro anziano della famiglia. Taita scopre che Mintaka \u00e8 soggiogata al potere di Eos, e tramite un suo profeta di nome Soe, ella ha perso due figli per le carestie e le malattie, e Soe l'ha circuita con la promessa di restituirglieli, con l'intento di mettere da parte il faraone e proclamare unica dea Eos. Taita non dice nulla al faraone, ma lo mette a conoscenza dell'origine dei mali d'Egitto. Scopre poi che la strega si trova alle fonti del Nilo e il faraone assegner\u00e0 a Meren il grado di comandante della spedizione dei cento uomini tra i migliori che accompagneranno Taita alle fonti del Nilo.\nLa spedizione parte alla ricerca delle fonti del Nilo, attraversando territori selvaggi e impervi, le paludi e le montagne e incontrando popoli bellicosi e cannibali. Durante questo viaggio Taita ritrover\u00e0 Fenn, il nome da ragazza della sua amata Lostris, reincarnata in una piccola fanciulla, e trova inoltre come guida due cugini nubiani shilluk di nome Nontu e Nakonto, che facevano parte di una fiera popolazione guerriera con cui Taita aveva avuto gi\u00e0 contatti molto tempo prima quando la regina Lostris aveva portato il suo popolo nel Basso Egitto. Dopo due anni incontrano un primo gruppo di soldati egiziani che erano partiti molti anni prima per la spedizione alle fonti del Nilo. Infine Taita incontra Kalulu, un longevo scortato da donne soldato, che conosce bene la zona del lago Semliki Nianzu dove confluiscono due rami del Nilo, il ramo meridionale che nasce dalle Montagne della Luna ed il ramo settentrionale che invece nasce dal Lago di Nalubaale, quello che dovranno seguire. Seguendo il percorso del fiume troveranno il motivo per cui il Nilo non scorre: le pietre rosse. La spedizione viene per\u00f2 aggredita dai basmara che uccideranno Kalulu e quasi tutta la spedizione: Taita, Fenn, Meren, Nakonto e Imbali verranno salvati tempestivamente da Tinat Ankut, comandante dell'altra parte della spedizione che molti anni prima erano partiti alla ricerca delle fonti del Nilo.\nDa qui verranno scortati verso il Giarri, una citt\u00e0 sotto il dominio di Eos, e Taita viene curato dai medici che gli ripristinano la virilit\u00e0. Questo rientra per\u00f2 nei piani di Eos, il cui segreto \u00e8 strappare la giovinezza, la forza e la conoscenza alle sue vittime tramite i rapporti sessuali; saputo questo, Taita affronta la dea e la sconfigge ritorcendole contro la sua stessa tecnica, per poi ritornare giovane usando la Fonte della Giovinezza. Privi della tiranna che li ha oppressi, gli abitanti di Giarri si alleano con Taita, il quale getta la Pietra Rossa nel Nilo permettendo che scorra ancora. Si torna finalmente a casa, ma Fenn ha degli incubi ricorrenti nei quali Taita rimane per sempre giovane, mentre lei avvizzisce e muore. Taita decide quindi di lasciare l'Egitto con Fenn, per trovare la Fonte (dato che pu\u00f2 sposarsi di luogo in luogo) e far s\u00ec che anche Fenn diventi immortale; d\u00e0 dunque l'addio al compagno Meren e poi al Faraone stesso Nefer Seti, e la notizia della morte del mago in battaglia si diffonde in tutto l'Egitto, che piange la sua dipartita, di cui Taita ne approfitta per partire con Fenn, col patrocinio segreto del Faraone."}
{"id": "1379114", "revid": "1318658", "url": "https://it.wikipedia.org/wiki?curid=1379114", "title": "Geirangerfjord", "text": "Il Geirangerfjord (\"Geirangerfjorden\") \u00e8 un fiordo che si snoda nella regione norvegese del Sunnm\u00f8re nel sud della contea del M\u00f8re og Romsdal. \u00c8 un ramo del ben pi\u00f9 grande Storfjorden e al suo interno si trova il famoso villaggio di Geiranger.\nDescrizione.\nIl fiordo \u00e8 uno dei siti naturalistici pi\u00f9 visitati della Norvegia e dal 2005 rientra, insieme al N\u00e6r\u00f8yfjord, nella Lista dei patrimoni dell'umanit\u00e0 redatta dall'UNESCO. La presenza di questi due fiordi nella lista \u00e8 comunque minacciata da un piano di costruzione di alcune linee elettriche attraverso il fiordo.\nIl Geirangerfjord \u00e8 sotto la costante minaccia dell'\u00c5kerneset, la catena montuosa che affaccia sul fiordo, e che sta lentamente franando nel fiordo. Ci\u00f2 potrebbe causare un violento \"tsunami\" che travolgerebbe le cittadine di Geiranger e Hellesylt in circa 10 minuti.\nLungo il fiordo ci sono molti caratteristici poderi abbandonati. Una ristrutturazione minima \u00e8 stata avviata dall'associazione \"Storfjordens venner\". Alcuni tra i pi\u00f9 famosi e visitati sono: \"Skagefl\u00e5\", \"Knivsfl\u00e5\" e \"Blomberg\". \"Skagefl\u00e5\" pu\u00f2 anche essere raggiunto a piedi da Geiranger, mentre gli altri sono accessibili via mare.\nL'aeroporto pi\u00f9 vicino per raggiungere il fiordo \u00e8 nella citt\u00e0 di \u00c5lesund, a circa 110\u00a0km. Il percorso tra Geiranger e Hellesylt pu\u00f2 essere coperto anche con un battello che effettua corse giornaliere offrendo cos\u00ec una visione del fiordo.\nIl fiordo ospita inoltre diverse spettacolari cascate.\nCascate.\nLe due pi\u00f9 importanti cascate del Geirangerfjord sono quella delle Sette Sorelle e quella del Pretendente (anche chiamata \"The Wooer\"). Le due cascate si trovano una di fronte all'altra e, secondo la leggenda, il Pretendente corteggerebbe le Sette sorelle.\nIl \"Velo della sposa\" \u00e8 un'altra cascata del fiordo; \u00e8 chiamata cos\u00ec per via della sua conformazione che la porta a cadere oltre un bordo roccioso, cosicch\u00e9 quando \u00e8 illuminata dal sole appare come un velo sottile che ricopre le rocce."}
{"id": "1379117", "revid": "135224", "url": "https://it.wikipedia.org/wiki?curid=1379117", "title": "Oliver", "text": ""}
{"id": "1379120", "revid": "74801", "url": "https://it.wikipedia.org/wiki?curid=1379120", "title": "Leonard Hussey", "text": "Nato nei pressi di Londra studia presso la London University dove si laurea in meteorologia, antropologia e psicologia. Dopo una spedizione antropologica in Sudan fa domanda a Shackleton per partecipare alla sua spedizione diretta in Antartide. Suonatore di benjo, dopo il naufragio dell\"Endrance\" allieter\u00e0 i naufraghi sull'isola Elephant in attesa dei soccorsi. \nTornato in Inghilterra, combatte la prima guerra mondiale come artigliere nei fronti francese e russo. Nel 1922 viene contattato ancora da Shackleton per far parte dell'equipaggio della spedizione Quest, ma questa viene interrotta prima di raggiungere in Antartide a causa della morte dell'esploratore irlandese.\nSvolge la professione medica sino suo pensionamento nel 1960. Muore nel 1964."}
{"id": "1379121", "revid": "107505022", "url": "https://it.wikipedia.org/wiki?curid=1379121", "title": "Peter Habeler", "text": "Biografia.\nInizi\u00f2 la sua carriera di scalatore nel 1969 insieme a Reinhold Messner. Seguirono numerosi successi, tra i quali il pi\u00f9 importante fu la prima ascesa senza ossigeno supplementare al monte Everest, nel 1978, impresa compiuta insieme a Messner, e che era precedentemente considerata impossibile per un essere umano. Altri \"ottomila\" da lui scalati sono Cho Oyu, Nanga Parbat, Kangchenjunga e Gasherbrum I.\nTra i suoi successi come scalatore sono da menzionare le prime ascese delle Montagne Rocciose e fu inoltre il primo europeo a scalare le grandi pareti del Parco nazionale di Yosemite. Dirige la \"Peter Habeler Ski and Mountaineering School\" nella sua citt\u00e0 natale, Mayrhofen, in Austria."}
{"id": "1379147", "revid": "112959304", "url": "https://it.wikipedia.org/wiki?curid=1379147", "title": "Basilio Boioannes", "text": "Biografia.\nNella primavera del 1017 Melo di Bari aveva messo in atto un secondo tentativo di insurrezione antibizantina, dopo quello fallito nel 1010-1111; questa volta aveva assoldato cavalieri normanni guidati da Gilberto Drengot ed era riuscito a mettere in difficolt\u00e0 le truppe bizantine guidate dal catapano Tornicio Contoleone.\nNel settembre 1017 l'imperatore di Bisanzio, Basilio II, nominava nuovo catapano Basilio Boioannes e a dicembre lo inviava in Puglia con notevoli rinforzi militari. Subito a Trani il catapano riusciva a ristabilire l'ordine. Ma lo scontro decisivo avvenne sul fiume Ofanto, non lontano dal sito della battaglia di Canne che vide Annibale sconfiggere i Romani. Il 1\u00ba ottobre 1018 le truppe scelte della guardia Variaga guidate da Boioannes ebbero la meglio sugli insorti. Melo trov\u00f2 riparo alla corte dell'imperatore Enrico II, mentre i cavalieri normanni superstiti si disperdevano e tornavano al servizio dei principi longobardi.\nBoioannes quindi pass\u00f2 a difendere in maniera sistematica gli accessi appenninici alla Puglia fortificando i borghi di Melfi, Dragonara, Civitate, Castel Fiorentino; una cura particolare pose all'antica citt\u00e0 romana di \"Aecae\" che prese il nuovo nome di Troia (come la gloriosa ed epica citt\u00e0 dell'Asia Minore da cui il catapano doveva avere origine): a guardia della cittadella pose dei mercenari normanni (1019).\nMisure queste orientate pi\u00f9 contro i Longobardi che contro il Papato.\nQuasi tutto il Meridione d'Italia (con l'eccezione del ducato di Benevento) tornava sotto il dominio di Bisanzio. Alleandosi con Pandolfo IV di Capua, Basilio riusc\u00ec persino a riprendere il controllo sulla torre posta alla foce del Garigliano, sconfiggendo Datto, che fu catturato, condotto a Bari e giustiziato (15 giugno 1021).\nPreoccupato dalle vicende che avvenivano ai confini dello Stato della Chiesa, papa Benedetto VIII spinse l'imperatore Enrico II a intervenire nel Sud dell'Italia. Il 12 aprile 1022 l'esercito imperiale arriv\u00f2 fin sotto le mura della fortezza di Troia che tuttavia resistette agli attacchi per oltre tre mesi, costringendo l'imperatore a rinunciare all'impresa: Basilio Boioannes riconoscente concesse alla citt\u00e0 di Troia nuovi e importanti privilegi. Infatti dopo aver scisso la sede di Siponto da quella di Benevento, facendola archidiocesi a s\u00e9, il catapano costitu\u00ec diverse nuove sedi episcopali e la sede principalmente favorita dal processo di ricostruzione fu Troia.\nNel 1023 Basilio dovette contrastare un tentativo di assalto sulle coste pugliesi da parte di un certo Rayca, probabilmente un pirata dalmata che riusc\u00ec solo a depredare alcune localit\u00e0 costiere. Nel 1024 infatti Basilio Boioannes si volse con truppe italiane contro il regno di Croazia e trasfer\u00ec a Costantinopoli come ostaggi la moglie e il figlio del re croato Cresimiro.\nNello stesso anno dirime una controversia tra l'igumeno Nicolaos del monastero della Theotokos (Madre di Dio) del Rifugio ed alcuni cittadini, per la propriet\u00e0 del korion (piccolo borgo non fortificato) sorto intorno monastero, nei pressi della citt\u00e0 di Tricarico.\nNel 1025 Boioannes stava preparando una grande spedizione contro gli Arabi in Sicilia, quando l'imperatore Basilio II mor\u00ec (15 dicembre) e il successore Costantino VIII annull\u00f2 l'impresa. Il catapano si rec\u00f2 quindi a portare soccorso al suo alleato, Pandolfo IV, al quale riconsegn\u00f2 la citt\u00e0 di Capua dopo averne scacciato gli occupanti (maggio 1026).\nNel 1027 Boioannes fu richiamato a Costantinopoli e da quel momento le sorti bizantine nell'Italia meridionale presero una china che portarono nel breve volgere di pochi decenni prima al declino e poi alla disfatta totale: i Normanni infatti con campagne militari ben organizzate riuscirono ad allontanare i bizantini da tutte le citt\u00e0 italiane.\nSappiamo che Basilio ebbe un figlio Exaugusto Boioannes, che fu anch'egli catapano d'Italia, dal 1041 al 1042."}
{"id": "1379149", "revid": "1543377", "url": "https://it.wikipedia.org/wiki?curid=1379149", "title": "Persone uccise negli anni di piombo (1981)", "text": "Di seguito viene riportata una sintetica cronologia delle vittime provocate in Italia durante gli anni di piombo nel 1981."}
{"id": "1379150", "revid": "110157", "url": "https://it.wikipedia.org/wiki?curid=1379150", "title": "Shirley Babashoff", "text": "Biografia.\nSpecializzata nello stile libero, durante la sua carriera stabil\u00ec undici record mondiali (6 individuali e 5 in staffette) e vinse otto medaglie olimpiche. Conquist\u00f2 due ori nella 4x100m sl, uno alle Olimpiadi di Monaco 1972 e l'altro a Montreal 1976; raggiunse anche due titoli mondiali nel 1975 ai Campionati di Sofia nei 200m e 400m sl.\nAi Giochi di Montr\u00e9al nel 1976 vinse, oltre all'oro in staffetta, 4 medaglie d'argento in una competizione dominata dalle nuotatrici della Germania Est. Fu in seguito provato che le nuotatrici tedesche fecero uso di sostanze dopanti per vincere gli ori. Bench\u00e9 la Babashoff non abbia vinto alcun oro individuale ai Giochi olimpici, \u00e8 ancora vista come una delle pi\u00f9 grandi stile liberiste di tutti i tempi. Il tempo con cui vinse l'argento nei 400m sl a Montreal 1976 avrebbe sconfitto Don Schollander dodici anni prima ai Giochi di Tokyo 1964.\nNel 1982 fu introdotta nella International Swimming Hall of Fame.\nOccasionalmente ci si \u00e8 riferiti alla Babashoff come \"Surly Shirley\" (\"sgarbata Shirley\"), a causa dei suoi pubblici attacchi alle nuotatrici della Germania est, accusate di imbrogliare. Suo fratello Jack Babashoff \u00e8 stato anch'esso nuotatore olimpico.\nMolto tempo dopo la sua carriera agonistica, divent\u00f2 una madre single e prese lavoro alle poste statunitensi nella contea di Orange, California."}
{"id": "1379171", "revid": "1186766", "url": "https://it.wikipedia.org/wiki?curid=1379171", "title": "Music for Speeding", "text": "Music for Speeding \u00e8 un album del chitarrista Marty Friedman, pubblicato nel 2003. Disco dal suono molto variegato, presenta forte contaminazioni con il J-pop e l'elettronica. Si tratta di un disco dai tratti prettamente sperimentali e privo di virtuosismi. A differenza di Scenes e \"Introduction\", questo album \u00e8 caratterizzato da sonorit\u00e0 pi\u00f9 incisive. Da notare la presenza di Jimmy O'Shea, bassista che milit\u00f2 in passato con Friedman nei Cacophony."}
{"id": "1379182", "revid": "6923", "url": "https://it.wikipedia.org/wiki?curid=1379182", "title": "Pinin Farina", "text": ""}
{"id": "1379185", "revid": "118203508", "url": "https://it.wikipedia.org/wiki?curid=1379185", "title": "American Motors", "text": "La American Motors Corporation (AMC) fu una casa automobilistica USA statunitense fondata il 14 gennaio 1954 con sede a Southfield in Michigan. La AMC deriva dalla fusione tra Nash-Kelvinator Corporation e la Hudson Motor Car Company.\nIn quei tempi fu la maggiore fusione nella storia degli Stati Uniti, valutata in 198 milioni di dollari ($1,44 miliardi in dollari del 2006).\nGli affari che scendevano e il mercato USA che diventava molto competitivo, convinsero i vertici della AMC a cercare un partner alla fine degli anni settanta, cos\u00ec nel 1979 si perfezion\u00f2 l'accordo con la Renault. L'accordo and\u00f2 avanti fino al 2 marzo 1987, quando la American Motors Corporation fu acquistata dalla Chrysler, che dismise i marchi AMC e Renault dagli USA. Il marchio Jeep fu invece mantenuto in produzione, cos\u00ec come la Eagle."}
{"id": "1379192", "revid": "196390", "url": "https://it.wikipedia.org/wiki?curid=1379192", "title": "Ordigno", "text": ""}
{"id": "1379197", "revid": "1442080", "url": "https://it.wikipedia.org/wiki?curid=1379197", "title": "Bill Duke", "text": "Come attore \u00e8 apparso in oltre quaranta film, tra i quali \"American Gigol\u00f2\", \"Commando\" e \"Predator\". Come regista ha diretto oltre sessanta film e puntate di serie televisive, tra cui \"Rabbia ad Harlem\" e \"Hoodlum\".\nBiografia.\nDebutt\u00f2 come attore nel 1972, partecipando alla serie televisiva \"ABC Afterschool Specials\". Nel 1976 interpret\u00f2 un episodio della celebre serie \"Kojak\", e debutt\u00f2 sul grande schermo interpretando un ruolo in \"Car Wash\". Nel 1979 debutt\u00f2 nella regia, dirigendo un episodio della serie \"California\". Nel 1980 ebbe il suo primo ruolo importante, quello di Leon in \"American Gigol\u00f2\", diretto da Paul Schrader. Successivamente altern\u00f2 i ruoli di regista e attore, dirigendo e interpretando serie quali \"Dallas\", \"Starsky &amp; Hutch\" e \"Miami Vice\", e dirigendo film come \"Sister Act 2 - Pi\u00f9 svitata che mai\".\nDoppiatori italiani.\nNelle versioni in italiano dei suoi film, Bill Duke \u00e8 stato doppiato da:"}
{"id": "1379202", "revid": "260676", "url": "https://it.wikipedia.org/wiki?curid=1379202", "title": "Acquedotto medievale di Salerno", "text": "L'acquedotto medievale di Salerno \u00e8 stato eretto nel IX secolo per approvvigionare d'acqua il monastero di San Benedetto, presso le mura orientali. Si trova nel centro storico di Salerno, sotto il colle Bonadies ed il suo castello di Arechi.\nCaratteristiche.\n\u00c8 costituito da due rami: uno proveniente dalle colline a nord, l'altro dalle alture ad est della citt\u00e0; entrambi si ricongiungevano all'altezza dell'attuale via Arce (che dai loro archi prende il nome), presso uno spigolo delle antiche mura cittadine. In un primo momento rifornirono solo il monastero benedettino, mentre seguito, una diramazione sotterranea permise di rifornire anche il convento della Piantanova, in via Mercanti.\nCorre in parte su arcate, per le quali venne utilizzato per la prima volta l'arco ogivale, uso che sar\u00e0 ripreso in Sicilia dopo l'anno 1000.\nCuriosit\u00e0.\nL'acquedotto \u00e8 stato ribattezzato popolarmente \"Ponte del Diavolo\" ( \"Pont ro riavl\") in dialetto salernitano, e si raccontava che fosse stato costruito in una sola notte, con l'aiuto dei demoni, dal mago salernitano del XII secolo Pietro Barliario. La superstizione popolare riteneva, inoltre, che avventurarsi sotto gli archi tra l'imbrunire e l'alba avrebbe portato all'incontro con diavoli o spiriti maligni. La leggenda fu probabilmente ispirata al fatto che la zona dove sorge l'acquedotto fino all'inizio del '900 era impervia (al disotto del piano stradale scorre il torrente Rafastia) e priva di abitazioni, a ridosso del settore pi\u00f9 alto delle mura cittadine. Inoltre, l'utilizzo dell'arco ogivale, vera novit\u00e0 architettonica dell'epoca, deve aver probabilmente spaventato, e non poco, l'impressionabile popolino.\nUn'altra leggenda vuole che sotto l'acquedotto si sarebbero incontrati casualmente, in una notte di tempesta, i quattro fondatori della Scuola Medica Salernitana: l'arabo Adela, il greco Ponto, l'ebreo Elino e il latino Salerno.\nQuesta leggenda fu invece ispirata dal fatto che all'epoca, grazie ai suoi commerci, Salerno era un crocevia di vari popoli, religioni e culture varie."}
{"id": "1379204", "revid": "289247", "url": "https://it.wikipedia.org/wiki?curid=1379204", "title": "Sant'Antonio Abate", "text": ""}
{"id": "1379221", "revid": "92920", "url": "https://it.wikipedia.org/wiki?curid=1379221", "title": "Procedimenti riguardanti i magistrati italiani", "text": "I procedimenti riguardanti i magistrati italiani sono dei procedimenti previsti dall'ordinamento giudiziario italiano, al fine di evitare potenziali situazioni di conflitto di interesse.\nLa legge 2 dicembre 1998, n. 420 ha ridisciplinato l'intera materia introducendo una tabella in cui sono indicati in maniera tassattiva i distretti di corte d'appello ove \u00e8 spostata la competenza, evitando il precedente criterio del \u00abtribunale pi\u00f9 vicino\u00bb che aveva dato adito a varie complesse controversie interpretative, rischiando di inficiare il principio di imparzialit\u00e0 del giudice.\nSpostamento della competenza in ambito penale.\nA tal fine la predetta legge n. 420/1998 ha introdotto nel codice di procedura penale italiano una modifica che stabilisce, all'art. 11, comma 1, un particolare regime di deroga agli ordinari criteri che fissano la competenza per territorio. Cos\u00ec dispone:\nAttualmente la legge fissa in modo rigido il distretto di Corte di appello competente fissandolo nel seguente modo:\nSi \u00e8 venuta, perci\u00f2 a creare una situazione di un ruolo importante ad esempio per Perugia che \u00e8 competente per tutti i procedimenti che riguardano magistrati romani, mentre Brescia \u00e8 competente per quello che riguarda Milano. \u00c8 stata avanzata la proposta di creare un avvicendamento per evitare una concentrazione eccessiva di una funzione estremamente delicata.\nBisogna ricordare, inoltre, che la predetta legge ha introdotto anche l'articolo 11-bis nel codice di procedura penale, per determinare la competenza per territorio nei confronti dei membri della Direzione nazionale antimafia, parificando la situazione agli altri magistrati penali.\nSpostamento di competenza in ambito civile.\nLo spostamento di competenza si determina oltre che in ambito penale, ossia quando il magistrato sia imputato, indagato o parte offesa, anche in campo civile, o sia sottoposto ad azione di rivalsa per responsabilit\u00e0 civile del suo operato. \nInfatti, in ambito civile, la legge n. 420/1998 ha introdotto l'art. 30-bis al codice di procedura civile, che stabilisce il foro per le cause in cui sono parti i magistrati, disponendo che le cause in cui comunque questi siano parti, e che secondo le norme ordinarie della competenza civile sarebbero attribuite alla competenza di un ufficio giudiziario compreso nel Distretto di Corte d'appello in cui il magistrato esercita le proprie funzioni, si abbia il trasferimento di competenza al giudice, ugualmente competente per materia, che ha sede nel capoluogo del Distretto di Corte d'Appello determinato ai sensi dell'articolo 11 del codice di procedura penale, ossia secondo la tabella suindicata. Tuttavia, qualora in tale distretto il magistrato \u00e8 venuto ad esercitare le proprie funzioni successivamente alla sua chiamata in giudizio, \u00e8 competente il giudice che ha sede nel capoluogo del diverso Distretto di Corte d'Appello individuato sempre ai sensi dell'articolo 11 del codice di procedura penale, ma con riferimento alla nuova destinazione.\nInoltre, l'art. 3 della legge n. 420/1998, ha modificato il comma 2 dell'art. 8 legge 13 aprile 1988, n. 117, relativo al \"Risarcimento di danni cagionati nell'esercizio delle funzioni giudiziarie e responsabilit\u00e0 civile dei magistrati\", stabilendo che l'azione di rivalsa debba essere proposta davanti al Tribunale del capoluogo del Distretto di Corte d'Appello, determinato secondo la tabella suindicata.\nVa precisato che la Corte Cost. (sent. n. 147/2004) ha sancito l'illegittimit\u00e0 costituzionale dell'art. 30-bis, comma 1, c.p.c., salvo che nella parte relativa alle azioni civili concernenti le restituzioni e il risarcimento del danno da reato, nei termini di cui all'art. 11 c.p.p..\nQuesto significa che tutte le altre le cause civili ordinarie (per es. un sinistro stradale, un procedimento per separazione o per divorzio, ecc) che riguardano un magistrato possono essere trattate dallo stesso ufficio giudiziario nell'ambito del quale opera il magistrato stesso.\nSpostamento della competenza in ambito penale militare.\nAnaloga situazione \u00e8 prevista dall'articolo 261-bis del codice penale militare di pace, aggiunto sempre dalla legge n. 420/1998, in quanto in relazione ai procedimenti riguardanti gli appartenenti alla magistratura militare italiana. La norma stabilisce che quando per i militari dell'Esercito, della Marina, dell'Aeronautica o della Guardia di finanza che svolgano la funzione di giudice presso Tribunali militari o le Corti militari d'Appello si verificano le condizioni previste dall'articolo 11 del codice di procedura penale, si ha il trasferimento di competenza territoriale all'ufficio giudiziario competente, della causa del giudice militare presso il capoluogo della Corte d'appello o della sezione distaccata di Corte d'appello, determinato nel modo seguente: \nBisogna precisare, tuttavia, che la Corte l'Appello militare, in seguito alla legge 247/2007 \u00e8 stata accorpata nell'unica Corte con sede a Roma. Il legislatore non \u00e8 ancora intervenuto a colmare tale antinomia."}
{"id": "1379224", "revid": "38120", "url": "https://it.wikipedia.org/wiki?curid=1379224", "title": "Persone uccise per violenza politica (1982)", "text": "Di seguito viene riportata una sintetica cronologia delle vittime provocate per violenza politica in Italia nel 1982."}
{"id": "1379227", "revid": "1534511", "url": "https://it.wikipedia.org/wiki?curid=1379227", "title": "Equazioni di Friedmann", "text": "Le equazioni di Friedmann sono un insieme di equazioni in cosmologia fisica che governano l'espansione dello spazio in modelli omogenei e isotropi dell'universo nel contesto della relativit\u00e0 generale. Sono state derivate per la prima volta da Aleksandr Fridman nel 1922 dall'equazione di campo di Einstein della gravit\u00e0 nella metrica di Friedmann-Lema\u00eetre-Robertson-Walker e un fluido perfetto con una data densit\u00e0 di massa formula_1 e pressione formula_2. Le equazioni per la curvatura spaziale negativa sono ricavate da Fridman nel 1924.\nAssunzioni.\nPer ricavare le equazioni di Friedmann bisogna assumere che l'universo sia spazialmente omogeneo e isotropo (cio\u00e8 assumere il principio cosmologico); empiricamente, questo \u00e8 ragionevole su scale maggiori di ~100 Mpc. Il principio cosmologico implica che la metrica dell'universo debba essere della forma\ndove formula_4 \u00e8 una metrica tridimensionale che deve essere o (a) spazio piatto, (b) una sfera di curvatura costante positiva oppure (c) uno spazio iperbolico con curvatura costante negativa. Questa \u00e8 la metrica di Friedmann\u2013Lema\u00eetre\u2013Robertson\u2013Walker (FLRW). Il parametro formula_5 discusso sotto, a seconda del tipo di spazio, assume i valori della curvatura gaussiana corrispondente, rispettivamente 0, 1, \u22121. \u00c8 questo fatto che permette di dare un senso al \"fattore di scala\" formula_6.\nLe equazioni di Einstein ora mettono in relazione l'evoluzione di questo fattore di scala con la pressione e l'energia della materia dell'universo. Dalla metrica FLRW si possono calcolare i simboli di Christoffel e quindi il tensore di Ricci. Da questi, con il tensore energia-impulso per un fluido perfetto, si ottengono dalle equazioni di campo di Einstein le equazioni descritte di seguito.\nEquazioni.\nCi sono due equazioni di Friedmann indipendenti per modellizzare un universo omogeneo e isotropo. La prima \u00e8:\nche si ricava dalla componente 00 dell'equazione di campo di Einstein. La seconda \u00e8:\nche si ricava dalla prima insieme alla traccia dell'equazione di campo (la dimensione delle due equazioni \u00e8 tempo\u22122).\nIn queste equazioni formula_9 \u00e8 il fattore di scala, \"G\", \u039b, e \"c\" sono costanti universali (\"G\" \u00e8 la costante di gravitazione universale, \u039b \u00e8 la costante cosmologica (dimensioni lunghezza\u22122) e \"c\" \u00e8 la velocit\u00e0 della luce nel vuoto). \u03c1 e \"p\" sono rispettivamente la densit\u00e0 di massa volumetrica (non la densit\u00e0 di energia) e la pressione. \"k\" \u00e8 costante fissata una certa soluzione, ma varia a seconda della soluzione.\nNelle equazioni precedenti, formula_9, \u03c1, e \"p\" sono funzioni del tempo. formula_11 \u00e8 la curvatura spaziale in un certo istante temporale dell'universo; \u00e8 pari a un sesto dello scalare di Ricci spaziale dato che nel modello spaziotemporale di Friedmann \nIl rapporto formula_13 \u00e8 detto parametro di Hubble.\nSi nota che nelle equazioni di Friedmann, formula_6 non dipende dal sistema di coordinate scelto a istante fissato. Ci sono due scelte comuni per formula_9 e formula_5 che descrivono la stessa fisica:\nUsando la prima equazione, si pu\u00f2 riscrivere la seconda equazione come\nche elimina formula_31 e esprime la conservazione della massa-energia formula_32.\nQueste equazioni sono a volte semplificate sostituendo\nper dare:\nLa forma semplificata della seconda equazione \u00e8 invariante sotto questa trasformazione.\nIl parametro di Hubble pu\u00f2 cambiare nel tempo se altre parti dell'equazione sono dipendenti dal tempo (in particolare la densit\u00e0 di massa, l'energia del vuoto o la curvatura spaziale). Calcolare il parametro di Hubble al tempo attuale d\u00e0 la costante di Hubble che \u00e8 la costante di proporzionalit\u00e0 della legge di Hubble. Applicata a un fluido con una data equazione di stato, le equazioni di Friedmann danno l'evoluzione temporale e la geometria dell'universo in funzione della densit\u00e0 del fluido.\nAlcuni cosmologi chiamano la seconda di queste due equazioni l'equazione di Friedmann sull'accelerazione e riservano il termine \"equazione di Friedmann\" solo per la prima equazione.\nParametro densit\u00e0.\nIl parametro densit\u00e0 formula_37 \u00e8 definito come il rapporto della densit\u00e0 reale (o osservata) formula_1 con la densit\u00e0 critica formula_39 dell'universo di Friedmann. La relazione tra la densit\u00e0 reale e la densit\u00e0 critica determina la generale geometria dell'universo; dove sono uguali, la geometria dell'universo \u00e8 piatta (euclidea). In modelli primitivi, che non includeva il termine della costante cosmologica, la densit\u00e0 critica era inizialmente definita come il punto spartiacque tra un universo in espansione e uno in contrazione.\nAttualmente, si stima che la densit\u00e0 critica sia approssimativamente di 5 atomi (idrogeno monatomico) per metro cubo, mentre si crede che la densit\u00e0 media della materia ordinaria (barionica) nell'universo sia circa di 0,2\u20130,25 atomi per metro cubo.\nUna densit\u00e0 molto maggiore viene dall'ignota materia oscura; sia la materia ordinaria sia quella oscura contribuisce in favore della contrazione dell'universo. Tuttavia, la parte pi\u00f9 grande viene dalla cosiddetta energia oscura, che tiene conto del termine della costante cosmologica. Sebbene la densit\u00e0 totale \u00e8 uguale alla densit\u00e0 critica (pi\u00f9 precisamente, a meno di errore di misurazione), l'energia oscura non porta alla contrazione dell'universo ma piuttosto potrebbe accelerare la sua espansione. Quindi, l'universo potrebbe espandersi per sempre.\nSi pu\u00f2 trovare un'espressione per la densit\u00e0 critica assumendo nulla la costante cosmologica \u039b (come vale per tutti gli universi di Friedmann) e ponendo la curvatura spaziale normalizzata, \"k\", pari a zero. Quando le sostituzioni sono applicate alla prima delle equazioni di Friedmann si ottiene:\nIl parametro densit\u00e0 (utile per paragonare modelli cosmologici diversi) \u00e8 quindi definito come:\nLa prima equazione di Friedmann \u00e8 spesso vista in termini dei valori attuali dei parametri di densit\u00e0, cio\u00e8\nQui formula_43 \u00e8 la densit\u00e0 di radiazione attuale (ossia quando formula_44), formula_45 \u00e8 la densit\u00e0 di materia (oscura pi\u00f9 barionica) attuale, formula_46 \u00e8 la \"densit\u00e0 di curvatura spaziale\" attuale, e formula_47 \u00e8 la costante cosmologica o l'attuale densit\u00e0 del vuoto.\nSoluzioni utili.\nLe equazioni di Friedmann possono essere risolte esattamente in presenza di un fluido perfetto con l'equazione di stato\ndove formula_2 \u00e8 la pressione, formula_1 \u00e8 la densit\u00e0 di massa del fluido nel sistema di riferimento comovente e formula_51 \u00e8 una certa costante.\nNel caso spazialmente piatto (\"k\"\u00a0=\u00a00), la soluzione per il fattore di scala \u00e8\ndove formula_53 \u00e8 una certa costante di integrazione da fissare con la scelta delle condizioni iniziali. Questa famiglia di soluzioni etichettate da formula_51 \u00e8 estremamente importante per la cosmologia. Ad esempio, formula_55 descrive un universo dominato dalla materia, in cui la pressione \u00e8 trascurabile rispetto alla densit\u00e0 di massa. Dalla soluzione generica si vede facilmente che in un universo dominato dalla materia il fattore di scala ha un andamento come\nUn altro esempio importante \u00e8 il caso di un universo dominato dalla radiazione, cio\u00e8 quando formula_57. Questo porta a\nSi noti che questa soluzione non \u00e8 valida per un universo dominato dalla costante cosmologica, che corrisponde a formula_59. In questo caso la densit\u00e0 di energia \u00e8 costante e il fattore di scala cresce esponenzialmente.\nMiscele.\nSe la materia \u00e8 un misto di due o pi\u00f9 fluidi non interagenti, ciascuno con la sua equazione di stato, allora\nvale separatamente per ogni fluido \"f\". In ogni caso,\ndalla quale si ottiene\nAd esempio, si pu\u00f2 formare una combinazione lineare di tali termini\ndove: \"A\" \u00e8 la densit\u00e0 della \"polvere\" (materia ordinaria, \"w\"\u00a0=\u00a00) quando formula_44; \"B\" \u00e8 la densit\u00e0 della radiazione (\"w\"\u00a0=\u00a01/3) quando formula_44; \"C\" \u00e8 la densit\u00e0 della \"energia oscura\" (\"w\" = \u22121). Si sostituisce ci\u00f2 in\ne si risolve per formula_9 in funzione del tempo.\nEquazione di Friedmann riscalata.\nSi ponga formula_68, dove formula_53 e formula_70 sono rispettivamente il fattore di scala e il parametro di Hubble nel presente. Allora si ha\ndove formula_72. Per ogni forma del potenziale efficace formula_73, c'\u00e8 un'equazione di stato formula_74 che lo produrr\u00e0."}
{"id": "1379241", "revid": "1005847", "url": "https://it.wikipedia.org/wiki?curid=1379241", "title": "Persone uccise per violenza politica (1983)", "text": "Di seguito viene riportata una sintetica cronologia delle vittime provocate per violenza politica in Italia nel 1983.\nBibliografia.\nLa presente pagina \u00e8 stata scritta utilizzando le fonti bibliografiche segnalate nella voce principale e quelle contenute nelle voci relative a persone e fatti citati. Alcuni episodi sono stati inoltre ricostruiti anche con l'ausilio del materiale contenuto nei siti internet segnalati nelle note."}
{"id": "1379246", "revid": "46291", "url": "https://it.wikipedia.org/wiki?curid=1379246", "title": "Potamogetonaceae", "text": "Potamogetonaceae \u00e8 una famiglia di piante angiosperme monocotiledoni appartenente all'ordine Alismatales, a distribuzione cosmopolita.\nDescrizione.\nLa famiglia comprende piante acquatiche perenni.\nLe foglie possono essere galleggianti o sommerse. Sono prive di stami. \nI fiori sono tetrameri e portano 4 sepali, 4 stami e 4 carpelli. I petali sono assenti. \nI frutti sono drupe o acheni.\nTassonomia.\nLa classificazione tradizionale (Sistema Cronquist, 1981) assegnava la famiglia all'ordine Najadales., mentre la moderna classificazione APG la colloca nell'ordine Alismatales.\nLa famiglia comprende i seguenti generi:"}
{"id": "1379247", "revid": "599013", "url": "https://it.wikipedia.org/wiki?curid=1379247", "title": "Alfa Romeo 6", "text": ""}
{"id": "1379250", "revid": "34971", "url": "https://it.wikipedia.org/wiki?curid=1379250", "title": "Hfsplus", "text": ""}
{"id": "1379252", "revid": "6923", "url": "https://it.wikipedia.org/wiki?curid=1379252", "title": "Specialized", "text": "La Specialized Bicycle Components (nota in Italia semplicemente come \"Specialized\") \u00e8 un'azienda statunitense produttrice di biciclette e attrezzature per bici.\nFondata da Mike Sinyard nel 1974 a Morgan Hill, in California, da azienda a conduzione familiare \u00e8 divenuta in breve tempo una delle aziende del settore pi\u00f9 importanti degli Stati Uniti e in questi ultimi anni a livello internazionale.\nMike Sinyard, appassionato ciclista fin dagli anni dell'universit\u00e0, inizi\u00f2 la sua carriera importando parti di ricambio per bici dall'Europa ed in particolare dall'Italia, incontr\u00f2 personaggi leggendari come Cinelli e Campagnolo. Sinyard ammirava il lavoro dei ricambisti e telaisti italiani, lavoro altamente di precisione e specializzato, da qui il nome \"Specialized\" scelto per fondare la casa di Morgan Hill.\nNel 2001, Merida compra il 49% della azienda statunitense per 30 milioni di dollari. La quota rimanente della societ\u00e0 resta al fondatore e CEO Mike Sinyard.\nProdotti.\nOggi questa compagnia produce una vasta gamma di telai professionali e di attrezzature specifiche inclusi articoli di abbigliamento e caschi. La Specialized commercia in tutto il mondo oltre 25 linee di biciclette. In ogni linea di biciclette \u00e8 presente il sottogruppo S-Works, prodotti creati con l'obiettivo di fornire ai migliori professionisti il necessario per sfruttare al massimo il proprio potenziale.\nBici da corsa.\nI principali modelli 2017 sono:\nVenge.\nUna linea di bici da corsa caratterizzate dall'aerodinamicit\u00e0 e dalla rigidit\u00e0, nata per soddisfare i professionisti in cerca di prodotti scattanti e vincenti. Sono le bici da corsa con le caratteristiche (geometrie e materiali) pi\u00f9 estreme prodotte da Specialized.\nTarmac.\nModelli di bici con ottima maneggevolezza e ottimo rapporto rigidit\u00e0/peso, create per le squadre professioniste alla ricerca di una bici resistente e scattante.\nAllez.\nBici da corsa con telaio in alluminio e carbonio o solo alluminio\nRoubaix.\nBici da corsa per gare di lunga durata costruita in fibra di carbonio con un innovativo sistema di ammortizzazione Future Shock posto nel tubo di sterzo e inserti ammortizzati zert, in grado di assorbire vibrazioni ma garantendo comunque leggerezza e rigidit\u00e0.\nShiv.\nBici da corsa specifica per Triathlon e per corse a Cronometro.\nCrux.\nBici da Ciclocross, telaio in carbonio o alluminio\nTroviamo inoltre i modelli ibridi Diverge e Sequoia.\nMountain bike.\nI principali modelli Mountain Bike 2018 sono:\nEnduro.\nBiammortizzata in carbonio o alluminio.\nAdatta ad enduro e all mountain.\nCamber.\nBiammortizzata in carbonio e alluminio.\nStumpjumper FSR.\nBiammortizzata con telaio in fibra di carbonio e alluminio.\nSono costruite per xc trail ma comunemente vengono usate per all mountain.\nEpic Hardtail.\nTelaio front leggero in carbonio. Ruote da 29 pollici.\nEpic FSR.\nTelaio in fibra di carbonio a doppia ammortizzazione.\nTroviamo inoltre i modelli Demo, Enduro, Rockhopper, Pitch, Fatboy, Turbo Levo, P. Series e i modelli femminili.\nNel mondo delle corse.\nMolti ciclisti e team di fama internazionale hanno deciso di utilizzare bici prodotte dalla Specialized, nel 2019 Specialized \u00e8 sponsor di due team del circuito Uci World Tour: la Bora-Hansgrohe e la Deceuninck-Quick Step.\nIl tre volte campione del mondo Peter Sagan utilizza biciclette Specialized, con le quali ha vinto i suoi tre mondiali consecutivi.\nHanno usato bici e prodotti Specialized anche i Campioni Italiani Mario Cipollini, Paolo Bettini, Vincenzo Nibali (con cui ha vinto due Giri d'Italia, un Tour de France e un Giro di Lombardia) e Fabio Aru (con cui ha vinto una Vuelta a Espa\u00f1a).\nCuriosit\u00e0.\nNel 2014, il fumettista Simone \"Sio\" Albrigi e il fotografo Nicola \"Nik\" Bernardi hanno intrapreso un viaggio dal punto pi\u00f9 a Sud al punto pi\u00f9 a Nord del Giappone su delle biciclette Specialized Tricross.\nNel 2017, il cantante Jovanotti ha effettuato un viaggio di 3000 km percorsi in 20 giorni attraverso la Nuova Zelanda su una Specialized Sequoia.\nControversie\nSpecialized \u00e8 conosciuta nel mondo dei ciclismo per avere una politica di protezione del suo brand e dei suoi brevetti estremamente aggressiva. Nel 2013 Specialized fece causa al titolare del Cafe' Roubaix, un negozio di bici canadese gestito da un veterano di guerra sofferente di PTSD, in quanto secondo Specialized il nome del negozio violava il copyright del nome Roubaix, utilizzato da Specialized per chiamare uno dei suoi pi\u00f9 famosi modelli di bici. In quel caso il web intero insorse contro Specialized tanto che Mike Sinyard in persona dovette volare in Canada e scusarsi con il titolare del negozio per l'accaduto per poi ritirare la causa (il video delle scuse \u00e8 presente su youtube).\nUn'altra volta Specialized fece causa a due suoi ex dipendenti accusandoli di spionaggio industriale. Gli stessi ex dipendenti una volta date le dimissioni fondarono una loro azienda produttrice di biciclette (la ormai defunta Volagi) e secondo Specialized avrebbero applicato ai loro telai le conoscencenze \"sottratte\" a Specialized. Specialized spese due milioni di dollari in avvocati e vinse la causa, ma il giudice assegn\u00f2 alla casa di Morgan Hill un solo dollaro di risarcimento, permettendo inoltre a Volagi di continuare a produrre le sue biciclette. Le spese legali purtroppo decretarono per\u00f2 la fine dell'esistenza della Volagi.\nAnche nei rapporti con suoi rivenditori Specialized si \u00e8 resa pi\u00f9 volte protagonista di pratiche quantomeno discutibili. Negli Stati Uniti alcuni dei rivenditori pi\u00f9 piccoli ad inizio anni 2000 ricevettero una lettera da Specialized in cui veniva intimato che al fine di mantenere il marchio sarebbe stato necessario eliminare gli altri marchi concorrenti dal negozio. La richiesta colp\u00ec in particolare i rivenditori che trattavano il marchio Giant assieme a Specialized."}
{"id": "1379261", "revid": "1543377", "url": "https://it.wikipedia.org/wiki?curid=1379261", "title": "Persone uccise per violenza politica (1984)", "text": "Di seguito viene riportata una sintetica cronologia delle vittime provocate per violenza politica in Italia nel 1984."}
{"id": "1379269", "revid": "98077", "url": "https://it.wikipedia.org/wiki?curid=1379269", "title": "Indicazione Geografica Protetta - Protezione Transitoria Nazionale", "text": ""}
{"id": "1379272", "revid": "10652", "url": "https://it.wikipedia.org/wiki?curid=1379272", "title": "Merulius friesii", "text": ""}
{"id": "1379283", "revid": "32698", "url": "https://it.wikipedia.org/wiki?curid=1379283", "title": "C numero", "text": ""}
{"id": "1379285", "revid": "2128848", "url": "https://it.wikipedia.org/wiki?curid=1379285", "title": "Shane Gould", "text": "Biografia.\nNata a Sydney, grandissima interprete del crawl, si trasfer\u00ec nelle isole Figi con la propria famiglia all'et\u00e0 di 18 mesi e a sei anni era una nuotatrice competitiva. Si allen\u00f2 con Forbes e Ursula Carlile e con il loro assistente Tom Green.\n\u00c8 stata uno dei tedofori alla cerimonia d'apertura dei Giochi olimpici di Sydney nel 2000, partecipando al trasferimento della torcia olimpica allo stadio, prima che si procedesse all'accensione della fiamma olimpica.\nCarriera sportiva.\nAlle Olimpiadi del 1972 a Monaco, Gould vinse tre medaglie d'oro (200\u00a0m e 400\u00a0m sl, 200\u00a0m misti), stabilendo il record del mondo sulle tre distanze. Conquist\u00f2 anche un argento negli 800\u00a0m sl e un bronzo nei 100\u00a0m sl.\nNessun atleta prima di Shane - uomo o donna - aveva mai contemporaneamente detenuto ogni record mondiale dello stile libero dai 100\u00a0m ai 1500\u00a0m; \u00e8 stata la prima donna a vincere tre ori olimpici con la contemporanea conquista del primato del mondo di ciascuna distanza.\nA soli 16 anni, Shane Gould si ritir\u00f2 dal nuoto agonistico."}
{"id": "1379286", "revid": "32698", "url": "https://it.wikipedia.org/wiki?curid=1379286", "title": "C-numero", "text": ""}
{"id": "1379287", "revid": "339392", "url": "https://it.wikipedia.org/wiki?curid=1379287", "title": "Presidi di Slow Food", "text": ""}
{"id": "1379290", "revid": "547034", "url": "https://it.wikipedia.org/wiki?curid=1379290", "title": "Live by the Sea", "text": "Live by the Sea \u00e8 una registrazione live della band inglese Oasis, pubblicata in DVD e VHS. Documenta il concerto del gruppo tenuto il 17 aprile 1995 al Southend Cliffs Pavilion, e contiene i videoclip di \"Rock 'n' Roll Star\" e \"Cigarettes &amp; Alcohol\", canzoni dell'album \"Definitely Maybe\". Il titolo della registrazione \u00e8 un gioco di parole sul testo della canzone \"(It's Good) To Be Free\".\nTracce.\nTutte le canzoni sono state scritte da Noel Gallagher, ad eccezione di \"I Am The Walrus\", di John Lennon e Paul McCartney."}
{"id": "1379292", "revid": "117271", "url": "https://it.wikipedia.org/wiki?curid=1379292", "title": "Hygrocybe aurantiolutescens", "text": ""}
{"id": "1379293", "revid": "247222", "url": "https://it.wikipedia.org/wiki?curid=1379293", "title": "Blarina carolinensis", "text": "Blarina carolinensis Bachman, 1837 \u00e8 un piccolo mammifero grigio, a coda corta, appartenente alla famiglia dei Soricidi, diffuso negli Stati Uniti.\nDescrizione.\nA prima vista sembra un roditore, tuttavia fa parte dell'ordine \"Soricomorpha\" e non va confuso con un membro dell'ordine \"Rodentia\".\nHa un muso lungo, a punta, ed orecchie che sono quasi nascoste dal pelo morbido e folto. Vive nelle foreste e nei prati dove c'\u00e8 abbondanza di cibo e riparo.\nBiologia.\nLe sue tane sono costruite in due strati, uno vicino alla superficie, e uno pi\u00f9 in profondit\u00e0, collegato all'altro. Le tane vengono spesso costruite sotto i tronchi, che possono esser penetrati e perforati facilmente se il tronco \u00e8 marcio. \"Blarina carolinensis\" \u00e8 un animale sociale; \u00e8 noto per dividere i suoi sistemi di tana con parecchi individui. Il maschio e la femmina vivono insieme durante il periodo pre-riproduttivo.\nIl periodo dell'accoppiamento dura da febbraio a novembre, e le femmine hanno due o tre cucciolate all'anno. La gestazione dura da 21 a 30 giorni, e poi nascono da due a sei piccoli. Questi vengono sistemati in giacigli di erba e foglie a cui si accede attraverso un tunnel. Queste tane per le covate sono molto pi\u00f9 grandi delle rispettive tane da riposo.\nLa dieta del \"Blarina carolinensis\" consiste di insetti, anellidi, vegetali, millepiedi, aracnidi, molluschi, vertebrati, crostacei ed \u00e8 conosciuto per serbare lumache per l'inverno. La sua saliva \u00e8 velenosa, ed \u00e8 iniettata nelle ferite delle prede con i denti. Il suo veleno \u00e8 potente abbastanza da uccidere i topi, ma non \u00e8 letale per l'uomo.\nI loro predatori includono serpenti, falchi, civette, volpi, donnole, moffette e gatti."}
{"id": "1379294", "revid": "117271", "url": "https://it.wikipedia.org/wiki?curid=1379294", "title": "Hygrocybe constans", "text": ""}
{"id": "1379295", "revid": "33689", "url": "https://it.wikipedia.org/wiki?curid=1379295", "title": "Core idrofobico", "text": ""}
{"id": "1379296", "revid": "117271", "url": "https://it.wikipedia.org/wiki?curid=1379296", "title": "Hygrocybe cuspidata", "text": ""}
{"id": "1379297", "revid": "117271", "url": "https://it.wikipedia.org/wiki?curid=1379297", "title": "Hygrocybe langei", "text": ""}
{"id": "1379299", "revid": "117271", "url": "https://it.wikipedia.org/wiki?curid=1379299", "title": "Hygrocybe persistens", "text": ""}
{"id": "1379300", "revid": "117271", "url": "https://it.wikipedia.org/wiki?curid=1379300", "title": "Hygrophorus acutoconicus", "text": ""}
{"id": "1379301", "revid": "33689", "url": "https://it.wikipedia.org/wiki?curid=1379301", "title": "Nucleo idrofobico", "text": ""}
{"id": "1379302", "revid": "117271", "url": "https://it.wikipedia.org/wiki?curid=1379302", "title": "Hygrophorus aurantiolutescens", "text": ""}
{"id": "1379304", "revid": "117271", "url": "https://it.wikipedia.org/wiki?curid=1379304", "title": "Hygrophorus conicus", "text": ""}
{"id": "1379305", "revid": "117271", "url": "https://it.wikipedia.org/wiki?curid=1379305", "title": "Hygrophorus cuspidatus", "text": ""}
{"id": "1379306", "revid": "117271", "url": "https://it.wikipedia.org/wiki?curid=1379306", "title": "Hygrophorus langei", "text": ""}
{"id": "1379307", "revid": "117271", "url": "https://it.wikipedia.org/wiki?curid=1379307", "title": "Hygrophorus persistens", "text": ""}
{"id": "1379309", "revid": "117271", "url": "https://it.wikipedia.org/wiki?curid=1379309", "title": "Hygrophorus rickenii", "text": ""}
{"id": "1379310", "revid": "117271", "url": "https://it.wikipedia.org/wiki?curid=1379310", "title": "Mycena acutoconica", "text": ""}
{"id": "1379316", "revid": "463686", "url": "https://it.wikipedia.org/wiki?curid=1379316", "title": "Indicazione geografica delle bevande spiritose", "text": ""}
{"id": "1379318", "revid": "767487", "url": "https://it.wikipedia.org/wiki?curid=1379318", "title": "PCDD", "text": "PCDD \u00e8 la sigla utilizzata per indicare le policloro-dibenzo-p-diossine, famiglia di diossine che presentano pi\u00f9 sostituenti cloro sui due anelli benzenici. Le PCDD vengono comunemente misurate, come d'altra parte le diossine e le sostanze correlate in genere, in tossicit\u00e0 equivalente (TEQ) alla tetracloro-dibenzo-p-diossina (TCDD). Le policlorodibenzodiossine hanno differente tossicit\u00e0 in relazione alla loro differente struttura e tossicocinetica; la TCDD \u00e8 ritenuta essere la diossina pi\u00f9 potente e costituisce il composto di riferimento per la determinazione della TEQ. \u00c8 possibile mettere in relazione la concentrazione effettiva di una PCDD con la relativa tossicit\u00e0 equivalente tramite l'uso del \"fattore di equivalenza tossica\" (TEF): alla TCDD \u00e8 stato assegnato un fattore eguale a 1, mentre le altre policlorodibenzodiossine possiedono un fattore minore.\nL'Organizzazione Mondiale della Sanit\u00e0 ha identificato 7 PCDD tossiche assegnando loro un fattore di equivalenza tossica internazionale.\nLa seguente tabella mostra il TEF relativo alle PCDD che l'OMS allerta nell'ambito delle emissioni in ambiente derivate da attivit\u00e0 antropica."}
{"id": "1379323", "revid": "117271", "url": "https://it.wikipedia.org/wiki?curid=1379323", "title": "Agaricus puniceus", "text": ""}
{"id": "1379324", "revid": "117271", "url": "https://it.wikipedia.org/wiki?curid=1379324", "title": "Godfrinia acutopunicea", "text": ""}
{"id": "1379325", "revid": "117271", "url": "https://it.wikipedia.org/wiki?curid=1379325", "title": "Godfrinia punicea", "text": ""}
{"id": "1379327", "revid": "117271", "url": "https://it.wikipedia.org/wiki?curid=1379327", "title": "Hygrocybe acutopunicea", "text": ""}
{"id": "1379328", "revid": "117271", "url": "https://it.wikipedia.org/wiki?curid=1379328", "title": "Hygrophorus puniceus", "text": ""}
{"id": "1379329", "revid": "117271", "url": "https://it.wikipedia.org/wiki?curid=1379329", "title": "Pseudohygrocybe punice", "text": ""}
{"id": "1379332", "revid": "198277", "url": "https://it.wikipedia.org/wiki?curid=1379332", "title": "Societ\u00e0 Sportiva Lazio 1983-1984", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1983-1984.\nStagione.\nL'annata pareva aprirsi sotto i migliori auspici per la neopromossa Lazio, stante il sopravvenuto ritorno in massima serie dopo due anni di cadetteria, e soprattutto per il \"comeback\" da New York dell'indimenticata \"bandiera\" Giorgio Chinaglia, appena diventato azionista di maggioranza del club e, nelle dichiarazioni d'intenti, deciso a investire massicciamente per riportare la squadra ai fasti dei suoi anni da calciatore.\nIl mercato estivo sembrava solleticare i sogni della tifoseria, con i dollari di \"Long John\" che trattennero a Roma i \u00abgioielli\u00bb Giordano e Manfredonia, e finanziarono l'arrivo in biancoceleste di due talentuosi stranieri: il brasiliano Batista, mediano della \"Sele\u00e7\u00e3o\", e il danese Michael Laudrup, giovane ma ancora \u00abtroppo fragile\u00bb fantasista, che la aveva dirottato in prestito nella capitale onde meglio farlo adattare ai ritmi del calcio italiano.\nLe altisonanti premesse della vigilia vennero tuttavia presto smentite, causa una squadra che, pur affidandosi alle prestazioni del solido terzetto D'Amico-Giordano-Manfredonia, in breve fin\u00ec invischiata in un tribolato campionato di bassa classifica, passato anche per l'avvicendamento tecnico dicembrino tra l'argentino Juan Carlos Morrone e l'italiano Paolo Carosi. L\"undici\" laziale chiuse infine il torneo a un sofferto tredicesimo posto, raggiungendo la salvezza \"in extremis\" all'ultima giornata grazie al pareggio strappato sul campo del , decisivo ai fini biancocelesti per appaiare il rivale a pari punti e superarlo per via della migliore classifica avulsa.\nMaglie e sponsor.\nIl fornitore tecnico della stagione \u00e8 ancora Ennerre, cos\u00ec come \u00e8 confermato lo sponsor ufficiale S\u00e8leco. La prima maglia \u00e8 celeste con i bordini bianchi; i pantaloncini sono bianchi, con calzettoni celesti. La seconda divisa \u00e8 bianca con dettagli celesti.\nOrganigramma societario.\nArea direttiva\nArea tecnica\nArea sanitaria"}
{"id": "1379333", "revid": "207432", "url": "https://it.wikipedia.org/wiki?curid=1379333", "title": "American Motors Corporation", "text": ""}
{"id": "1379345", "revid": "827882", "url": "https://it.wikipedia.org/wiki?curid=1379345", "title": "Riproduttore di cassette", "text": "Un riproduttore di cassette (o anche lettore di cassette, mangianastri, mangiacassette, piastra a cassette e registratore a cassette se dotato di funzione di registrazione), nell'ambito degli apparecchi alta fedelt\u00e0, \u00e8 un tipo di registratore a nastro per la riproduzione e/o la registrazione delle musicassette.\nStoria.\nI primi apparecchi.\nIl riproduttore di cassette \u00e8 stato introdotto dalla Philips nel 1963 ed \u00e8 stato lanciato sul mercato nel 1965 come dispositivo per dettatura vocale progettato per uso portatile. In origine non era stato progettato per essere un sostituto del magnetofono. La Philips decise di includere entrambe le bobine del nastro in una piccola cassetta, eliminando la necessit\u00e0 di arrotolare il nastro attraverso bobine singole, e facendo sparire in questo modo molti inconvenienti dovuti alla struttura delle bobine stesse. La larghezza del nastro \u00e8 di 3,81 millimetri (nominalmente 1\u20448 di pollice) e la velocit\u00e0 di scorrimento del nastro \u00e8 di 4,76 centimetri (1,875 pollici) al secondo; questo significa che la qualit\u00e0 del suono registrato era appropriata soltanto per la riproduzione/registrazione di voce e dettatura, con risposta alle alte frequenze inferiore a 10 kHz e alto livello di rumore.\nI primi registratori erano dispositivi portatili a batteria con controllo automatico delle prestazioni, adatti per la dettatura e la registrazione, ma dalla met\u00e0 degli anni settanta i riproduttori di cassette con controlli manuali (dei livelli di tono, bilanciamento, ecc.) e indicatori VU (Volume Unit) divennero un componente diffuso degli stereo ad alta fedelt\u00e0 casalinghi. Alla fine questi apparecchi sostituirono i registratori a bobine, che non raggiunsero una elevata diffusione nelle abitazioni in quanto pi\u00f9 ingombranti, costosi e soggetti a particolari accorgimenti nell'inserire e nel riavvolgere il nastro: una cassetta, infatti, pu\u00f2 essere estratta in qualunque momento, indipendentemente dalla quantit\u00e0 del nastro che deve ancora scorrere ed essere ascoltata, mentre prima di estrarre una bobina occorre riavvolgere il nastro. Le cassette possono inoltre essere usate in automobile e per applicazioni personali portatili (p.es. walkman); spesso chi le utilizza registra sul nastro delle canzoni in maniera tale da ottenere un \"nastro da viaggio\".\nNel 1971, la Advent Corporation combin\u00f2 il sistema di riduzione del rumore e fruscio di fondo del nastro Dolby B con il nastro al diossido di cromo (CrO2) per creare l'Advent Model 201, il primo riproduttore di cassette ad alta fedelt\u00e0. Il sistema Dolby B aument\u00f2 i livelli degli acuti rispetto al livello di rumore, e li ridusse rispetto alla riproduzione, mentre il CrO2 usava diverse impostazioni per la distorsione e l'equalizzazione per ottenere gli stessi risultati, oltre ad estendere, per la prima volta, la risposta in frequenza in un range di alta fedelt\u00e0 di 15\u00a0kHz.\nQuesto riproduttore era basato su un meccanismo di caricamento del nastro dall'alto creato dalla Wollensak, una divisione della 3M che si occupa di applicazioni audio/video; tale meccanismo prevedeva (insolitamente) un solo indicatore VU che poteva essere smistato su uno o su entrambi i canali audio, e delle leve di controllo simili a quelle presenti nei meccanismi a bobina.\nMolti produttori, inizialmente, adottarono un formato standard di caricamento dall'alto con controlli tramite pulsanti, doppi indicatori VU e controlli dello scivolamento. In seguito, verso la fine degli anni '70, prese piede lo standard ancora oggi diffuso, che prevede il caricamento del nastro sulla faccia anteriore, con il vano cassetta su un lato e gli indicatori VU sull'altro; successivamente furono introdotti formati con due vani per le cassette, con gli indicatori situati nel mezzo. I controlli meccanici furono sostituiti da pulsanti elettronici a solenoide, bench\u00e9 i modelli pi\u00f9 economici mantenessero i controlli meccanici. Alcuni modelli pi\u00f9 evoluti sono in grado di cercare e contare gli intervalli presenti tra una canzone e l'altra. I lettori di cassette introdussero l'attuale set di controlli (play, pause, stop, eject, forward, rewind e record) ed il \"blocco\" dei pulsanti di scorrimento veloce in avanti e all'indietro, di modo che se in precedenza per lo scorrimento veloce andava tenuto premuto il bottone apposito, ora \u00e8 possibile schiacciare il bottone apposito una volta sola, e questo rimaneva abbassato fino a quando non veniva fermato.\nLa diffusione.\nI riproduttori di cassette divennero presto di largo uso e ne furono progettate diverse versioni per applicazioni professionali, impianti casalinghi, e anche per l'uso in automobile, come registratore portatile. Dalla met\u00e0 degli anni settanta alla fine degli anni novanta, il lettore di cassette fu lo strumento preferito per l'ascolto di musica in auto: la sensibilit\u00e0 al moto del veicolo era bassa come per i nastri dello Stereo-8, rispetto ai quali era stata ridotta la vibrazione del nastro; a vantaggio delle cassette giocavano inoltre altri fattori, come la ridotta dimensione e la possibilit\u00e0 di scorrimento veloce nelle due direzioni.\nIl miglioramento delle prestazioni.\nI riproduttori di cassette hanno raggiunto l'apice della loro performance a met\u00e0 degli anni ottanta. I registratori delle ditte Nakamichi, Revox, e Tandberg includevano caratteristiche avanzate come le testine multinastro e la guida con due capstan, con motori separati per le bobine.\nLa tecnologia a tre testine usa testine separate per la registrazione e la riproduzione; grazie a questo meccanismo \u00e8 possibile ascoltare ci\u00f2 che intanto viene registrato sul nastro. Ci\u00f2 era spesso possibile sui registratori a bobina, ma \u00e8 pi\u00f9 difficile per le cassette, che di per s\u00e9 non forniscono aperture separate per le diverse testine dedicate alla registrazione e alla lettura, ma possiedono invece un design che prevede un'unica apertura centrale per la testina di registrazione/riproduzione, oltre a due aperture aggiuntive per la testina di cancellazione e per la guida del capstan. Alcuni modelli introdussero una testina di monitoraggio nell'area dedicata al capstan, mentre altri previdero sulla stessa testina spazi separati per la registrazione e la riproduzione.\nRiproduttori comuni erano anche quelli venduti da Harman Kardon o da NAD e da ditte giapponesi come Aiwa, Akai, Denon, Pioneer, Sony, Teac, Technics e Yamaha, tutte in grado di offrire prodotti di alta qualit\u00e0. Gli apparecchi migliori erano in grado di registrare e riprodurre l'intero spettro udibile dall'orecchio umano, da 20\u00a0Hz a 20\u00a0kHz, con vibrazione e distorsione inferiori allo 0,05% e livello di rumore molto basso.\nUna registrazione dal vivo effettuata su cassetta poteva competere con il suono di un CD commerciale qualunque, sebbene la qualit\u00e0 delle cassette pre-registrate era generalmente inferiore rispetto a quella che poteva essere ottenuta da una registrazione casalinga di alta qualit\u00e0. Le cassette rimangono popolari per le applicazioni audiovisive; alcuni registratori di CD includono un vano per le cassette per permettere di registrare su entrambi i formati l'audio di riunioni, sermoni e libri.\nIl sistema di riduzione del rumore Dolby era la chiave per ottenere prestazioni con basso livello di rumore su nastri stretti e lenti; tale sistema funziona amplificando le alte frequenze in fase di registrazione per poi memorizzarle sul nastro cos\u00ec come sono state trasformate, abbassando inoltre la costante di rumore alle alte frequenze. Alcune versioni avanzate del Dolby includono i tipi C (inventato nel 1980) ed S, sebbene il sistema B sia l'unico standard supportato sulla maggior parte dei riproduttori da automobile ad alta fedelt\u00e0. Alcuni apparecchi possedevano microprocessori programmati per impostare automaticamente il bias del nastro. Nel 1982, in collaborazione con i Dolby Laboratories, la Bang &amp; Olufsen svilupp\u00f2 un sistema che fu chiamato HX-Pro per adattare dinamicamente il bias in funzione della frequenza da registrare, usato in molti apparecchi di fascia alta.\nNegli anni successivi comparve la funzione \"auto-reverse\", che permetteva di riprodurre (e talvolta di registrare) su entrambi i lati della cassetta senza che fosse necessario rimuoverla, capovolgerla e reinserirla manualmente. Nei primi primi apparecchi dotati di auto-reverse, ed anche in molti apparecchi economici odierni, questo meccanismo \u00e8 implementato con una testina bidirezionale che pu\u00f2 riprodurre tutte e quattro le tracce presenti sul nastro (canali destro e sinistro del lato A, e canali destro e sinistro del lato B); di queste, solo due per volta erano effettivamente collegate all'impianto elettronico. Per quanto riguarda invece lo scorrimento del nastro, gli apparecchi sono forniti di due capstan e due rulli pressori, uno per ciascuna direzione. \u00c8 comunque difficile allineare correttamente una testina bidirezionale per entrambe le direzioni. In molti degli apparecchi pi\u00f9 costosi il meccanismo di auto-reverse opera sbloccando la testina, ruotandola di 180\u00b0 e bloccandola nuovamente, fornendo le guide di allineamento per entrambe le direzioni. In un apparecchio Nakamichi, invece, lo scopo fu raggiunto con un meccanismo che estraeva la cassetta dal vano, la capovolgeva e la reinseriva. Gli apparecchi dotati di auto-reverse conobbero una maggior diffusione, poich\u00e9 eliminavano la necessit\u00e0 di estrarre la cassetta manualmente per capovolgerla; tale caratteristica divenne poi uno standard per le autoradio installate in fabbrica.\nIl declino.\nLe cassette analogiche cominciarono il loro declino con l'avvento del compact disc e di altre tecnologie digitali di registrazione quali Digital Audio Tape (DAT) e MiniDisc. La Philips promosse nel 1992 la Digital Compact Cassette (DCC), una versione digitale della musicassetta, caratterizzata dalla compatibilit\u00e0 in lettura con le audiocassette classiche, ma che fall\u00ec nel guadagnare una significativa quota di mercato e la produzione cess\u00f2 abbastanza presto.\nLa TDK, la Sony, la Maxell e la Basf (con il marchio Emtec a partire dal 2000) sono tra le compagnie che hanno prodotto musicassette fino al 2012, mentre ad oggi esiste ancora qualche produttore che fabbrica musicassette in piccole quantit\u00e0 per usi professionali e per nicchie di mercato.\nI computer possono facilmente produrre copie di interi CD o convertire tracce in MP3 o altri formati per essere ascoltate su dispositivi digitali portatili quali il popolare iPod; ci\u00f2 ha permesso la copia e la distribuzione delle tracce audio in maniera pi\u00f9 agevole rispetto al passato, in cui l'unica possibilit\u00e0 di copiare una traccia sonora in maniera semplice era quella di trasferirla su una musicassetta.\nNonostante il declino nella produzione di registratori a cassette, questi apparecchi godono ancora di reputazione ed utilizzo; in particolare dagli audiofili che ritengono che la tecnologia delle piastre a cassette e dei giradischi, a causa della loro natura analogica, fornisca registrazioni di qualit\u00e0 superiore alle attuali tecnologie digitali, quali il CD-R e il DAT.\nFunzionamento.\nIl nastro viene raccolto su due bobine; rispetto al lato che si ascolta (o si registra), la bobina di destra \u00e8 dedicata al riavvolgimento del nastro, mentre quella di sinistra contiene il nastro da svolgere. Una volta che la musicassetta viene inserita in un apparecchio, il nastro scorre su una testina, che viene a contatto con il nastro grazie a un'apertura centrale sul lato inferiore della cassetta. La testina riceve il segnale magnetico impresso sul nastro e lo converte in un segnale elettrico che dar\u00e0 origine al suono. Un'altra testina permette la registrazione del suono sul nastro attraverso un'altra apertura, posta pi\u00f9 a sinistra (anche se alcuni modelli usano l'apertura centrale sia per la registrazione che per la riproduzione); in questo modo, un nastro pu\u00f2 essere registrato e, subito dopo, riprodotto.\nIl trascinamento del nastro avviene a una velocit\u00e0 costante di 4,76 cm/s (1 + 7/8 pollici al secondo), grazie alla rotazione di un piedino metallico, che \u00e8 denominato capstan, che viene a contatto con il nastro grazie a un foro trasversale sulla cassetta in cui il capstan va ad entrare in un modo molto aderente. L'aderenza tra il capstan e il nastro \u00e8 assicurata da un rullo pressore, ricoperto di gomma, che assicura il trascinamento e che va a premere il nastro sul capstan grazie ad un'apertura posta sulla destra del lato inferiore della cassetta. Il suo rullo pressore \u00e8 parte integrante del riproduttore, a differenza di quanto avviene nel formato Stereo-8, in cui il rullo \u00e8 parte integrante della cassetta. Inizialmente il cambio dal lato \"A\" al lato \"B\" avveniva manualmente, estraendo la cassetta dal lettore e capovolgendola. In seguito si diffusero riproduttori con doppia testina, in grado di invertire automaticamente la direzione di scorrimento e di lettura del nastro alla fine della riproduzione di ciascun lato (funzione di \"autoreverse\"). Le piste registrate e/o riprodotte per il lato A si trovano dalla parte opposta rispetto a quello che viene mostrato come lato A durante l'uso della cassetta; di conseguenza, quando l'utente riproduce il contenuto inciso su una facciata, la testina legge le piste rivolte verso l'interno dell'apparecchio; lo stesso vale in fase di registrazione.\nAd assicurare l'allineamento del nastro con il sistema di testine, capstan e rullo pressore, esistono apposite guide; due di queste si trovano direttamente nella cassetta, alle estremit\u00e0 del lato inferiore, mentre due guide fanno parte dell'apparecchio e vanno ad inserirsi in altrettanti fori trasversali situati sulla musicassetta. Il riavvolgimento del nastro avviene per mezzo del piatto di destra, il quale \u00e8 frizionato, per far s\u00ec che il nastro non venga danneggiato n\u00e9 riavvolto velocemente se il rullo pressore \u00e8 danneggiato; l'altro piatto, quello di sinistra, \u00e8 invece dotato di un freno, in modo che il nastro sia sempre teso. Questi due piatti vengono inoltre usati per lo scorrimento veloce: quello di destra, in particolare, viene azionato a velocit\u00e0 elevata per lo scorrimento in avanti, quello di sinistra per lo scorrimento all'indietro. Nei lettori pi\u00f9 economici, il piatto di sinistra pu\u00f2 mancare, venendo sostituito da un semplice piedino avente la funzione di sostegno: in questo caso, a fare da freno alla bobina di destra \u00e8 la forza d'attrito tra il piedino e la parte centrale della bobina stessa. Poich\u00e9 in tali lettori manca il piatto di sinistra, la funzione di scorrimento veloce all'indietro \u00e8 assente.\nIl nastro, generalmente, possiede quattro piste longitudinali in cui viene registrato il suono, due per lato; per ciascuna facciata, abbiamo una pista per il canale sinistro ed una per il canale destro (che si fondono in un'unica pista per le registrazioni monofoniche). Le testine (sia di registrazione che di riproduzione), generalmente, sono fatte in modo da leggere o scrivere solo le piste che si trovano su un determinato lato, rendendo cos\u00ec necessaria la rotazione della cassetta o della testina per leggere le tracce dell'altro lato; i primi apparecchi dotati di autoreverse, invece, possedevano testine fisse che consistono in pratica in una doppia testina di lettura, una per ciascun lato. Alcuni sistemi professionali usano testine in grado di registrare e riprodurre pi\u00f9 di due piste audio sullo stesso lato.\nRiduzione dei rumori e fedelt\u00e0.\nDiversi schemi di riduzione del rumore sono stati usati per aumentare il livello di fedelt\u00e0, e tra questi il Dolby B \u00e8 quello adottato in maniera quasi universale sia per i nastri pre-registrati che per le registrazioni casalinghe. Il Dolby B fu progettato per risolvere il problema del fruscio, e con l'aiuto delle migliorie nella composizione chimica del nastro contribu\u00ec a far accettare la cassetta come mezzo di alta fedelt\u00e0. In seguito gli apparecchi inclusero procedure automatiche di identificazione del tipo di nastro, attraverso l'introduzione di appositi fori sulla superficie superiore delle stesse cassette. Allo stesso tempo, il Dolby B garantiva prestazioni accettabili per le riproduzioni su apparecchi privi di circuiteria Dolby, dimostrando che non c'era ragione di non usarlo qualora fosse stato disponibile.\nLa principale alternativa al Dolby era il sistema di riduzione del rumore DBX, che faceva ottenere un elevato rapporto segnale-rumore, ma che risultava inascoltabile su apparecchi non dotati di circuiteria per la decodifica DBX. La Philips svilupp\u00f2 un sistema alternativo di riduzione del rumore, il Dynamic Noise Limiter (DNL), che non richiedeva una apposita rielaborazione del segnale in fase di registrazione sul nastro; questo sistema \u00e8 alla base del metodo di riduzione del rumore DNR.\nIn seguito, la Dolby introdusse i sistemi di riduzione del rumore Dolby C e Dolby S, che raggiunsero alti livelli di riduzione del rumore; il Dolby C divenne molto usato negli apparecchi ad alta fedelt\u00e0, mentre il Dolby S, lanciato quando gi\u00e0 la vendita delle cassette aveva cominciato a diminuire, non raggiunse mai una diffusione notevole; fu utilizzato solo negli apparecchi di fascia pi\u00f9 alta, come ad esempio quelli a tre testine.\nIl sistema Dolby HX Pro fu un'altra invenzione della Dolby che garantiva una migliore risposta alle alte frequenze attraverso la riduzione del bias del nastro non udibile durante la registrazione di suoni potenti ad alta frequenza, che di per s\u00e9 producevano un certo livello di bias. Sviluppato da Bang &amp; Olufsen, non richiedeva un circuito di decodifica per la riproduzione.\nAltri perfezionamenti per migliorare la performance delle cassette furono i sistemi DYNEQ della Tandberg, ADRES della Toshiba e Hi-Com della Telefunken, e, su alcuni apparecchi di fascia alta, registrazione automatica del bias, controllo fine del tono e, talvolta, dell'azimut delle testine.\nVerso la fine degli anni ottanta, grazie ai miglioramenti dell'elettronica, del materiale del nastro e delle tecniche di fabbricazione, ed anche alle migliorie nella precisione della parte plastica della cassetta, delle testine e del trasporto meccanico, la fedelt\u00e0 del suono sugli apparecchi dei produttori di vertice sorpass\u00f2 i livelli attesi inizialmente. Sugli apparecchi audio adeguati, le cassette potevano garantire un ascolto molto piacevole. I migliori riproduttori casalinghi potevano raggiungere una risposta in frequenza tra i 20\u00a0Hz e i 20\u00a0kHz con wow and flutter inferiore allo 0,05%, e rapporto segnale-rumore di 70 dB col sistema Dolby C, inferiore a 80 dB con il Dolby S e di 90 dB con il DBX. Molti ascoltatori occasionali non percepivano la differenza tra la cassetta e il compact disc.\nDall'inizio degli anni '80, la fedelt\u00e0 delle cassette preregistrate cominci\u00f2 ad aumentare notevolmente. Mentre il Dolby-B era gi\u00e0 largamente usato negli anni '70, i nastri preregistrati venivano duplicati su nastri di bassa qualit\u00e0 a velocit\u00e0 elevate, s\u00ec da non reggere il confronto con gli LP. Comunque, sistemi come l'XDR, contemporaneamente all'adozione di nastri di qualit\u00e0 superiore (come quelli al CrO2, sebbene registrati in maniera tale da essere riprodotti come nastri di tipo I, con un bias di 120 \u00b5s), e all'uso frequente della tecnologia Dolby HX Pro, fecero diventare le cassette un'alternativa ad alta fedelt\u00e0 percorribile, che risultava pi\u00f9 facilmente trasportabile e richiedeva una manutenzione minore rispetto ai dischi in vinile.\nIn aggiunta, la cover art, che generalmente era fino ad ora stata relegata alla creazione di una singola immagine della copertina degli LP con poche linee di testo, cominci\u00f2 ad essere elaborata su misura per le cassette, con l'inserimento nelle custodie di fogli ripiegati o libretti contenenti i testi delle canzoni e di copertine ripiegate, che divennero presto di uso comune.\nNegli anni '80 alcune compagnie, come la Mobile Fidelity, produssero cassette \"audiofile\", registrate su nastri di alto livello e duplicate in tempo reale a partire da un master digitale di prima generazione tramite attrezzature di prim'ordine. Diversamente dai vinili audiofili, che continuano ad avere un seguito di appassionati, le cassette audiofile furono messe da parte una volta che il compact disc conobbe una larga diffusione.\nUso in auto.\nUn elemento chiave del successo del registratore fu il suo uso nelle autoradio, grazie alle dimensioni della musicassetta, pi\u00f9 piccola di una cartuccia dello Stereo 8. I registratori furono spesso integrati con delle radio, e l'insieme dei due apparecchi \u00e8 stato denominato anche \"stereo\". I mangianastri per auto furono i primi a dotarsi di \"auto-reverse\", un dispositivo che permette, una volta terminata la riproduzione di un lato, di ascoltare l'altra parte del nastro senza dover estrarre la cassetta per girarla invertendo il senso di rotazione del nastro e ruotando la testina. In questo modo era possibile ascoltare un nastro senza interromperne mai la riproduzione. Dopo poco tempo anche alcuni registratori domestici si dotarono di questa caratteristica.\nAd oggi sono stati inventati anche nuovi dispositivi, denominati adattatori, che permettono l'ascolto, con un mangianastri, di supporti audio di tipo diverso (CD, MP3), utili in particolare in auto.\nManutenzione.\nL'apparecchiatura di un registratore necessita di una manutenzione regolare, poich\u00e9 il nastro a cassetta \u00e8 un mezzo magnetico che viene a contatto fisico con la testina e con altre parti metalliche del meccanismo riproduttore/registratore. Senza tale manutenzione, la risposta in alta frequenza dell'apparecchiatura del registratore sar\u00e0 meno soddisfacente.\nUn problema insorge quando particelle di ossido di ferro (o simili) gi\u00e0 presenti sul nastro si depositano sulla testina destinata alla lettura (o anche su quella per la registrazione). Perci\u00f2, le testine richiederanno occasionalmente di essere ripulite. Il capstan ed il rullo pressore di gomma possono essere anch'essi sporcati con queste particelle, venendo dunque a causare un trascinamento irregolare del nastro sulle testine; ci\u00f2 a sua volta pu\u00f2 comportare un disallineamentro del nastro sopra la testina con conseguente variazione dell'angolo di azimut rispetto al traferro, anomalia che si traduce in un degrado di chiarezza nella riproduzione dei toni alti, come se la testina stessa fosse non allineata.\nInoltre, le testine ed altri componenti metallici nel percorso di nastro (quali il capstan e le guide) potrebbero venire magnetizzati e richiedere cos\u00ec la smagnetizzazione. Esistono in commercio appositi smagnetizzatori elettronici e kit di pulizia, questi ultimi sia a secco (nastro pulitore) che a umido (feltri e liquido); alcuni di essi hanno la forma di una musicassetta e come tali vanno utilizzati, seguendo le istruzioni allegate ad essi. Un metodo pi\u00f9 accurato prevede invece l'uso di un bastoncino cotonato imbevuto di un liquido per la pulizia manuale delle singole componenti; tale liquido pu\u00f2 essere l'alcool isopropilico, comunemente usato per pulire le testine del nastro e gli altri componenti, ad eccezione del rullo pressore, che con l'alcool tende ad indurirsi; in questo caso pu\u00f2 andar bene l'acqua o, meglio ancora, l'uso di prodotti specifici validi anche per la pulizia delle altre componenti."}
{"id": "1379349", "revid": "838137", "url": "https://it.wikipedia.org/wiki?curid=1379349", "title": "Rugby a 15 nel 1975", "text": "Attivit\u00e0 internazionale.\nCentenario della Irish Rugby Union.\nProseguono i festeggiamenti per il centenario della Irish RFU. Questa volta si sfidano due selezioni, una anglo-gallese e una irlandese-scozzese\nTour e test di met\u00e0 anno.\nA met\u00e0 anno \u00e8 tradizione che le selezioni di rugby a 15, europee in particolare, ma non solo, si rechino fuori dall'Europa o nell'emisfero sud per alcuni test. Si disputano per\u00f2 anche molti incontri tra nazionali dello stesso emisfero Sud.\nIl 1975 \u00e8 un anno ricco di questi confronti.\nI Barbarians.\nNel 1975 la squadra ad inviti dei Barbarians ha disputato i seguenti incontri:"}
{"id": "1379351", "revid": "1543377", "url": "https://it.wikipedia.org/wiki?curid=1379351", "title": "Jim Henson", "text": "Egli viene considerato il pi\u00f9 influente e bravo innovatore burattinaio della storia televisiva degli Stati Uniti.\n\u00c8 stato il burattinaio di svariati Muppet, tra cui Kermit la Rana e Rowlf del \"Muppet Show\" e Ernie di \"Sesame Street\". Ha anche diretto i film \"Dark Crystal\" (1982) e \"Labyrinth - Dove tutto \u00e8 possibile\" (1986).\nBiografia.\nI primi anni.\nHenson \u00e8 nato a Greenville, Mississippi, da Betty Marcella e Paul Ransom Henson, un agronomo, secondo di due fratelli. Egli fu allevato come cristiano scientista e visse i suoi primi anni a Leland e poi si mosse con la sua famiglia a Hyattsville, Maryland, vicino a Washington, nei tardi anni quaranta.. Pi\u00f9 tardi ricorder\u00e0 l'arrivo della prima televisione in famiglia come \"la cosa pi\u00f9 grande della mia adolescenza\". Sar\u00e0 influenzato dal ventriloquo radio Edgar Bergen e da uno dei primi spettacoli con pupazzi di Burr Tillstrom e Bil e Cora Baird..\nNel 1954, mentre frequentava la \"Northwestern High School\", inizi\u00f2 a lavorare per la WTOP-TV, creando pupazzi per uno spettacolo per bambini del sabato mattina chiamato \"The Junior Morning Show\". Dopo il diploma di scuola superiore, Henson si iscrisse all'universit\u00e0 del Maryland, College park, ad un corso d'arte, pensando di poter diventare un artista commerciale. Dei creatori di burattini lo introdussero a corsi di creazione e di tessitura all'universit\u00e0 di economia domestica, e si laure\u00f2 nel 1960 in economia domestica. Come matricola, Henson produsse \"Sam and Friends\", uno spettacolo live-action di burattini di cinque minuti per la WRC-TV. I personaggi erano i precursori dei Muppets e lo show includeva un prototipo del personaggio pi\u00f9 famoso di Henson: Kermit la Rana.\nNello show inizi\u00f2 sperimentando tecniche che avrebbero cambiato il modo di fare il burattinaio in televisione inclusa la cornice definitiva per consentire al burattinaio di muoversi anche off-. Credendo che gli spettacoli televisivi dovessero avere \"vita e sensibilit\u00e0\" Henson cominci\u00f2 a creare personaggi con la gommapiuma, permettendo loro di esprimere una gamma pi\u00f9 ampia di emozioni nel momento in cui molti pupazzi erano di legno intagliato. Le braccia delle marionette erano controllate con corde, ma Henson us\u00f2 stecche per muovere le braccia dei suoi Muppets, cosa che permette un maggiore controllo dei movimenti. In pi\u00f9, egli voleva che i suoi burattini \"parlassero\" nel modo pi\u00f9 creativo possibile rispetto ai precedenti pupazzi (i quali muovevano la bocca a caso) e lui usava precisi movimenti durante i suoi dialoghi.\nQuando Henson inizi\u00f2 a lavorare a \"Sam and Friends\", chiese alla matricola Jane Nebel (1934 - 2013) di aiutarlo. Lo spettacolo ebbe un buon successo, ma dopo essersi laureato Jim cominciava ad avere dubbi sul proseguire la sua carriera da burattinaio. Si allontan\u00f2 in Europa per diversi mesi, in cui si ispir\u00f2 ai pupazzi e ai burattinai europei, che facevano il loro lavoro come una forma d'arte. Al suo ritorno negli Stati Uniti, egli e Jane cominciarono a frequentarsi. Si sposarono nel 1959 ed ebbero cinque figli: Lisa (1960), Cheryl (1961), Brian (1962), John (1965) e Heather (1970), ma i due si separarono nel 1986, sebbene rimasero vicini per il resto della sua vita.\nLotte e progetti negli anni '60.\nNonostante il successo di \"Sam and Friends\", Henson spese i due decenni a seguire in spot, talk show e progetti per bambini prima di essere in grado di realizzare il suo sogno che vedeva i Muppets come \"una forma di intrattenimento per tutti\". La popolarit\u00e0 del suo lavoro in \"Sam and friends\" nei tardi anni cinquanta port\u00f2 a una serie di apparizioni in talk shows e spettacoli di variet\u00e0, tra cui anche l'Ed Sullivan Show.\nTra uno degli spot pi\u00f9 popolari di Henson c'era uno spot per l'azienda Caff\u00e8 Wilkins, dove un Muppet chiamato Wilkins (con la voce di Kermit) era posto dietro un cannone visto di profilo. Un altro Muppet di nome Wontkins (con la voce Rowlf) \u00e8 davanti alla canna. Wilkins chiede \"Che cosa ne pensi del Caff\u00e8 Wilkins?\" e l'altro risponde \"Non l'ho mai provato!\", allora Wilkins gli spara con il cannone. Poi gira il cannone verso la telecamera e chiede \"E cosa ne pensi \"tu\"?\". Henson pi\u00f9 tardi spiegher\u00e0: \u00abFino ad allora le agenzie pubblicitarie cercavano di vendere i loro prodotti imponendoli duramente. Noi abbiamo pensato \"perch\u00e9 non venderglieli facendo ridere?\"\u00bb. Il primo spot di sette secondi di Wilkins fu un immediato successo e fu rigirato da Henson per i caff\u00e8 locali di tutti gli States. La stessa impostazione fu usata per molti altri prodotti.\nNel 1963, Henson e sua moglie andarono a vivere a New York, dove i nuovi Muppets stanno per un po' di tempo. Sua moglie Jane lascia i Muppets per badare ai figli. Henson assume lo scrittore Jerry Juhl nel 1961 e il burattinaio Frank Oz nel 1963 per sostituirla. Henson pi\u00f9 tardi accrediter\u00e0 a tutt'e due lo sviluppo dell'humor dei Muppets. Henson e Oz saranno molto amici e la loro collaborazione durer\u00e0 per 27 anni; il loro lavoro di squadra si vedr\u00e0 particolarmente bene nei loro ritratti dei loro personaggio Bert ed Ernie e Kermit e Fozzie Bear.\nLe apparizioni nei talk show di Henson negli anni sessanta raggiunsero il culmine quando fece la sua prima apparizione Rowlf, un cane umanizzato che suonava il pianoforte. Rowlf divenne il primo Muppet che fece regolari apparizioni ad un talk show. Dal 1963 al 1966 Henson produsse dei film sperimentali. Il suo cortometraggio, \"Time Piece\", di 9 minuti, venne candidato all'Oscar nel 1966. Nel 1969 produce The Cube.\nSesame Street.\nNel 1969 Joan Ganz Cooney e il team del Children's Television Workshop chiesero a Jim Henson di lavorare a Sesame Street, un programma che voleva far imparare ai pi\u00f9 piccoli, ma giocando. Allo spettacolo parteciparono i Muppets Oscar il Brontolone, Bert ed Ernie Cookie Monster e Big Bird. Kermit appar\u00ec come un reporter che intervist\u00f2 personaggi delle fiabe e delle filastrocche. Fu intorno a questo tempo che fu aggiunto un colletto al collo di Kermit.\nAll'inizio i Muppets di Henson apparivano separatamente nelle realistiche parti della \"Street\", ma dopo apparvero tutti insieme. Sebbene Henson spesso minimizzava la sua importanza nel successo di Sesame Street, Cooney spesso elogiava il lavoro di Henson e nel 1990 la Public Broadcasting Service lo chiam\u00f2 \"la scintilla che accese il nostro successo all'inizio\". Il successo di Sesame Street indusse Henson ad abbandonare il settore pubblicitario. Egli ricorder\u00e0: \"\u00c8 stato come un incoraggiamento ad uscire da quel mondo\".\nIntanto egli lavorava e creava nuovi Muppets e produceva film di animazione.\nNuovi ascolti.\nHenson, Frank Oz e il loro team riscossero buon successo anche sugli adulti con una serie di sketches durante la prima stagione dell'innovativo spettacolo di variet\u00e0 Saturday Night Live (\"SNL\"). Undici sketches\"Dregs and Vestiges\" (lett. feccia e vestigia), ambientati soprattutto nella \"terra di Gorch\", andati in onda tra l'ottobre 1975 e il gennaio 1976, con quattro altre apparizioni nel mese di marzo, aprile, maggio e settembre. Henson poi dir\u00e0:\"Io ho visto cosa il creatore Lorne Michaels stava facendo e mi piaceva molto e volevo anch'io parte di quello, ma in ogni modo, quello che abbiamo provato e quello che i suoi scrittori hanno fatto non verr\u00e0 mai dimenticato.\"\nIntorno all'ultimo sketch al SNL, Henson cominci\u00f2 a sviluppare due progetti: spettacoli a Broadway e spettacoli settimanali in televisione. Nel 1976 il progetto fu respinto da una rete americana che credeva che i Muppet fossero solo una cosa per bambini. Henson infine riusc\u00ec a convincere l'impresario inglese Lew Grade a finanziare lo show, che avrebbe dovuto essere lanciato nel Regno Unito e da qualche altra parte del mondo. Nello stesso anno, abbandon\u00f2 il suo progetto a Broadway e mosse il suo team creativo in Inghilterra, dove le riprese del Muppet Show ebbero inizio. Il \"Muppet Show\" era caratterizzato da Kermit la rana come ospite, e tanti altri personaggi come Miss Piggy, Gonzo e Fozzie. La parte di Kermit fu spesso comparata dai collaboratori di Jim Henson al ruolo di Henson stesso nella Muppet Producions: un capo timido e gentile con \"a whim of steel\" (lett. \"un capriccio d'acciaio\"). Caroll Spinney, l'animatore di Big Byrd e Oscar il brontolone, ricordava che Henson \u00abnon diceva mai che una cosa non gli piacesse, si limitava a dire \"Hmm\". Ma se una cosa gli piaceva esclamava \"Adorabile!\"\u00bb Henson stesso riconosceva Kermit come un alter ego, anche se egli pensava che Kermit fosse pi\u00f9 audace del suo creatore, una volta disse \"Egli pu\u00f2 dire cose che io non posso dire.\"\nJim Henson fu il burattinaio di molti personaggi ben conosciuti tra cui Kermit la rana, Rowlf il cane pianista, Dr. Denti, lo Chef svedese, Waldorf, Link Hogthrob, il Muppet Newsman.\nTransizione al grande schermo.\nTre anni dopo l'inizio del Muppet Show, nel 1979, i Muppets apparirono nel loro primo film, \"Ecco il film dei Muppet\". Il film ebbe successo sia dalla critica che dal pubblico con un incasso 65,2 milioni di dollari. La canzone del film, \"The Rainbow Connection\" cantata da Henson come Kermit, and\u00f2 alla 25\u00aa posizione nella Billboard Hot 100 ed ha avuto una nomination per l'Academy Award. Nel 1981 c'\u00e8 stato un sequel, questa volta diretto da Henson stesso e intitolato \"Giallo in casa Muppet\" con il quale Henson decise di smettere con il Muppet Show per dedicarsi solo ai film; di tanto in tanto i Muppets continuavano ad apparire in film per la TV e in qualche programma.\nNel 1982 egli fond\u00f2 la Jim Henson Foundation per promuovere e sviluppare l'arte del burattinaio negli States. Di l\u00ec a poco cominci\u00f2 pure a girare film fantasy o semi-realistici, come \"The Dark Crystal\", ma questa volta senza i suoi cari Muppets; questo film riscosse buon successo sia dalla critica che dal pubblico. L'anno dopo i Muppets \"recitarono\" nel film diretto da Frank Oz \"I Muppet alla conquista di Broadway\" che ricav\u00f2 25 milioni di dollari e divenne il numero 1 nei 40 film pi\u00f9 belli del 1984. Il successivo film del 1986 \"Labyrinth - Dove tutto \u00e8 possibile\", film fantasy diretto da Henson, fu un fiasco nonostante le recensioni positive del \"New York Times\" (\u00abun film fantastico\u00bb): questo lo demoralizz\u00f2 molto, e solo successivamente \"Labyrinth\" acquisir\u00e0 lo status di cult anche per la presenza come attori protagonisti di David Bowie e della giovane Jennifer Connelly (reduce da \"Phenomena\" di Dario Argento). Henson e sua moglie si separarono nello stesso anno, anche se ella gli rimase ugualmente vicino per il resto della vita. Jane diceva che Jim era molto impegnato e che aveva veramente poco tempo da passare con lei e i suoi figli. Tutti i suoi cinque figli cominciarono a lavorare con i Muppets presto, anche per stare vicino al padre, come ricorder\u00e0 sua figlia Cheryl.\nUltimi anni.\nAnche se egli era legato ai programmi per bambini, come il programma \"Fraggle Rock\" e i \"Muppet Babies\", Henson continu\u00f2 a esplorare il mondo fantasy con la serie televisiva \"Storyteller\" (1988), che vinse un Emmy ma fu cancellata dopo nove episodi. L'anno dopo Henson ricomparve con \"The Jim Henson Hour\", che combinava la spensieratezza dei Muppet con materiale pi\u00f9 rischioso. Lo show fu accolto bene dalla critica, e vinse anche un altro Emmy, tuttavia venne cancellato per carenza di ascolti dopo 13 episodi. Henson incolp\u00f2 la NBC del suo fallimento.\nNel tardo 1989, Henson entr\u00f2 nella compagnia della Walt Disney per circa 150 milioni di dollari, sperando che, con la Disney che gestiva il business, egli avrebbe avuto \"pi\u00f9 tempo da spendere nel lato creativo delle cose\". Nel 1990, aveva finito di realizzare uno special TV per la Disney, \"The Muppets at Walt Disney World\".\nDurante la produzione dei suoi ultimi progetti, Henson cominci\u00f2 ad avere i sintomi dell'influenza. Egli mor\u00ec di \"Streptococcus pneumoniae\" il 16 maggio 1990.\nHenson nella cultura.\nJim Henson \u00e8 spesso citato in Il teatro di Sabbath, capolavoro di Philip Roth. Henson rappresenta la grande occasione mancata per Mickey Sabbath, il dolente burattinaio edonista che d\u00e0 il titolo al libro. A Sabbath era stato proposto, nel 1969, di entrare a far parte del cast di Sesame Street, ma egli aveva rifiutato.\nNel 2015 \u00e8 stato protagonista dell'ultimo episodio della 4 Stagione della Webserie Epic Rap Battles of History, impersonato da NicePeter, nella quale ha sfidato Stan Lee, impersonato da EpicLLOYD, e Walt Disney, impersonato da Zach Sherwin."}
{"id": "1379353", "revid": "1086846", "url": "https://it.wikipedia.org/wiki?curid=1379353", "title": "Societ\u00e0 Sportiva Lazio 1984-1985", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1984-1985.\nStagione.\nLa Lazio concluse il campionato di Serie A 1984-1985 al penultimo posto, ritornando cos\u00ec in Serie B dopo due stagioni nella massima categoria. Nessuno dei cambi di allenatore voluti dal presidente Chinaglia sort\u00ec l'effetto sperato, con la squadra che fu matematicamente retrocessa con tre giornate di anticipo. \nIn Coppa Italia la squadra fu eliminata al primo turno.\nMaglie e sponsor.\nLo sponsor tecnico per la stagione 1984-1985 si conferma Ennerre, mentre lo sponsor ufficiale cambia e diventa Castor.\nOrganigramma societario.\nArea direttiva\nArea tecnica"}
{"id": "1379360", "revid": "122603777", "url": "https://it.wikipedia.org/wiki?curid=1379360", "title": "Societ\u00e0 Sportiva Lazio 1985-1986", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1985-1986.\nStagione.\nLa Lazio nel campionato di Serie B 1985-1986 si \u00e8 classificata all'undicesimo posto. Nel corso della stagione, nel dicembre 1985 Giorgio Chinaglia suo malgrado, non pi\u00f9 spalleggiato dagli americani, si \u00e8 trovato costretto a vendere la squadra a Franco Chimenti. La squadra biancoceleste allenata da Luigi Simoni ha disputato un campionato modesto, un torneo da centro classifica, ben al di sotto delle attese della vigilia. la pi\u00f9 bella soddisfazione ottenuta in questa stagione \u00e8 stata la prestazione di Oliviero Garlini, che con 18 reti segnate, si \u00e8 laureato capocannoniere del campionato di Serie B. Oltre alla difficile situazione societaria, altre nubi si sono addensate strada facendo sul futuro laziale, legate allo scandalo scommesse che ha visto coinvolto un tesserato laziale Claudio Vinazzani. In piena estate \u00e8 arrivato il verdetto della C.A.F. che ha assegnato alla Lazio 9 punti di penalizzazione da scontare nel prossimo torneo di Serie B, una pesante sentenza, che ha comunque evitato una possibile retrocessione d'ufficio in Serie C1, come era stato richiesto nel primo grado di giudizio.\nNella Coppa Italia la Lazio ha iniziato male questa stagione, ha disputato il terzo girone di qualificazione, vincendolo con 7 punti appaiata all'Atalanta ed alla Sampdoria, ma lasciando per differenza reti alle avversarie, il passaggio agli ottavi di finale.\nMaglie e sponsor.\nAnche per la stagione 1985-1986 la Lazio conferma Ennerre come sponsor tecnico e Castor come sponsor ufficiale.\nOrganigramma societario.\nArea direttiva\nArea tecnica\nArea sanitaria"}
{"id": "1379369", "revid": "122585897", "url": "https://it.wikipedia.org/wiki?curid=1379369", "title": "Atto d'indipendenza della Lituania", "text": "L'Atto d'indipendenza della Lituania (in lituano \"Lietuvos Nepriklausomyb\u0117s Aktas\"), o Atto del 16 febbraio, \u00e8 stato firmato dal Consiglio della Lituania il 16 febbraio 1918. L'atto afferma l'indipendenza della Lituania, governata dai principi democratici, designando Vilnius come capitale.\nL'atto fu firmato dai venti rappresentanti del Consiglio, presieduti da Jonas Basanavi\u010dius, esponente di primo piano del Risveglio nazionale lituano.\nIl percorso della dichiarazione fu lungo e complesso poich\u00e9 la presenza dell'Impero tedesco aveva aumentato la pressione sul Consiglio, che dovette operare considerando sia i tedeschi, le cui truppe erano presenti in Lituania, che le richieste del popolo.\nLa dichiarazione non ebbe effetto immediato, dato che i tedeschi avevano vietato la diffusione dell'atto (che tuttavia avvenne illegalmente): solo dopo la cessazione delle influenze teutoniche (basti pensare al Regno di Lituania) e alla sconfitta dell'Impero tedesco nella prima guerra mondiale, pot\u00e9 essere avviato un primo governo lituano. Dopo aver ottenuto una parziale indipendenza, l'esercito lituano, affiancato dalla neonata Repubblica di Weimar, combatt\u00e9 dal 1918 al 1920 contro la Russia e la Polonia, per difendere la propria indipendenza.\nI contenuti dell'atto gettarono le basi legali per l'esistenza della Lituania moderna, sia durante il periodo interbellico che dopo il 1990. L'atto ha dettato anche i principi di tutte le carte costituzionali lituane successive, tra cui rientra sicuramente anche l'Atto di Restaurazione dello Stato di Lituania del 1990. La Lituania infatti, nel processo di distaccamento dall'URSS, afferm\u00f2 che il documento di restaurazione dello Stato indipendente, pur se operativo solo nei venti anni di periodo interbellico, conservasse ancora il proprio valore legale.\nOggi, il 16 febbraio rappresenta una festivit\u00e0 nazionale in Lituania (\"Lietuvos valstyb\u0117s atk\u016brimo diena\", ossia \"Giorno della Restaurazione dello Stato Lituano\").\nIl 29 marzo 2017, \u00e8 stato ritrovato il documento originale presso l'archivio diplomatico di Berlino, in Germania.\nContesto storico e Consiglio della Lituania.\nLa Lituania ha avuto una propria sovranit\u00e0 nel corso della sua storia diverse volte sin dall'incoronazione di Mindaugas come re.\nDopo l'ultima ripartizione della Confederazione polacco-lituana nel 1795, la Lituania fu annessa all'Impero russo. Durante il XIX secolo, sia i lituani che i polacchi tentarono di restaurare l'indipendenza. Le rivolte pi\u00f9 importanti avvennero nella rivolta di Novembre e nella rivolta di Gennaio (1863), ma le prime vere possibilit\u00e0 di ottenere un'autonomia governativa si ebbero quando la Russia e la Germania furono impegnate nella Grande Guerra.\nNel 1915, i tedeschi occuparono le aree orientali dell'Impero russo. A seguito della Rivoluzione d'Ottobre (1917), la Germania conflu\u00ec gli sforzi militari nella creazione della Mitteleuropa a guida teutonica: il piano comprendeva una serie di Stati fantoccio che avrebbero dovuto servire come cuscinetto: questo spiega perch\u00e9 fu favorevole alla Conferenza di Vilnius. Si sperava infatti che la proclamazione dello Stato lituano avrebbe reso pi\u00f9 freddi i rapporti del Paese baltico nei confronti della Russia, creando maggiori connessioni politiche con la Germania. Ad ogni modo, questa strategia fall\u00ec; la conferenza, tenutasi dal 18 al 22 settembre 1917, propendette per la restaurazione della Lituania come Stato sovrano: si sottoline\u00f2 solo come una qualche connessione maggiore si potesse costituire se i tedeschi avessero formalmente riconosciuto l'esistenza della Lituania come nazione. Il 21 settembre, i 214 partecipanti della conferenza elessero i venti membri del Consiglio della Lituania per mettere nero su bianco quanto si intendesse compiere. Le autorit\u00e0 tedesche non permisero di rendere pubblici gli atti, ma consentirono al Consiglio di procedere e andare avanti. La conferenza di Vilnius decret\u00f2 anche che in futuro dovesse essere creata un'Assemblea costituente \"in conformit\u00e0 con i princ\u00ecpi democratici riconosciuti da tutti i cittadini della Lituania\".\nIter formativo dell'atto finale.\nAtto dell'11 dicembre.\nL'Atto dell'11 dicembre fu il secondo passo che i lituani percorsero per redigere il documento finale. La prima bozza, chiesta dal cancelliere Georg von Hertling, fu preparata dal Ministero tedesco per gli Affari Esteri il primo dicembre. Ulteriori modifiche furono apportate, preparandole insieme il cancelliere tedesco e una delegazione del Consiglio della Lituania. I membri della delegazione erano Antanas Smetona, Steponas Kairys, Vladas Mironas, Jurgis \u0160aulys, Petras Klimas e Aleksandras Stulginskis. Dopo la discussione tra le parti, fu raggiunto un compromesso sul testo del documento. Il rappresentante tedesco Kurt von Lersner insistette sul fatto che nessuna parola avrebbe dovuto essere modificata e che tutto il Consiglio avrebbe dovuto firmare il testo cos\u00ec come preparato.\nDopo che la delegazione torn\u00f2 a Vilnius, il Consiglio si riun\u00ec l'11 dicembre per discutere dell'Atto. Fu adottato senza che fossero adoperati cambiamenti. 15 persone votarono in favore dell'atto, tre furono i contrari, un astenuto e un assente. Non \u00e8 del tutto pacifico se ogni membro del Consiglio sottoscrisse il documento. L'Atto fu scritto in lingua tedesca, e, stando a quanto emerge da analisi storiche, non fu preparata nessuna traduzione ufficiale in lituano. Per questo motivo, fonti diverse riportano traduzioni leggermente diverse. L'Atto dell'11 dicembre sanciva l'indipendenza della Lituania, ma chiedeva anche la protezione del governo tedesco (clausola 2) e una \"alleanza certa e permanente\" con la Germania. Poich\u00e9 l'atto prevedeva convenzioni che concernevano affari militari, trasporti, confini doganali e valuta da adottare, molti lituani sostennerono che il Consiglio fosse imputabile per eccesso di potere: le conclusioni raggiunte in seno alla Conferenza di Vilnius a settembre sancivano infatti che queste decisioni spettavano all'assemblea costituente.\nAtto dell'8 gennaio.\nQuando iniziarono i negoziati di pace tra russi e tedeschi all'inizio del 1918, la Germania chiese ai rappresentanti lituani di preparare due notifiche dell'indipendenza: una ai sovietici, in cui si affermava che i legami con questi venivano rotti e non si faceva riferimento all'alleanza che si sarebbe dovuta costituire con i tedeschi; l'altra all'Impero tedesco, la quale sostanzialmente riportava i contenuti delineati l'11 dicembre. Il Consiglio decise di emendare gi\u00e0 la prima parte dell'Atto l'11 dicembre. Petras Klimas incluse una frase che richiamava la formazione in seguito di un'assemblea costituente. Un altro importante sviluppo riguard\u00f2 la statuizione dei principi democratici come fondamenta del nuovo Stato, come gi\u00e0 deciso nella Conferenza di Vilnius, ma omesso nella bozza dell'11 dicembre. La seconda parte, riferita alla \"alleanza certa e permanente con la Germania\", fu totalmente ignorata. La versione finale fu approvata l'8 gennaio 1918, giorno in cui il Presidente degli Stati Uniti Woodrow Wilson annunciava i quattordici punti. Nella sostanza, l'atto dell'8 gennaio non differir\u00e0 molto da quello del 16 febbraio.\nNonostante questo, l'Ober Ost, amministrazione militare tedesca, rifiut\u00f2 i cambiamenti. Il 26 gennaio, soddisfacendo a quella che era la richiesta precedentemente fatta, furono approvate le due versioni da notificare ai tedeschi e ai russi, ma non inclusero i cambiamenti apportati l'8 gennaio. I testi furono preparati sulla base dell'Atto dell'11 dicembre. Queste concessioni ai tedeschi crearono tensioni in seno al Consiglio. Quattro membri (rispettivamente Mykolas Bir\u017ei\u0161ka, Steponas Kairys, Stanis\u0142aw Narutowicz e Jonas Vilei\u0161is) rassegnarono le dimissioni in segno di protesta. A tale decisione si affianc\u00f2 pure il presidente Antanas Smetona, sia pur per ragioni diverse perch\u00e9 sostenitore dell'Atto dell'11 dicembre. Jonas Basanavi\u010dius, pi\u00f9 tardi considerato padre dell'indipendenza, fu eletto presidente.\nAtto del 16 febbraio.\nLa Germania non riconobbe la Lituania come Stato indipendente: non fu invitata nessuna delegazione lituana a partecipare alle negoziazioni del trattato di Brest-Litovsk iniziate il 22 dicembre 1917, tra gli Imperi centrali e la Russia e relative all'uscita dalla guerra da parte dei secondi. Durante la prima e ultima riunione congiunta tra Consiglio e autorit\u00e0 tedesche, risult\u00f2 chiaro come i teutonici volessero che il Consiglio divenisse un organo consultivo. Questa situazione dette ulteriore credito a quella parte del Consiglio che non voleva un'\"indipendenza fittizia\". La preoccupazione principale a questo punto divenne il rinvitare i membri che avevano lasciato l'organo lituano. A seguito di discussioni, si provvide a revisionare nuovamente le prime versioni dell'Atto, quelle non edulcorate dall'influenza tedesca.\nI quattro membri usciti furono riammessi e chiesero di basarsi sulla versione adottata l'8 gennaio, in cui non si faceva alcun riferimento ad un'alleanza con i tedeschi. Dopo accessi dibattiti durati settimane, alle 10 del mattino del 15 febbraio, era pronta la nuova versione dell'Atto. Includeva, oltre a qualche termine lessicale differente, la formulazione gi\u00e0 preimpostata l'8 gennaio, oltre alle modalit\u00e0 di promulgazione e pubblicazione, redatte il primo febbraio. Una mancata promulgazione o pubblicazione dell'Atto non lo avrebbero per\u00f2 reso recettizio. Il Concilio, assieme ai membri che ne rientrarono a far parte, decise di riunirsi il giorno successivo per ultimare l'opera. In data 16 febbraio 1918, ore 12:30, tutti i 20 membri del Consiglio si riunirono nella sala del Comitato Lituano per il Sostegno dei Caduti di Guerra, presso via Pilies al numero civico 26 a Vilnius. Il palazzo \u00e8 da allora noto come Casa dei Firmatari (in lituano \"signatar\u0173 namai\") e ospita abitazioni e un museo. Il Consiglio approv\u00f2 dapprima la parte iniziale, i primi due paragrafi fino alla parola \"drauge\" all'unanimit\u00e0. La seconda parte, invece, fu dibattuta perch\u00e9 i quattro membri riammessi non erano soddisfatti dell'utilizzo delle parole \"\"in ultimo\" nella descrizione dei poteri dell'Assemblea Costituente: (il passaggio era il seguente: \"... la fondazione dello Stato lituano e le sue relazioni con gli altri paesi saranno determinate in ultimo dall'Assemblea Costituente...\"\"). Essi temevano che quell'espressione avrebbe potuto creare un pretesto da parte del Consiglio per usurpare i poteri dell'Assemblea Costituente: la maggioranza sosteneva invece che con quella dicitura esprimesse semplicemente la natura non negoziabile e non appellabile delle future decisioni dell'Assemblea. Fu per questi motivi che, sebbene l'Atto fosse stato unanimemente approvato da tutti e 20 i membri del Consiglio, non pose fine ai timori nella testa dei quattro dubbiosi.\nConseguenze.\nIn Lituania.\nSubito dopo la firma, l'Atto fu portata in Germania e consegnato ai partiti del Reichstag. Il 18 febbraio, il testo fu ristampato sui giornali tedeschi: giusto per citare alcune testate, si pensi al \"Das Neue Litauen\", al \"Vossische Zeitung\", al \"Taegliche Rundschau\" e al \"Kreuzzeitung\". In Lituania, fu preparato un proclama da stampare sui giornali, soprattutto per il \"Lietuvos aidas\", giornale creato dal membro del Consiglio Antanas Smetona: le autorit\u00e0 tedesche ne impedirono la pubblicazione. Nonostante gran parte delle copie fu confiscata, l'editore del giornale Petras Klimas riusc\u00ec a nasconderne una sessantina.\nIl 3 marzo 1918, la Germania e la nuova Russia bolscevica siglarono il trattato di Brest-Litovsk. In esso si dichiarava che la Russia rinunciava a qualsiasi interesse geopolitico sui Paesi baltici a favore dei tedeschi. Il 23 marzo, la Germania riconobbe l'indipendenza della Lituania sulla base della dichiarazione dell'11 dicembre. Nella sostanza, non oper\u00f2 nessun cambiamento in merito ai poteri del Consiglio: qualsiasi tentativo di porre in essere una pubblica amministrazione fu stroncato. Questa situazione cambi\u00f2 con la Rivoluzione di novembre iniziata in Germania dopo la sconfitta riportata al termine del 1918: era evidente come la Germania non fosse pi\u00f9 nella posizione di dettare condizioni, risultato evidenziato anche dalla fallita instaurazione di un Regno filo-tedesco. Il Consiglio di Lituania adott\u00f2 la prima costituzione provvisoria il 2 novembre. Le funzioni governative furono temporaneamente ricoperte da tre membri, con il successivo invito ad Augustinas Voldemaras a formare il primo gabinetto di Ministri. Il riconoscimento giuridico dello Stato avvenne nel corso dei mesi e anni immediatamente successivi: gli Stati Uniti, ad esempio riconobbero la sovranit\u00e0 il 22 luglio 1922.\nL'Atto.\nFurono firmate due copie dell'Atto: l'originale e una copia. Il primo fu lasciato in custodia a Jonas Basanavi\u010dius. Questo non fu mai pubblicato o adoperato in testi scritti; della sua esistenza si parla solo per la prima volta in un articolo del 1933. Il duplicato fu adoperato per quando fosse necessario e fu conservato nell\u2019archivio presidenziale fino al 15 giugno 1940, giorno in cui la Lituania ricevette l\u2019ultimatum da parte dell\u2019Unione Sovietica e perse la sua indipendenza. Dopo questa data, non si hanno pi\u00f9 notizie sul documento. Sia l\u2019originale che il duplicato sono scomparsi per decenni; storici e avventurieri si misero alla ricerca del documento. Nel 2006, un gruppo di ingegneri perquis\u00ec le mura della casa natale di Petras Vilei\u0161is. Due facsimiles della copia sono stati stampati nel 1928 e nel 1933. Il primo \u00e8 una riproduzione fedele dell\u2019Atto originale. Contiene errori ortografici e la carta \u00e8 visibilmente rovinata, mentre quello del 1933 fornisce una \u201cvisione\u201d migliore dell\u2019Atto.\nNel 2017, l\u2019imprenditore Darius Mockus offr\u00ec un milione di euro di ricompensa a chiunque avesse trovato il documentato originale e l\u2019avesse consegnato allo Stato lituano. L\u2019offerta sarebbe stata valida fino al 16 febbraio 2018, data del centenario dalla dichiarazione d\u2019indipendenza della Lituania. Il 29 marzo 2017, il professore Liudas Ma\u017eylis dell\u2019Universit\u00e0 Vitolo il Grande annunci\u00f2 di aver trovato il documento originale nel Ministero degli affari esteri a Berlino, in Germania, scritto a mano in lingua lituana e firmato dai 20. Annunci\u00f2 anche di aver trovato la versione in lingua tedesca risalente al 16 febbraio 1918 e l\u2019Atto dell\u201911 dicembre 1917. Quest\u2019ultimo mostra 19 firme (manca quella di Pranas Dovydaitis). La Germania conferm\u00f2 l\u2019autenticit\u00e0 dei documenti il giorno seguente e questi furono mostrati pubblicamente dal politico tedesco Michael Roth e dall'ambasciatore lituano in Germania Deividas Matulionis. Il 5 ottobre 2017, il Ministro degli Affari Esteri lituano Linas Linkevi\u010dius e quello tedesco Sigmar Gabriel firmarono un accordo per cui l'Atto d'Indipendenza originale sarebbe stato mostrato per cinque anni nella Casa dei firmatari dove fu originariamente redatto, rendendolo l'attrazione principale durante le celebrazioni di Stato del centenario dall'indipendenza della Lituania. Il 22 dicembre 2017, esperti del Centro di Ricerca Forense della Polizia Lituana, dopo una travagliata operazione di analisi, annunci\u00f2 che l'atto fosse stato scritto dalla mano da uno dei firmatari.\nIl 22 dicembre 2017, fu trovata anche un'altra versione dell'Atto d'indipendenza dallo storico Darius Antanavi\u010dius negli Archivi Segreti Vaticani: tale ricerca fu incarica direttamente dalla Santa Sede. Questa versione fu stampata in tedesco e firmata da Antanas Smetona, Jonas Vilei\u0161is, Jurgis \u0160aulys e Justinas Staugaitis.\nI firmatari.\nMolti dei firmatari dell'Atto continu\u00f2 ad essere sotto i riflettori nello scenario politico e culturale della Lituania indipendente. Jonas Vilei\u0161is divenne membro del Seimas e sindaco di Kaunas, capitale temporanea della Lituania; Saliamonas Banaitis si interess\u00f2 alla finanza, aprendo diversi istituti bancari. Tra i firmatari rientrano due futuri Capi di Stato, Antanas Smetona e Aleksandras Stulginskis. Jonas Basanavi\u010dius, presidente del Consiglio di Lituania, torn\u00f2 alla sua carriera accademica, proseguendo le sue ricerche sulla cultura e le tradizioni nazionali. Cinque firmatari morirono poco prima dell'inizio della Seconda guerra mondiale; tre persero la vita durante l'occupazione tedesca. Coloro che non emigrarono nell'Europa occidentale o in America, divennero prigionieri politici dopo che il Paese baltico fu occupato dall'URSS.\nAleksandras Stulginskis e Petras Klimas furono inviati in prigione in Siberia dalle autorit\u00e0 russe, ma sopravvissero e fecero ritorno in patria; Pranas Dovydaitis e Vladas Mironas, inviati anch'essi in Siberia, morirono l\u00ec. Kazys Bizauskas scomparve durante l\u2019estate del 1941, mentre veniva trasportato in una prigione sovietica a Minsk; si presume che fosse stato ferito in seguito ad una sparatoria assieme ad altri prigionieri. Donatas Malinauskas fu deportato in Russia nel 14 giugno 1941.\nAlcuni, si diceva, emigrarono: Jurgis \u0160aulys e Kazimieras Steponas \u0160aulys morirono in Svizzera. Antanas Smetona, Mykolas Bir\u017ei\u0161ka e Steponas Kairys emigrarono negli Stati Uniti e furono l\u00ec seppelliti.\nLascito.\nL'Atto del 16 febbraio proclam\u00f2 la restaurazione (\"atstatyti\") dello Stato lituano, rendendolo dunque il \"successore\" dell'entit\u00e0 storica lituana nota come Granducato di Lituania. A tale riguardo, il Consiglio si discost\u00f2 dalla decisione presa dalla Conferenza di Vilnius che parlava di \"istituzione\" (\"sudaryti\") dello Stato lituano. Comunque sia, era evidente come la nazione che sarebbe nata dopo la dichiarazione avrebbe avuto confini molto diversi dal vecchio ducato (anche quello del 1200): sarebbe stata costituita solo dalle terre popolate da lituani (tranne la contea di Vilnius a maggioranza polacca) e sorretta da principi democratici. Quest'ultimo aspetto di certo strideva con la multietnicit\u00e0 del Granducato e dalla posizione super influente dell'aristocrazia. L'intenzione di rompere i legami con altri Stati, si rivolgeva soprattutto alla Russia, alla Germania e alla Polonia, tutte intenzionate in varie epoche storiche a prendere possesso di questa terra. Anche se l'Atto non ne parlava esplicitamente, risulta facilmente deducibile come tramontava qualsiasi desiderio (semmai vi fosse stato da parte dei baltici) di ricostituire una Confederazione polacco-lituana.\nL'Atto del 16 febbraio 1918 ha gettato, come detto, ha gettato le basi locali per quello adottato nel 1990, sebbene l'indipendenza lituana prima della fine del XX secolo dur\u00f2 una ventina d'anni. Un paragrafo dell'Atto di Restaurazione dello Stato di Lituania, reso pubblico l'11 marzo 1990, statuisce:\nQuesta formula sottolinea il legame tra i due testi. L\u2019Atto del 16 febbraio 1918 e il suo successore, quello dell\u201911 marzo 1990, sono considerati come due dei pi\u00f9 importanti baluardi nella storia lituana del XX secolo.\nIl 16 febbraio in Lituania \u00e8 festa nazionale. In questo giorno, vengono compiute varie cerimonie in giro per il Paese. Nella commemorazione del 2014, sono stati lasciate delle corone di fiori sulle tombe dei firmatari presso il cimitero Rasos (il pi\u00f9 antico della capitale), conferito loro il Premio Nazionale Lituano, sollevate le tre bandiere dei Paesi baltici (della Lituania, Lettonia e dell'Estonia) a piazza Daukantas, dedicati concerti presso la piazza della Cattedrale e nella sala della Societ\u00e0 Filarmonica Nazionale,oltre ad illuminare 16 fuochi presso il viale Gediminas.\nNel 1992, \u00e8 stato creato un premio in onore di Jonas Basanavi\u010dius, leader del Consiglio di Lituania quando l'Atto fu sottoscritto. Il Premio Jonas Basanavi\u010dius \u00e8 stato conferito nell'ultimo lustro a studiosi che si sono distinti nello studio degli aspetti culturali ed etnici nazionali.\nLa Lituania del XX secolo.\nUn riepilogo delle varie evoluzioni politiche dello Stato lituano nel XX secolo:"}
{"id": "1379371", "revid": "1543377", "url": "https://it.wikipedia.org/wiki?curid=1379371", "title": "Tom Collins (cocktail)", "text": "Il Tom Collins \u00e8 un cocktail che fa parte della famiglia dei Collins, un long drink a base di \"Old Tom Gin\" (una versione di scuola olandese dolcificata di gin, precursore del London Dry Gin), succo di limone, zucchero e soda che viene servito con ghiaccio (\"on the rocks\") in bicchieri lunghi. A differenza del John Collins non \u00e8 un cocktail ufficiale IBA.\nPreparazione.\nPrendere un bicchiere del tipo Collins da 10-14 once fluide e spremervi un limone fino ad ottenere un'oncia di succo. Aggiungere mezza oncia di sciroppo di zucchero poi un'oncia e mezza di Old Tom Gin. Riempire fino all'orlo il bicchiere di cubetti di ghiaccio. Aggiungere soda fino all'orlo del bicchiere. Miscelare il tutto con un bar spoon. Guarnire con una fettina di limone o lime e una ciliegia al maraschino. Servire con cannuccia.\nVarianti.\nLe varianti del Tom Collins differiscono principalmente per la base utilizzata."}
{"id": "1379372", "revid": "26891", "url": "https://it.wikipedia.org/wiki?curid=1379372", "title": "II Reich", "text": ""}
{"id": "1379379", "revid": "121462486", "url": "https://it.wikipedia.org/wiki?curid=1379379", "title": "L'uomo vestito di marrone", "text": "L'uomo dal completo marrone (titolo originale, \"The Man in the Brown Suit\") \u00e8 un romanzo di Agatha Christie scritto nel 1924.\nPersonaggi.\n\u00a0\u00a0 Anne Beddingfeld: figlia orfana del professor Beddingfeld, famoso archeologo.\n\u00a0\u00a0 Anita Gr\u00fcnberg: Bella donna, alias Nadina la ballerina, alias Mrs de Castina, alias Mrs Grey, una volta era un'agente di \"The Colonel\". \u00c8 stata assassinata a The Mill House.\n\u00a0\u00a0 John Eardsley: figlio di Sir Laurence Eardsley, il magnate minerario sudafricano morto un mese prima che Anne fosse a bordo della nave. Alias Harry Lucas, alias Harry Rayburn. Ha combattuto nella Grande Guerra. Lui e l'amico Harry hanno trovato una nuova fonte di diamanti nella Guyana britannica in Sud America.\n\u00a0\u00a0 Harry Lucas: amico di John Eardsley, ucciso nella Grande Guerra.\n\u00a0\u00a0 Colonel Race: un lontano cugino di Sir Laurence Eardsley che lavora per il governo britannico come spia o detective. Ha una reputazione come cacciatore di leoni in Africa e come uomo ricco.\n\u00a0\u00a0 The Hon Mrs Suzanne Blair: una signora della societ\u00e0 che fa amicizia con Anne Beddingfeld.\n\u00a0\u00a0 Sir Eustace Pedler: un ricco membro del Parlamento e un uomo d'affari.\n\u00a0\u00a0 Guy Pagett: il segretario di Sir Eustace Pedler.\n\u00a0\u00a0 Arthur Minks: alias il reverendo Edward Chichester, alias Miss Pettigrew, alias il conte Sergius Paulovitch e un agente del \"Colonnello\". Accetta di lavorare con Harry Rayburn e usa le sue capacit\u00e0 di recitazione per essere molti personaggi e per giocare il rischioso doppio gioco.\n\u00a0\u00a0 Sig. Flemming: avvocato, e sua moglie: proprietari terrieri di Anne dopo la morte di suo padre.\n\u00a0\u00a0 L B Carton: il marito di Anita Gr\u00fcnberg, era un selezionatore di diamanti per De Beers in Sud Africa. \u00c8 morto alla stazione della metropolitana di Hyde Park.\n\u00a0\u00a0 Ispettore Meadows: detective di Scotland Yard che respinge le prove di Anne sull'omicidio a The Mill House come non importanti.\n\u00a0\u00a0 Lord Nasby: proprietario del Daily Budget e datore di lavoro di Anne.\n\u00a0\u00a0 L'olandese dalla barba rossa: un agente de \"Il colonnello\".\n\u00a0\u00a0 Mrs Caroline James: moglie del giardiniere di The Mill House, che d\u00e0 le chiavi ai potenziali affittuari.\n\u00a0\u00a0 Il colonnello: mente criminale e assassino la cui identit\u00e0 \u00e8 nascosta per la maggior parte della storia; si rivela essere Sir Eustace Pedler, che sfugge all'accusa vivendo in Sud America.\nTrama.\nA Parigi, la ballerina \"russa\" Nadine riceve nel suo camerino il conte Sergius Paulovitch. In realt\u00e0, nessuno dei due \u00e8 chi afferma di essere: lei \u00e8 sudafricana e lui un inglese ed entrambi sono al servizio del \"Colonnello\", un agente provocatore e terrorista internazionale che, dopo diversi anni di attivit\u00e0 criminale, \u00e8 intenzionato a smettere mettendo in una difficile situazione - sia finanziariamente che legalmente - coloro che hanno lavorato per lui.\nMa Nadina ha in serbo un altro piano. Molti anni prima, in occasione di un furto di diamanti ai danni della De Beers, si era tenuta per s\u00e9 alcune pietre e ora vuole ricattare il Colonnello ed attende, pertanto, l'arrivo del marito dal Sudafrica, suo complice nell'operazione.\nLa giovane Anne Beddingfield \u00e8 rimasta orfana dopo la morte del padre, un professore. Vissuta da sempre in un piccolo villaggio dell'Inghilterra, si trasferisce a Londra accettando l'ospitalit\u00e0 di Mr. Flemming, ex-avvocato del genitore. Di ritorno da un colloquio di lavoro, Anne attende l'arrivo del treno alla fermata della metropolitana presso Hyde Park. Sopraggiunge alle sue spalle un uomo, evidentemente spaventato e forse in fuga da qualcuno, che muore cadendo tra i binari. Un dottore, presente sulla scena dell'incidente, esamina rapidamente il corpo e ne dichiara la morte, ma nell'allontanarsi perde dalle tasche qualcosa. \u00c8 un pezzo di carta che viene raccolto da Anne e che reca la scritta \u00ab\"17.1.22 Kilmorden Castle\"\u00bb.\nL'inchiesta della polizia sulla morte dell'uomo, identificato come LB Carton, concluder\u00e0 ufficialmente che si sia tratta di un suicidio. In tasca l'uomo aveva un invito di un agente immobiliare per andare a visionare una casa in affitto \u2013 Mill House, a Marlow. Il giorno dopo, nella stessa casa viene trovato il cadavere di una donna, strangolata. Mill House appartiene a Sir Eustace Pedler, un membro del Parlamento, che si trova in vacanza sulla Riviera francese. La moglie del giardiniere aveva dato le chiavi della casa alla donna uccisa, pensando che fosse venuta per visionarla. Dopo pochi minuti era arrivato un uomo giovane con indosso un abito marrone, era entrato nella casa per uscirne poco dopo, con l'aria apparentemente scioccata.\nAnne si reca alla polizia, si \u00e8 infatti resa conto che il \u201cdottore\u201d che ha esaminato il corpo dell'uomo suicida della metropolitana in realt\u00e0 non l'ha controllato affatto, per\u00f2 il poliziotto a cui racconta tutta la vicenda resta completamente indifferente. La giovane allora va a trovare Lord Naseby, editore del Daily Budget, che accetta di pubblicare tutte le informazioni interessanti sul caso che Anne riuscir\u00e0 a trovare, partendo dal biglietto che ha trovato in metropolitana. Dopo una serie di indagini infruttuose a Mill House, Anne scopre che Kilmorden Castle \u00e8 il nome di una nave che salpa da Southampton il 17 gennaio 1922, destinazione Citt\u00e0 del Capo, e compra un biglietto per imbarcarsi.\nUna volta a bordo, Anne fa la conoscenza degli altri passeggeri, come per esempio la dama dell'alta societ\u00e0 Suzanne Blair e il capitano Race. Sulla nave si trova anche Sir Eustace Pedler in persona, a cui il governo ha affidato un documento molto importante da dare al generale Smuts, che si trova in Sudafrica. Oltre al suo segretario personale di nome Pagett, Sir Eustace ha alle sue dipendenze un altro uomo, in apparenza fornitogli dal governo, che si chiama Harry Rayburn.\nAnne vorrebbe cambiare cabina, dal momento che la sua \u00e8 la numero 13 e lei \u00e8 superstiziosa, ma sia Pagett che il reverendo Chichester si oppongono strenuamente, rivendicando per s\u00e9 stessi la cabina numero 17. Anne, perplessa, si chiede se il numero 17 sul foglietto si riferisca alla cabina, non ad una data, e l'1 sia da considerare come un orario. All'una del mattino del 22, un giovanotto barcollante entra nella cabina di Anne, pugnalato. La giovane lo nasconde, prima di rispondere ad una cameriera che le chiede se tutto vada bene. Dopo che la donna se ne \u00e8 andata, Anne benda la ferita dell'uomo, che per\u00f2 non \u00e8 per niente grato di queste cure e, dopo un breve litigio, se ne va. Il giorno dopo la cabina di Anne viene rovistata da cima a fondo, mentre lei non c'\u00e8, e la ragazza decide allora di interrogare tutte le persone di cui sospetta. Anne comincia con il reverendo Chichester, che si allarma quando, dopo aver inavvertitamente buttato un foglietto, quest'ultimo viene raccolto da Pedler, che glielo restituisce. Anne poi nota che Pagett \u00e8 a disagio tutte le volte che gli viene chiesto di Firenze, citt\u00e0 in cui ha detto di aver trascorso del tempo. Non ultimo, Anne sospetta del colonnello Race dopo che quest'ultimo, spacciandosi per essere stato un amico del padre della ragazza, parlando del suo lavoro dice moltissime cose completamente sbagliate.\nSir Eustace tiene un diario, su cui annota la frase che \u00e8 riuscito a leggere nel foglietto caduto al reverendo Chichester \u201cDon't try to play a lone hand or it will be the worse for you\u201d. Pedler annota anche i suoi sospetti nei confronti di Pagett, che si sta comportando stranamente.\nUna sera, la conversazione generale cade sui giacimenti di diamanti De Beers a Kimberley, e il colonnello Race racconta la storia del furto di diamanti dal valore di centinaia di migliaia di sterline commesso dal figlio di un magnate dell'oro sudafricano, John Eardsley e il suo amico Lucas. I due avevano affermato di aver trovato un nuovo giacimento di diamanti proprio lo stesso momento in cui era avvenuto il furto alla De Beers. John e il suo amico furono arrestati, e Sir Laurence, suo padre, lo disered\u00f2. John Eardsley mor\u00ec in guerra e la fortuna di suo padre pass\u00f2 ad un lontano parente, praticamente sconosciuto. Di Lucas invece si persero le tracce, e venne creduto \u201cdisperso in guerra\u201d. Harry Rayburn, che arriva in quel momento, ascolta questa parte del racconto, fa una faccia sofferente e se ne va. Race rivela di essere lui stesso l'erede della fortuna di Sir Laurence Eardsley.\nIl giorno dopo, Anne scopre che non esiste un turno di notte per le cameriere, e allora si domanda chi fosse la donna che aveva bussato alla sua porta la notte in cui l'uomo ferito era entrato nella sua cabina. La ragazza decide di confidarsi con Suzanne. Harry Rayburn \u00e8 l'uomo pugnalato \u2013 lui e Anne non si erano visti sulla nave prima di quel momento \u2013 e Suzanne l'aiuta a capire che la finta cameriera non era altri che il reverendo Chichester, vestito da donna. Le due riesaminano il foglietto trovato in metropolitana e si accorgono che una macchia aveva fatto leggere male il numero, che quindi potrebbe essere un 71 \u2013 il numero di cabina di Suzanne. Le era stata data perch\u00e9 il passeggero che l'aveva prenotata non era riuscita ad imbarcarsi in tempo. Il nome di questa donna era signora Grey, ma sotto questo pseudonimo si celava Nadina, la ballerina. Race aveva esposto a Suzanne i suoi sospetti circa Nadina e i suoi legami con il \u201cColonnello\u201d. Anne e Suzanne ipotizzano che Nadina possa essere la donna trovata morta a Mill House. Anne all'improvviso capisce che il rotolo di pellicola che aveva notato a Mill House \u00e8 strettamente collegato ad una custodia per pellicole che un cameriere ha portato nella cabina di Suzanne la notte del 22. Le due allora pensano che l'uomo vestito di marrone sia Harry Rayburn.\nAnne interroga il cameriere che aveva lasciato la custodia nella cabina di Anne, e viene cos\u00ec a sapere che era stato pagato per farlo da un uomo, la cui descrizione corrisponde all'aspetto dell'uomo morto in metropolitana. Anne tende un tranello a Pagett, inducendolo a parlare di Firenze, per verificare la sua effettiva conoscenza della citt\u00e0, e cos\u00ec si accorge che l'uomo non conosce per niente la famosa citt\u00e0 italiana. Anne \u201cinnocentemente\u201d dice a Pagett che le pare di averlo visto una volta a Marlow e l'uomo a quel punto se ne va via in modo sospetto. Suzanne e Anne decidono di continuare le loro indagini tenendo d'occhio i loro sospettati, una volta arrivati a Citt\u00e0 del Capo \u2013 Suzanne \u00e8 stata invitata, insieme al colonnello Race, ad accompagnare Pedler in Rhodesia. Anne le confessa di essersi innamorata di Harry.\nQuella notte Anne viene aggredita da uno sconosciuto mentre sta passeggiando sul ponte. Harry Rayburn accorre in suo soccorso, ma l'aggressore riesce a fuggire. Anne e Harry cercano lo sconosciuto, e trovano Pagett svenuto. Anne stupisce Harry per la sua conoscenza degli eventi di Marlow, della stazione di polizia di Hyde Park, e afferma di credere che Harry sia Lucas e l'uomo vestito di marrone. I due discutono di nuovo e si separano in malo modo.\nPedler scrive nel suo diario, una volta giunto a Citt\u00e0 del Capo, che Pagett gli ha raccontato di aver pedinato Rayburn quando erano sulla nave, dato che gli sembrava sospetto che l'uomo si allontanasse la notte per andare chiss\u00e0 dove. Pedler si accorge che la lettera che dovrebbe consegnare a Smutts \u00e8 in realt\u00e0 un foglio bianco, e Pagett suggerisce che potrebbe essere stato Rayburn a sostituirla, dato che secondo lui \u00e8 proprio Harry l'uomo vestito di marrone. Pedler, che comincia ad averne abbastanza di Pagett, decide di lasciarlo a Citt\u00e0 del Capo quando andr\u00e0 in Rhodesia con il suo treno privato, e di portarsi dietro Anne, come segretaria.\nHarry dice ad Anne che si sta immischiando in cose pi\u00f9 grandi di lei, e alla fine ammette di essere lui l'uomo vestito di marrone. I suoi avvertimenti di stare attenta vengono subito disattesi, quando Anne viene attirata in una casa a Muizenberg dove viene imprigionata da un olandese barbuto che le dice che confesser\u00e0 tutto quello che sa l'indomani, quando verr\u00e0 interrogata. Anne riesce a liberarsi dalle corde che la stringono. Una volta libera, la ragazza esplora la casa, e vede il reverendo Chichester parlare con l'olandese del \u201cColonnello\u201d, che arriver\u00e0 l'indomani per interrogare Anne. Anne torna nella stanza dove era tenuta prigioniera, e il giorno dopo, una volta fuggita, torna a Citt\u00e0 del Capo. Una volta raggiunta la citt\u00e0 Anne scopre che Harry, ricercato per essere l'uomo vestito di marrone, \u00e8 sparito dalla circolazione. Pedler \u00e8 scocciato da tutta l'attenzione che si \u00e8 creata sul caso, e chiede ancora una volta ad Anne di seguirlo in Rhodesia come segretaria. Lei rifiuta, visto che \u00e8 intenzionata a tenere d'occhio Pagett. Il giorno dopo Anne si rende conto di essere pedinata da un uomo, che poi vede parlare con Pagett e dopo ancora con un poliziotto. Anne si rende conto di essere in trappola, riesce ad arrivare alla stazione e a montare sul treno privato di Pedler, dove ritrova quest'ultimo, Race, Suzanne e la nuova segretaria, Miss Pettigrew.\nA Bulawayo, Anne riceve un biglietto, apparentemente da Harry, in cui c'\u00e8 scritto di recarsi a Palm Gully, un burrone attraversato da un ponte di corda, vicino all'hotel. Giunta l\u00e0, Anne viene inseguita da qualcuno, e cade nell'oscurit\u00e0.\nQuasi un mese dopo, Anne si sveglia in una capanna sull'isola di Zambesi, in compagnia di Harry Rayburn. L'uomo l'aveva salvata, ed affidata alle cure di una nativa del luogo. La ragazza si era fatta male alla testa e ad un braccio, per via della caduta che aveva subito, dato che i ciottoli che segnalavano il sentiero erano stati spostati. Anne e Harry, finalmente insieme, si innamorano uno dell'altra, e la ragazza scopre che il suo vero nome \u00e8 Harry Lucas. Harry le racconta di come lui e John Eardsley abbiano scoperto i diamanti, anni prima. I due vennero per\u00f2 raggirati da Anita Grunberg, che scambi\u00f2 i loro diamanti con quelli rubati alla De Beers. Il padre di John era riuscito a ripagare la somma, ma aveva deciso di diseredare il figlio. I due amici allora si erano arruolati e John era morto in guerra, mentre Harry aveva deciso di sfruttare il suo essere stato considerato disperso in guerra per trasferirsi in Africa sotto il nome di Harry Parker. Qualche tempo dopo Harry si era imbattuto in un uomo \u2013 Carton \u2013 che aveva conosciuto in Sudafrica, e che era collegato ad Anita Grunberg. Harry aveva costretto l'uomo a confessargli che Anita in realt\u00e0 si chiamava Nadina, e lavorava per il \u201ccolonnello\u201d, e che la donna era in possesso della prova che avrebbe scagionato lui e John, cio\u00e8 i diamanti poi sostituiti. Harry aveva pedinato Carton a Londra e lo aveva visto incontrarsi con Nadina. Carton poi era entrato nella stazione della metropolitana e, dopo essersi accorto di essere pedinato da Harry, in preda alla paura si era gettato di sotto. Harry a quel punto aveva deciso di inseguire Nadina, e l'aveva poi trovata morta a Mill House. Dopo essersi accorto che n\u00e9 Carton n\u00e9 Nadina avevano i gioielli, Harry aveva pensato che potessero essere ancora celati sulla Kilmorden Castle. Anne conferma la loro effettiva presenza sulla nave, e rivela a Harry che erano stati portati nella cabina di Suzanne la notte del 22.\nL'isola di Harry viene presa d'assalto da un gruppo di uomini guidato dall'olandese barbuto, ma lui e Anne riescono a sfuggire loro. La ragazza decide allora di tornare da Pedler e il suo gruppo, in modo da venire a conoscenza degli ultimi sviluppi, ma prima di partire i due creano un codice segreto da usare per i loro messaggi, in modo da non poter pi\u00f9 venire ingannati. Il diario di Pedler nel frattempo riporta tutti i pensieri angosciati successivi alla scomparsa di Anne. Qualche tempo dopo la sparizione, mentre Pedler \u00e8 a Johannesburg riceve un telegramma da Suzanne che gli dice che Anne \u00e8 sana e salva. Pedler poi si imbatte nel colonnello Race che gli svela la vera identit\u00e0 di Harry, e vede la sua nuova segretaria, Miss Pettigrew, entrare in un bazar collegato all'organizzazione del \u201ccolonnello\u201d.\nAnne e Suzanne si rincontrano, e quest'ultima dice alla ragazza che i diamanti sono nel suo bagaglio, in viaggio con Sir Pedler. Anne riceve un telegramma da Harry, che le chiede di incontrarsi, ma non \u00e8 scritto nel loro codice segreto. Pagett, che vuole vedere Sir Pedler, si trova a Kimberley. Anne gli si avvicina e lo accusa di essere stato a Marlow. Pagett le racconta due cose interessanti, che cambiano totalmente le cose\u2026\nAnne si reca al finto appuntamento con Harry e si imbatte di nuovo nel reverendo Chichester \u2013 adesso sotto le mentite spoglie di Miss Pettigrew. Anne chiede a gran voce di essere portata da Sir Eustace, cosa che avviene subito, dato che l'uomo si trova nello stesso edificio. Si scopre a questo punto che Sir Eustace \u00e8 il \u201ccolonnello\u201d! Le \u201ccose interessanti\u201d che Pagett ha detto ad Anne \u00e8 che lui \u00e8 sposato con figli, e che la sua famiglia abita a Marlow. Pagett si trovava l\u00ec, quando invece avrebbe dovuto essere a Firenze, e l\u00ec a Marlow ci ha visto pure Pedler, che in teoria avrebbe dovuto trovarsi sulla Riviera francese\u00a0\u2013 Anne da queste informazioni ha capito che Pedler ha ucciso Nadina. Pedler confessa, ha spedito Pagett a Firenze in modo da essere libero di agire, con la copertura del soggiorno in Riviera, ma il segretario, recatosi a trovare la famiglia, gli ha rovinato l'alibi. Alle cascate, invece, era stato Chichester, il cui vero nome \u00e8 Arthur Minx, a far cadere Anne nel tranello, dietro ordine di Pedler.\nPedler costringe Anne a scrivere un bigliettino per Harry, in modo da attirarlo al bazar, cosa che lei fa, ma senza usare il loro codice segreto. Harry arriva, e Pedler \u00e8 convinto di aver vinto, ma con suo sommo sbalordimento Anne tira fuori una pistola dalla borsetta e insieme al suo compagno cattura Sir Eustace, anche se il luogo in cui si trovano \u00e8 piena di suoi scagnozzi. Harry dice a Pedler che lui e Race lo stavano tenendo d'occhio. A questo punto arriva Race, con i rinforzi. Pedler cerca un modo per fuggire, ma purtroppo per lui anche Minx si schiera dalla parte di Anne, e gli racconta di quando ha fatto visita a Nadina a Parigi, travestito da Conte Sergius Paulovitch. Poco dopo, Harry ha \u201cingaggiato\u201d Minx. Il gruppo ha tutte le prove che servono contro Pedler, che viene arrestato.\nIl giorno dopo Anne si trova in una fattoria, per riprendersi, e viene a sapere che Pedler \u00e8 riuscito a fuggire. La ragazza \u00e8 quasi contenta, perch\u00e9 l'audacia dell'uomo gliel'aveva fatto ammirare. Race rivela ad Anne che Harry in realt\u00e0 \u00e8 John Eardsley, non Lucas, e quindi l'erede di un'enorme fortuna. John per\u00f2 ha trovato la felicit\u00e0 con Anne, e i due decidono quindi di rimanere a vivere nell'isola dello Zambesi presso cui si erano rifugiati in precedenza, e il colonnello Race continuer\u00e0 ad amministrare la fortuna degli Eardsley."}
{"id": "1379388", "revid": "1645873", "url": "https://it.wikipedia.org/wiki?curid=1379388", "title": "Collins (bicchiere)", "text": "Il collins \u00e8 un bicchiere di tipo tumbler della capacit\u00e0 da 300 a 410 ml\nutilizzato per servire drink miscelati quali appunto il Tom Collins dal quale prende il nome. Altri cocktail lo usano come il mojito. Il bicchiere collins \u00e8 pi\u00f9 stretto e meno capace dell\"'highball\" che \u00e8 simile."}
{"id": "1379408", "revid": "767487", "url": "https://it.wikipedia.org/wiki?curid=1379408", "title": "Programmato per uccidere", "text": "Programmato per uccidere \u00e8 un film del 1990 diretto da Dwight H. Little, con protagonista l'attore statunitense Steven Seagal.\nIl film \u00e8 considerato dalla critica uno dei migliori film di Seagal, che interpreta personalmente le scene di combattimento grazie alla sua profonda conoscenza dell'Aikid\u014d.\nTrama.\nJohn Hatcher, fidato agente della DEA e famoso per essere spietato con i nemici, si accorge, dopo aver compiuto una missione andata male in Messico in cui il suo miglior amico ha perso la vita, di essere ormai divenuto disonesto e violento quanto i criminali che combatte. Deciso a prendere una pausa di riflessione, lascia temporaneamente la DEA e torna dopo anni di assenza nel quartiere di Chicago in cui \u00e8 nato e cresciuto. Dopo aver riabbracciato la sorella Melissa, la madre e i due nipoti, Hatcher si incontra con un suo amico di giovent\u00f9, Max, divenuto allenatore della squadra locale di football da quando ha lasciato le armi. Hatcher e Max, assetati di giustizia, compiono personali indagini volte a smascherare l'uomo che spaccia la droga nel loro quartiere: si tratta di uno stregone Abakua giamaicano, Screwface, abilissimo nell'uso della spada e affiancato da decine di spacciatori che lo credono un semi-dio capace di ubicarsi in ogni luogo. Lo stesso Screwface, dopo aver ucciso un potenziale concorrente colombiano nel mercato degli stupefacenti, dimostra questo potere presentandosi in due luoghi contemporaneamente. Dopo accurate ricerche Hatcher e Max vengono affiancati da Charles, un agente della polizia giamaicana che da anni d\u00e0 la caccia allo spacciatore e raggiungono il quartier generale di Screwface situato su una piccola isola privata in Giamaica, dove lo stregone stava andando a ritirare una partita di droga destinata alla vendita negli Stati Uniti. Dopo un combattimento a colpi di spada, Hatcher decapita Screwface e, tornato insieme agli amici a Chicago, ne mostra la testa ai seguaci, a prova che il loro maestro \u00e8 deceduto. In quel momento per\u00f2 Screwface si scopre essere ancora vivo, e dopo aver ucciso Charlie rivela a Hatcher che l'identit\u00e0 dello stregone \u00e8 in realt\u00e0 sorretta da due abilissimi gemelli. Al termine del combattimento finale, Screwface viene fatto precipitare nel condotto di un ascensore dove rimane impalato. Mentre Hatcher trasporta il cadavere di Charlie e Max lo segue, comprende di aver trovato la propria via, quella della giustizia, e di aver reso un grande favore rendendo il suo quartiere meno pericoloso e privo dalle insidie della droga.\nProduzione.\nLe riprese del film sono state effettuate dal 20 febbraio al maggio 1990. Sono state effettuate a Carpinteria, in California e nell'Illinois a Chicago. Steven Seagal \u00e8 il produttore della pellicola.\nDistribuzione.\nIl film \u00e8 uscito negli Stati Uniti il 5 ottobre 1990.\nAccoglienza.\nCritica.\nIl film, insieme a \"Nico\" e \"Trappola in alto mare\", \u00e8 considerato uno dei migliori film interpretati da Steven Seagal. Tuttavia la critica dell'epoca lo accolse tiepidamente. Sul sito Rotten Tomatoes registra il 22% delle recensioni professionali positive. Su IMDb ha una valutazione positiva di 5,9/10.\nIncassi.\nIl film ha avuto un budget di 12.000.000 di dollari. Fu un vero e proprio successo in termini di incassi, arrivando ad incassare pi\u00f9 di 43 milioni di dollari negli Stati Uniti e 58 milioni in tutto il mondo.\nColonna sonora.\nLa colonna sonora del film \u00e8 uscita il 27 settembre 1990 per la Delicious Vinyl. La canzone dei titoli di coda, \"John Crow\", \u00e8 cantata da Jimmy Cliff, che compie un cameo nella stessa pellicola."}
{"id": "1379421", "revid": "287204", "url": "https://it.wikipedia.org/wiki?curid=1379421", "title": "Highball (bicchiere)", "text": "L'highball \u00e8 un bicchiere a forma cilindrica di tipo \"tumbler\" di capacit\u00e0 variabile tra 240 e 350 millilitri, utilizzato per servire \"cocktail\" miscelati o \"Highball\", tra cui i famosi \"Cuba Libre\" e \"Gin Tonic\". Il bicchiere \"highball\" \u00e8 pi\u00f9 alto dell\"Old fashioned\" ma pi\u00f9 basso e pi\u00f9 largo del \"Collins\"."}
{"id": "1379426", "revid": "2156041", "url": "https://it.wikipedia.org/wiki?curid=1379426", "title": "Xenoarcheologia", "text": "La xenoarcheologia o esoarcheologia, detta anche archeologia spaziale, \u00e8 una disciplina scientifica ipotetica, principalmente presente nella fantascienza. \u00c8 ipotizzata come un settore dell'archeologia che avrebbe come oggetto i resti materiali di civilt\u00e0 aliene e come campo di azione corpi celesti come asteroidi o altri pianeti.\nNon va confusa con l'archeoastronomia, che \u00e8 invece l'attuale disciplina che studia le concezioni che le antiche civilt\u00e0 avevano dei fenomeni astronomici, n\u00e9 con la cosiddetta \"archeologia misteriosa\" o pseudoarcheologia, una disciplina pseudoscientifica.\nIl concetto di xenoarcheologia \u00e8 analogo a quello di \"xenobiologia\" (o esobiologia, che tuttavia costituisce anche un campo speculativo della biologia reale), o di \"xenolinguistica\".\nUn esempio di xenoarcheologia \u00e8 rappresentato nella seconda parte del film \"\", quando sulla superficie lunare si ha il ritrovamento di un grande monolito nero sotterrato ad arte in tempi remoti.\nTra gli scrittori di fantascienza che si sono particolarmente dedicati al tema dell'archeologia spaziale \u00e8 possibile citare Jack McDevitt. Anche vari autori legati all'ufologia hanno scritto su questo tema, soprattutto in relazione alla controversa teoria degli antichi astronauti.\nEsempi nella fantascienza.\nNella fantascienza i temi legati alla xenoarcheologia sono comuni.\nLe opere sull'esplorazione di enigmatici artefatti extraterrestri sono ironicamente inserite nella categoria del \"Big Dumb Object\" (\"grande oggetto muto\").\nAlcuni dei pi\u00f9 significativi esempi di xenoarcheologia immaginaria sono il romanzo di Arthur C. Clarke \"Incontro con Rama\", il racconto \"Omnilingue\" di H. Beam Piper e il ciclo dell\"'Heritage Universe\" di Charles Sheffield.\nI romanzi fantascientifici di Jack McDevitt spesso sono incentrati su misteri storici ed archeologici umani o alieni.\nLetteratura.\nEsempi di opere fantascientifiche incentrate sul tema (dove non specificato, si tratta di romanzi):"}
{"id": "1379428", "revid": "1566286", "url": "https://it.wikipedia.org/wiki?curid=1379428", "title": "Fabrizio Moroni", "text": "Biografia.\nComincia la carriera di attore a 17 anni con Luchino Visconti nel film \"Il Gattopardo\", per continuare con una lunga serie di film che va da \"4 mosche di velluto grigio\" di Dario Argento a \"La prima notte di quiete\" di Valerio Zurlini, passando per tanti \"musicarelli\" (da \"Nessuno mi pu\u00f2 giudicare\" a \"Perdono\") e film di cassetta accanto a Lino Banfi, Alvaro Vitali e Gloria Guida. Ha anche lavorato in molti fotoromanzi. \u00c8 forse pi\u00f9 noto al grande pubblico per il suo lavoro in tv in tanti sceneggiati di Anton Giulio Majano, come \"David Copperfield\" del 1965.\n\u00c8 morto il 6 agosto 2006 dopo una lunga malattia."}
{"id": "1379441", "revid": "1798099", "url": "https://it.wikipedia.org/wiki?curid=1379441", "title": "Old fashioned (bicchiere)", "text": ""}
{"id": "1379446", "revid": "92723", "url": "https://it.wikipedia.org/wiki?curid=1379446", "title": "Lista delle piramidi di Lepsius", "text": "Nel 1842 Karl Richard Lepsius guid\u00f2 un'esplorazione nel Basso Egitto ed elabor\u00f2 una lista di tutte le piramidi esistenti. Lepsius le numer\u00f2 partendo dal nord, iniziando da Abu Rawash. In seguito \u00e8 stato dimostrato che alcune di queste strutture non erano vere piramidi, per\u00f2 tuttora la lista di Lepsius fornisce la base per la catalogazione delle piramidi egizie."}
{"id": "1379447", "revid": "79968", "url": "https://it.wikipedia.org/wiki?curid=1379447", "title": "Ingegnere aeronautico", "text": ""}
{"id": "1379448", "revid": "767487", "url": "https://it.wikipedia.org/wiki?curid=1379448", "title": "Giancarlo Laurini", "text": "\u00c8 stato eletto deputato nella circoscrizione XIX (Campania 1) il 21 aprile 2006 ed \u00e8 iscritto al gruppo parlamentare di Forza Italia dal 3 maggio. Essendo vice presidente dell'Automobil club di Napoli, il Comitato per le incompatibilit\u00e0 parlamentari ha sollevato una questione di incompatibilit\u00e0 con la carica di parlamentare alla Giunta per le elezioni, mentre il suo ruolo come presidente dei Probiviri della Banca popolare di sviluppo di Napoli non \u00e8 stato considerato un ostacolo all'esercizio del mandato parlamentare.\nDal 2010 \u00e8 Presidente del Consiglio Nazionale del Notariato, ovvero la massima carica del Notariato italiano, carica che gi\u00e0 ricoperse dal 1992 al 1998.\nLaureato in giurisprudenza, \u00e8 ordinario di diritto commerciale presso l'Universit\u00e0 degli Studi di Napoli Federico II, nonch\u00e9 notaio a Napoli."}
{"id": "1379450", "revid": "439868", "url": "https://it.wikipedia.org/wiki?curid=1379450", "title": "Carl Gustaf Verner von Heidenstam", "text": "Biografia.\nVinse il premio Nobel per la letteratura nel 1916, con la seguente motivazione: \"in riconoscimento della sua importanza come esponente rappresentativo di un nuovo tempo nella nostra letteratura\". Fu, a partire dal 1912, membro dell'Accademia svedese.\nNacque a Olshammar da una famiglia nobile di origine tedesca. Visse i suoi primi anni di vita in un ambiente riservato e ritirato prima di trasferirsi a Stoccolma per intraprendere gli studi regolari, che dovette per\u00f2 ben presto abbandonare per gravi motivi di salute.\nStudi\u00f2 arte all'Accademia di belle arti di Stoccolma , ma presto lasci\u00f2 la Svezia per fare lunghi viaggi in Europa, Africa e Estremo Oriente, consigliato dai medici a soggiornare in luoghi caldi.\nDurante i suoi soggiorni romani e parigini, Heidenstam segu\u00ec per lo pi\u00f9 corsi di pittura, la sua prima grande passione, lasciando spazi per la letteratura solo nei ritagli di tempo.\nFu determinante, per il suo dirottamento verso la letteratura, la temporanea amicizia, coltivata per August Strindberg, anche se non sufficiente per influenzarne lo stile.\nLa sua opera \"Vallfart och vandrings\u00e5r\" (\"Peregrinazioni\", 1888) \u00e8 una raccolta di poesie che si ispirano alle sue esperienze vissute durante i suoi viaggi nell'est e segnano l'abbandono del naturalismo, allora dominante nella letteratura svedese, per culminare con l'approdo ad un mondo non solo fiabesco-orientaleggiante e romantico, ma anche, in qualche modo, continuatore dell'illuminismo e del volterrianismo familiare e, non ultimo, impregnato di patriottismo e di una vena spirituale. Quest'ultimo aspetto contraddistinse la fase matura dello scrittore, dato che la sua evoluzione umana e artistica lo condusse da un iniziale ateismo presente nelle prime opere, ad una ricerca delle origini religiose medioevali precristiane scandinave, suggellata dalla epopea presente di \"Karolinerna\" (\"I soldati di Carlo XII\").\nIn questo periodo fu piuttosto dura la polemica con Strindberg sugli elementi basilari dell'arte e della letteratura, che sanc\u00ec la rottura dell'amichevole rapporto instaurato fra i due scrittori.\nIl suo amore per la bellezza viene mostrato nel romanzo allegorico \"Hans Alienus \"(1892). \"Dikter\" (\"Poems\", 1895) e \" Karolinerna \"(\"The Charles Men\", 2 vol., 1897-1898), un romanzo storico, mostrano una forte passione nazionalistica. I due volumi di \" Folkunga Tr\u00e4det\" (\"The Tree of the Folkungs\", 1905-07) sono la storia epica di un clan di capi svedesi vissuti nel Medioevo.\nMor\u00ec a \u00d6vralid nel 1940."}
{"id": "1379458", "revid": "770634", "url": "https://it.wikipedia.org/wiki?curid=1379458", "title": "Distretto di Kasaragod", "text": "Il distretto di Kasaragod \u00e8 il pi\u00f9 settentrionale dello stato federale indiano del Kerala; la citt\u00e0 capoluogo \u00e8 Kasaragod.\nGeografia e popolazione.\nConfina a sud col distretto di Kannur, mentre al nord e ad est si estende lo stato del Karnataka, in particolare il distretto del Kannada Meridionale; ad ovest, si affaccia invece sul mar Arabico, mentre ad est, la catena montuosa dei Ghati Occidentali gli fa da confine naturale. La popolazione del distretto, nell'anno 2001 era di 1.203.342 abitanti, distribuiti far i due \"talukas\" (unit\u00e0 amministrativa secondaria) di \"Kasaragod\" e \"Hosdurg\". I villaggi nel distretto sono 75. Ulteriori sotto-divisioni sono \"Manjeshwar\", \"Kasargod\", \"Kanhangad\" e \"Nileshwar\".\nIl distretto occupa una sottile fascia pianeggiante, che dal Mare arabico si estende nell'entroterra per pochi Km, dove incontra subito le prime colline dei Ghati Occidentali; tuttavia, i tratti veramente considerati \"montani\" non appartengono allo stato del Kerala, ma a quello adiacente del Karnataka. Il fiume principale \u00e8 il \"Chandragiri\", le cui sorgenti si trovano all'esterno dello stato, che sfocia nelle immediate vicinanze del capoluogo. Un'importante arteria stradale (la NH-17) attraversa il distretto, proveniente da Mumbai e diretta al distretto di Ernakulam; parallela, si trova un'importante ferrovia, che segue lo stesso percorso. Il clima \u00e8 tropicale monsonico: il monsone di sud-ovest, che spira da giugno a settembre, apporta in questa zona abbondanti precipitazioni, cos\u00ec come pure quello cosiddetto \"di ritorno\", proveniente da nord-est e attivo nei mesi di settembre-ottobre. La vegetazione \u00e8 fitta, costituita in prevalenza da palme da cocco.\nLa lingua pi\u00f9 diffusa \u00e8 il Malayalam, parlato da quasi il 100% della popolazione, in una sua variante difficilmente capita dai Keralesi (o Malayali) del sud; sono presenti anche minoranze di kannada e tulu, mentre l'inglese \u00e8 compreso e parlato a livello medio da tutti. Il tasso di alfabetizzazione \u00e8 molto alto, aggirandosi sull'85,17%.\nStoria.\nNell'epoca passata, Kasaragod era conosciuta dagli Arabi con il nome \"Harkwillia\": molti viaggiatori arabi raggiunsero infatti il Kerala tra il Nono ed il Quattordicesimo secolo, nel periodo in cui il capoluogo era un importante centro commerciale. Nel 1514, il portoghese Duarte Borbosa, segnal\u00f2 che da questo centro venivano regolarmente spedite delle forniture di riso per le isole Maldive.\nKasaragod faceva parte del regno di Tuluva; all'epoca, vi erano 64 villaggi di madrelingua malayalam e altrettanti di madrelingua tulu. Quando l'impero di Vijayanagara, nel Sedicesimo secolo, attacc\u00f2 Kasaragod, era governato dal re Kolathiri, il quale regno aveva come capitale la citt\u00e0 di Nileshwaram. A seguito del crollo dell'impero, Vengappa Nair dichiar\u00f2 l'indipendenza, assieme alle citt\u00e0 di Kumbla, Chandragiri e Bekal. Nel 1763, il sultano Hyder Ali conquist\u00f2 l'intera area, la quale pass\u00f2 in seguito a suo figlio, il sultano Tippu Ali; con il \"Trattato di Sreerangapattanam\" del 1792, Tippu cedette l'intero Malabar, con l'eccezione del Tulu Nadu (area corrispondente alla fascia costiera meridionale del Karnataka), agli inglesi, che la controllarono sino all'indipendenza dell'India, avvenuta nel 1947."}
{"id": "1379461", "revid": "38120", "url": "https://it.wikipedia.org/wiki?curid=1379461", "title": "Fizz", "text": "Con il termine Fizz viene indicata una famiglia di drink miscelati. \u00c8 una variante del pi\u00f9 vecchio termine sour. \nLe caratteristiche principali del fizz sono la presenza di succo di limone e di soda water.\nIl primo riferimento alla parola fizz sulla stampa, \u00e8 nella \"Bartender's Guide\" del 1887: Jerry Thomas segnalava in questo articolo ben 6 ricette classificabili come fizz."}
{"id": "1379462", "revid": "124607726", "url": "https://it.wikipedia.org/wiki?curid=1379462", "title": "Gruppo di Ur", "text": "Il Gruppo di Ur \u00e8 stato un sodalizio esoterico italiano rivelatosi a partire dal 1927, dal quale prese il nome la serie, a cadenza mensile, dei fascicoli di \"UR\" (1927-28). Il nome viene dall'espressione fonetica \"u-r\", esistente nel caldeo e nel runico col significato rispettivamente di fuoco e di toro o ariete, oltre che come prefisso \u00ab\"ur-\"\u00bb nel tedesco a indicare qualcosa di primigenio, di antico.\nStoria.\nIl Gruppo apparve nel gennaio del 1927; dal romanzo \"Amo dunque sono\" di Sibilla Aleramo, ch'ella pubblicava nel 1927 rievocando proprie vicende sentimentali e intellettuali negli anni 1925-26 con Julius Evola e Giulio Parise, si capisce che il Cenacolo iniziatico era attivo almeno dal 1926, fondato da Julius Evola e ne fecero parte anche Arturo Reghini e Giovanni Colazza, discepolo di Rudolf Steiner, che accolsero attorno a loro varii cercatori vocati all'ascesi iniziatica con la condivisione di analoghi studi esoterici. Julius Evola fu il primo direttore della rivista \"UR\". La consistenza del Gruppo \u00e8 rimasta celata ma si stima tra le dodici e le quindici persone. Evola rapidamente allarg\u00f2 la sua influenza sulla rivista del Gruppo , al termine del 1928 esautorandone Arturo Reghini e il discepolo di questi Giulio Parise. Forti dissapori personali con Parise avevano difatti condotto a una scissione nel gruppo stesso, dopo la quale, nel gennaio del 1929, Evola fond\u00f2 una nuova rivista dal nome \"Krur\".\nIl Gruppo di Ur si dichiarava indipendente da scuole o tendenze esoteriche formatesi in epoca moderna e contemporanea : come l'occultismo, la Massoneria, lo spiritismo, ecc.; al suo interno furono accettati pure alcuni cattolici e una significativa componente di steineriani, la cui Antroposofia ispira , senza dubbio, gran parte degli aderenti al Gruppo.\nSecondo Evola, l'obiettivo del Gruppo di Ur fu duplice:\nVennero costituite filiali operative del Gruppo a Roma e in altre citt\u00e0 della Penisola: le cosiddette \"catene\", delle quali risulta maggiormente descritta solo quella nella citt\u00e0 di Genova, di cui sono ignoti i componenti della catena, se non che fosse costituita da cinque persone e che il suo direttore era un ex appartenente alla \"Myriam\". Queste catene, presenti anche in altre tradizioni esoteriche, come i rosacroce, sono formate da gruppi di persone che si riuniscono per riallacciare il contatto individuale diretto col Cielo. \nNel 1927 il gruppo di Ur venne attaccato, dalle pagine di \"Studium\" , da Giovanni Battista Montini, futuro papa Paolo VI e al tempo assistente centrale ecclesiastico della FUCI, con l'accusa \"di abuso di pensiero e di parole, ... di aberrazioni retoriche, di rievocazioni fanatiche, di superstiziose magie\".\nTra i membri del Gruppo, si \u00e8 inteso annoverare, impropriamente, dato che durante il periodo in cui fu attivo ella gi\u00e0 si trovava, notoriamente, in Egitto e da l\u00ec non fece mai pi\u00f9 ritorno in Italia, Maria de Naglowska, occultista russa amica di Evola e teorizzatrice della magia sessuale, che sino alla met\u00e0 degli anni '20 aveva vissuto a Roma. Attento studioso degli scritti esoterici-iniziatici di \"UR\" fu Mircea Eliade, come si evince da una suo racconto terminato di comporre nel 1941. Il suo interesse verso il gruppo si spiega facilmente come aspetto del suo interesse giovanile verso ogni espressione di arcane dottrine, occidentali come dell'antico Oriente indiano.\nLa firma dei Patti Lateranensi nel 1929, con la conseguente scomparsa di atteggiamenti anticlericali da parte del fascismo e l'avvicinamento politico tra Vaticano e fascismo, fecero sparire la possibilit\u00e0 da parte del Gruppo di Ur di promuovere una trasformazione del fascismo e causarono al sodalizio vari problemi che portarono al suo scioglimento.\nDopo la seconda guerra mondiale un altro sodalizio tent\u00f2 di riprendere in Italia l'attivit\u00e0 del Gruppo di Ur: il Gruppo dei Dioscuri. Il Gruppo dei Dioscuri oper\u00f2 a Roma, Napoli, Messina e Milano, e diversamente dal Gruppo di Ur, ebbe al centro del proprio intento operativo la \"Tradizione romana prisca\".\nIl nome del gruppo ed il suo significato secondo G.B. Forster \"ha indubitabilmente ispirato ad Umberto Eco\" la definizione di Ur-fascismo, da lui descritto in un articolo sul New York Review of Books del 1995, in cui discute e descrive gli aspetti attorno ai quali il fascismo si forma e si coagula.\nLa rivista.\nEspressione dei lavori interni al Gruppo di Ur fu la rivista, nella quale gli autori degli articoli si firmavano con uno pseudonimo, perch\u00e9 piuttosto che pubblicizzare la propria persona preferivano diffonderne il pensiero. Direttore della rivista fu Julius Evola nel 1927, insieme a Arturo Reghini e Giulio Parise nel 1928; di nuovo e solamente Evola nel 1929, quando il nome della rivista fu cambiato in \"Krur\" .\nNella rivista di \"UR\" vennero pubblicati parecchi testi ermetico-alchemici come la Turba philosophorum, filosofici e rituali, di varia provenienza: vi sono testi antichi come l\"APATHANATHISMOS\": rituale di Mithra noto anche come Gran Papiro Magico di Parigi, la prima traduzione italiana di \"LUCE\" , dall'originale greco confrontato con la versione tedesca di Dietercich e con quella inglese del Mead, con introduzione e commento di EA, LEO, LUCE e Pietro Negri,\" esso conterebbe l'unico rituale degli antichi Misteri che sia pervenuto completo fino a noi, in una redazione che data con ogni probabilit\u00e0 al principio del quarto secolo d.C.\" ; estratti dal \"de Mysteriis\" di Giamblico, i \"Versi d'oro\" di Pitagora, uno scongiuro magico pagano, \"Massime di saggezza pagana\" di Plotino, rinascimentali (\"De Pharmaco Catholico\", un codice \"plumbeo\" alchemico italiano, la \"Clavis Philosophiae Chemisticae\" di Gerard Dorn, \"La dignit\u00e0 dell'uomo\" di Pico della Mirandola), moderni (brani tratti da Il Golem e \"Il volto verde\" di Gustav Meyrink, il saggio \"Prospettive\" tratto da \"Musica delle fonti\" di Otokar Brezina), testi di Aleister Crowley, Giuliano Kremmerz e orientali (un brano del primo capitolo del \"Kul\u0101r\u1e47ava Tantra\", alcuni passi del Majjhima Nikaya, brani dal mantra tantrico \"Shri chakra sambhara\", tre canti di Milarepa).\nLa rivista usc\u00ec con il nome di \"Ur\" negli anni 1927 (10 fascicoli, di cui due doppi) e 1928 (8 fascicoli, di cui quattro doppi), mentre il 1929 vide la fine della fase operativa del Gruppo con l'uscita di Reghini e Parise, cui rimase concorde anche Aniceto Del Massa. Reghini e Parise vennero tacciati da Evola di voler mettere la rivista sotto il controllo diretto della massoneria del Grande Oriente d'Italia (le cui logge peraltro erano gi\u00e0 state sciolte da anni e di fatto erano in esilio). La pubblicazione della rivista, sempre sotto la direzione di Evola, riprese col cambio di nome in \"Krur\" (8 fascicoli, di cui due doppi), pubblicando interventi anche di autori che lo avevano abbandonato ma dei quali il barone possedeva ancora vari testi. Tutto ci\u00f2, port\u00f2 ad una breve battaglia legale con Reghini il quale accus\u00f2 Evola di diffamazione e plagio. Il nome della nuova rivista era tratto dal sumero \"k-r, k-u-r\" ossia residenza, casa, montagna e forza, e i suoi contenuti includevano anche una componente nazionalistica. \nNel dicembre 1929 fu pubblicato l'ultimo numero di \"Krur\", sul quale Evola annuncia ufficialmente lo scioglimento del Gruppo, che in realt\u00e0 era avvenuto gi\u00e0 da un anno, col proseguimento della propria attivit\u00e0 filosofica su nuova rivista dal titolo \"La Torre\", della quale saranno editi 10 numeri (dal febbraio al giugno 1930) ma che fu costretta a chiudere per l'ostilit\u00e0 di settori del regime fascista, in primis quelli diretti da Achille Starace. Tale ostilit\u00e0 giunse a colpire Evola con violenti attacchi squadristi. Alla rivista \"La Torre\" collaborarono alcuni aderenti al Gruppo di Ur: Guido De Giorgio (con lo pseudonimo di Zero), Girolamo Comi, Domenico Rudatis, Emilio Servadio. La vedova di Arturo Onofri acconsent\u00ec alla pubblicazione sulla \"Torre\" di una lirica del poeta e antroposofo, amico d'Evola.\nI fascicoli di \"Ur\" e \"Krur\" furono ripubblicati, con forti modifiche redazionali di gran parte dei testi originali da parte di Evola, nel 1955-1956 in tre volumi dall'editore Bocca, sotto il titolo di \"Introduzione alla Magia\", con la revisione dell'orientalista Paul Masson-Oursel. Una seconda edizione data 1971 e fu effettuata dalle Edizioni Mediterranee con lo stesso titolo. Nel 1987 anche le Edizioni I Dioscuri ripubblicarono i tre volumi di Bocca. Tutte e tre queste riedizioni risentono delle modifiche introdotte da Julius Evola. L'editrice Tilopa di Roma ha pubblicato negli anni 1980-1981 la ristampa anastatica dei fascicoli originali. Questa attivit\u00e0 editoriale indica che questi sono ancora di interessi per i gruppi politici di destra e per gli occultisti\nI membri.\nTra coloro che fecero parte del Gruppo di Ur o collaborarono alle riviste di \"Ur\" e \"Krur \"(tra parentesi il loro nome simbolico utilizzato per firmare, secondo l'idea della \"impersonalit\u00e0 attiva\"):\nAltre persone, delle quali non si conoscono i nomi, firmarono con gli pseudonimi di: Alba, Apro, Arom, Nilius, Primo Sole, Zam.\nSecondo Renato del Ponte in base a testimonianze orali risultano aver fatto parte del Gruppo di Ur (non scrivendo per\u00f2 sulla rivista) anche l'ingegnere aretino Moretto Mori e Amerigo Bianchini, entrambi amici di Reghini (dopo l'espulsione di Guido Bolaffi, Bianchini divenne il Maestro venerabile della loggia \"Hermes\" di Firenze, facente parte del Rito Filosofico Italiano).\nL'approccio alla via iniziatica.\nL'approccio del Gruppo di Ur alla via magica e iniziatica si basa sulla distinzione alchemica fra i tre principi spagirici, ovvero zolfo, mercurio e sale, da intendere come archetipi primordiali operanti nella realt\u00e0, che si traducono in diverse modalit\u00e0 di percorso, quella \u00absecca\u00bb e quella \u00abumida\u00bb:\nIl Gruppo di Ur privilegiava soprattutto l'elemento sulfureo e volitivo, basato sulla determinazione e la dedizione eroica al sacro, mentre l'aspetto mercuriale, tipico dell'attitudine religiosa e morale del misticismo, fu poco praticato.\nLa stessa etimologia di \"Ur\" denota come l'opera magica fosse incentrata sul regime del fuoco, quindi sulla \u00abvia secca\u00bb, che a differenza dell'umida presuppone l'assoluta consapevolezza dell'Io del proprio compito, la sua incrollabile disposizione a dirigere da s\u00e9 medesimo la propria ascesi, finalizzata a slegare progressivamente la coscienza dal supporto dei sensi fisici.\nSi tratta d'altro canto di una via complementare a quella umida, nella quale, come afferma Evola, \u00absi brucia con l'Acqua\u00bb, mentre \u00abnell'altra si lava col Fuoco\u00bb. Il ricorso alle cosiddette \u00abacque corrosive\u00bb o \u00absolventi\u00bb per accelerare la trasformazione della coscienza fu oggetto di particolari avvertimenti da parte di Abraxa, uno degli esponenti del gruppo, il quale metteva in guardia dal pericolo di bruciare lo zolfo con un fuoco eccessivo, dovuto alla brama di vita che pervade l'universo generando e consumando perennemente se stessa. Si tratta di una forza primordiale spesso assimilata a un drago o al serpente \"uroboros\", che col suo incanto d\u00e0 vita agli esseri per poi divorarli. Conoscere questa potenza indifferenziata, comprendendo che nulla appartiene all'Io, significa non restarne soggiogati per poterla trasmutare in strumento di elevazione spirituale."}
{"id": "1379466", "revid": "183978", "url": "https://it.wikipedia.org/wiki?curid=1379466", "title": "Pachistan", "text": ""}
{"id": "1379467", "revid": "1201880", "url": "https://it.wikipedia.org/wiki?curid=1379467", "title": "Baby Pozzi", "text": "Sorella minore di Moana Pozzi, con lei condivise per tre anni, dal 1988 al 1991, il percorso professionale nell'industria porno.\nBiografia.\nNata a Genova nel 1963, secondogenita di Alfredo Pozzi, ricercatore nucleare genovese, e di una casalinga, Giovannina Alloisio, originaria di Lerma in provincia di Alessandria. Il nome impostole, Tamiko, in giapponese significa \"fiore di loto\".\nA undici anni, a causa del lavoro del padre, si trasfer\u00ec insieme ai familiari prima in Brasile, poi in Canada e infine a Lione. Ha studiato per un anno come analista chimico e per due anni come ragioniera. Molto influenzata da sua sorella Moana, ha tentato come lei la strada dello spettacolo seguendola a Roma, dove ha lavorato dapprima come segretaria nell'agenzia Diva Futura di Riccardo Schicchi, per poi debuttare nel mondo della pornografia nel 1988.\nHa lavorato occasionalmente anche con la sorella in qualche film e servizio fotografico (tra cui una copertina su \"Playmen\" nel numero di novembre 1989), ma non ne ha mai raggiunto la popolarit\u00e0, restando sempre nella sua ombra.\nDi carattere pi\u00f9 schivo della celebre sorella, nel 1992, prima della scomparsa di Moana (avvenuta nel 1994), si era gi\u00e0 ritirata dal mondo dell'hard-core per andare a vivere in Francia, dove oggi lavora come aiuto-infermiera nel reparto maternit\u00e0 di un ospedale. Smentendo le voci che la sua uscita dall'industria pornografica fosse collegata con la malattia e la morte della sorella, ha fatto apparizioni sporadiche in spettacoli \"soft-core\", tra cui il MiSex del 1997. Nel 1993 ha avuto un figlio di nome Kevin."}
{"id": "1379470", "revid": "287204", "url": "https://it.wikipedia.org/wiki?curid=1379470", "title": "Rybnik", "text": "Rybnik (in slesiano \"Ryb\u0144ik\") \u00e8 una citt\u00e0 polacca del voivodato della Slesia. Ricopre una superficie di 148 km\u00b2 e nel 2006 contava 138.990 abitanti.\nGeografia fisica.\nA 290\u00a0km a sud dalla capitale Varsavia, vicino al confine con la Repubblica Ceca, Rybnik \u00e8 al centro di un'area metropolitana di pi\u00f9 di 600.000 abitanti.\nLuoghi di interesse.\nA Rybnik c'\u00e8 lo Stadion Miejski in cui si allena la squadra dell'Energetyk ROW Rybnik.\nAmministrazione.\nGemellaggi.\nRybnik \u00e8 gemellata con le seguenti citt\u00e0:"}
{"id": "1379473", "revid": "11527657", "url": "https://it.wikipedia.org/wiki?curid=1379473", "title": "Geologi", "text": ""}
{"id": "1379486", "revid": "1124164", "url": "https://it.wikipedia.org/wiki?curid=1379486", "title": "Erbanno", "text": "Il paese di Erbanno (\"Erb\u00e0n\" in dialetto camuno), frazione di Darfo Boario Terme, si trova ai piedi del Monte Altissimo. Sorge sulle sponde del torrente Budrio. Prima di diventare frazione fu comune autonomo.\nGeografia fisica.\nErbanno si trova nella bassa Val Camonica. Il nucleo storico del paese \u00e8 stato edificato alle pendici dei monti che circondano il lato occidentale delle valle, in particolare alle pendici del monte Altissimo e dell'omonimo monte Erbanno, leggermente al di sopra del fondovalle. Molti sono i sentieri che partendo dal paese raggiungono le vette, in particolare \u00e8 doveroso citare il sentiero CAI n. 155 che parte dalla piazza del paese passa per il santuario di S. Valentino (663 m s.l.m.) e raggiunge la vetta del monte Altissimo a quota 1.703.\nStoria.\nTra il 1545 ed il 1549 Esine ed Erbanno si contendono il bosco delle Toroselle.\nNel 1610 Giovanni da Lezze sostiene che i migliori vini della Val Camonica provengano da Erbanno.\nMonumenti e luoghi d'interesse.\nArchitetture religiose.\nLe chiese di Erbanno sono:\nCultura.\nFolklore.\nGli scot\u00f6m sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Erbanno \u00e8 \"Harg\u00e0gn\"."}
{"id": "1379493", "revid": "767487", "url": "https://it.wikipedia.org/wiki?curid=1379493", "title": "Trappola in alto mare", "text": "Trappola in alto mare (\"Under Siege\") \u00e8 un film del 1992 diretto da Andrew Davis, e interpretato da Steven Seagal, Gary Busey, Erika Eleniak e Tommy Lee Jones.\nTrama.\nLa corazzata USS \"Missouri\" \u00e8 giunta al termine del suo servizio attivo e sta rientrando negli Stati Uniti per essere radiata; la nave \u00e8 comandata dal capitano Adams, assistito dal comandante Krill, un ufficiale irritante e molto autoritario che si \u00e8 fatto nemico praticamente tutto l'equipaggio; tra coloro che non nascondono l'avversione per Krill c'\u00e8 il sottufficiale Casey Ryback, assegnato come cuoco per la festa di congedo.\nDurante la navigazione, un elicottero atterra sulla nave senza l'approvazione del capitano, che rimprovera duramente Krill per aver autorizzato l'arrivo senza informalo; Krill si giustifica rivelando che il velivolo contiene un complesso e un gruppo di camerieri, inviati da un superiore del capitano allo scopo di organizzare una festa di congedo per la nave; il capitano si tranquillizza e d\u00e0 il suo benestare. I marinai fuori servizio vengono invitati alla festa, mentre quelli di turno ricevono cibo e bevande sui ponti dove lavorano; Krill ordina che anche gli addetti alla cucina si uniscano agli altri, ma Ryback protesta affermando che i pasti della nave sono sua responsabilit\u00e0 e non si allontaner\u00e0; i due vengono alle mani e Ryback rompe il naso a Krill con estrema facilit\u00e0, ma ora il comandante ha una scusa per farlo arrestare dai marines a bordo; Ryback viene sbattuto nella dispensa e chiuso dentro la cella frigorifera.\nIntanto la festa prosegue, ma all'improvviso il leader del complesso ordina a musicisti e camerieri di tirare fuori le armi che nascondevano; alcuni marinai tentano una reazione e vengono uccisi; gli altri vengono rinchiusi in un locale ampio, seguiti dai colleghi in servizio; Krill, complice del commando, va dal capitano e lo uccide per prendere i codici degli armamenti. Dalla dispensa Ryback ha sentito i colpi d'arma e chiede al marine di guardia di controllare, ma questi ottiene come risposta una scusa e si convince; in seguito, Krill manda due commando a uccidere Ryback, ma il cuoco riesce a liberarsi e si sbarazza dei due con facilit\u00e0. Poi prepara una trappola con una granata nel forno, toglie la corrente, prende le armi dei morti e si allontana.\nIl commando viene raggiunto da altri uomini che allestiscono una sala di controllo con apparecchiature mobili; quando la nave viene contattata per giustificare le anomalie della rotta, arriva un caccia F-18 Hornet ad indagare e viene abbattuto. Ryback intanto vaga per la \"Missouri\" e trova una ragazza nascosta nella torta; \u00e8 Jordan Tate, un'attrice sconosciuta ed ex playmate, ingaggiata per saltar fuori dalla torta e fare uno spogliarello; la ragazza si \u00e8 sentita male durante il viaggio ed ha assunto qualche farmaco che le \u00e8 stato dato (probabilmente il tutto \u00e8 stato provocato ad arte); Ryback vorrebbe rinchiuderla in una cabina, ma Jordan strilla e fa rumore disperatamente, per cui il sottufficiale \u00e8 costretto a portarsela dietro.\nIntanto al Pentagono si riunisce lo Stato Maggiore Riunito presieduto dall'ammiraglio Bates, insieme ad alcuni ufficiali del governo e al direttore della CIA Tom Breaker; il commando ha chiamato dalla nave, e Breaker riconosce William Strannix, un ex agente che aveva costituito una sorta di esercito privato con cui svolgeva operazioni segrete per conto dell'agenzia; Breaker per\u00f2 lo giudicava inaffidabile e incontrollabile, cos\u00ec ha mandato due killer per liquidarlo, ma Strannix li ha uccisi e ha deciso di vendicarsi; l'uomo vaneggia di cose prive di senso, provocando le risate soffocate dei suoi; in realt\u00e0 Strannix \u00e8 perfettamente sano ed ha un obiettivo preciso in mente. Per dimostrare che controlla la nave, egli lancia un missile che colpisce una stazione di sorveglianza alle Hawaii, accecando cos\u00ec i militari. Intanto Ryback raggiunge una scialuppa e collega una radio satellitare per chiamare Washington.\nNon ricevendo risposta dalla cucina, Strannix e Krill vanno a vedere di persona e scoprono l'operato di Ryback; Strannix intuisce all'ultimo la trappola, ma due dei suoi la fanno scattare e muoiono; l'ex agente capisce che c'\u00e8 la mano di un professionista e se la prende con Krill, che doveva esaminare lo schedario dell'equipaggio per individuare i possibili pericoli; Krill ribatte che Ryback \u00e8 solo un cuoco, ma va ad indagare. Intanto il Pentagono invia due squadre d'assalto per tentare di riprendere la nave, ma gli elicotteri sono abbattuti dal sottomarino che ha raggiunto la \"Missouri\"; sono i restanti soci di Strannix, venuti a scaricare i missili Tomahawk rimasti a bordo (gran parte delle munizioni \u00e8 stata lasciata alle Hawaii); l'obiettivo \u00e8 rivenderli al mercato nero. Intanto Ryback raggiunge il Pentagono e parla con l'ammiraglio Bates raccontando tutto; alcuni, come Breaker, non si fidano troppo, ma il comandante Garcia si ricorda il nome di Ryback e garantisce per lui; contemporaneamente Krill riferisce a Strannix che la scheda di Ryback era stata volutamente trattenuta dal capitano Adams, per un motivo ben preciso: Casey Ryback era un ufficiale dei Navy SEAL, esperto in guerriglia, arti marziali ed esplosivi; la sua carriera in ascesa si interruppe quando la sua squadra cadde in un'imboscata durante l'intervento americano a Panama contro il governo di Noriega, per colpa di un errore dell\"'intelligence\"; al ritorno Ryback picchi\u00f2 un superiore, venne degradato e perse la licenza; a causa di ci\u00f2 non poteva ricoprire nessuna mansione, tranne quelle di cappellano e cuoco; il capitano Adams lo aveva preso a bordo per farlo arrivare ai 20 anni di servizio minimi necessari per ottenere la pensione.\nRyback continua a muoversi con Jordan ed elimina altri uomini di Strannix, poi vede il sottomarino e costruisce una bomba improvvisata usando alcune munizioni da cannone; con quella fa esplodere la barra di un timone, ma viene scoperto e ferito, e Jordan uccide un terrorista salvandolo; poi lo medica meglio che pu\u00f2, dopodich\u00e9 i due fanno uscire da una cabina i colleghi di Ryback nella cucina e altri. Per stanare Ryback, Krill minaccia di annegare l'equipaggio sfruttando il sistema antincendio e mostra le immagini per adescare il SEAL; nel frattempo l'equipaggio del sottomarino sta riparando la barra per poter manovrare; aiutato dai marinai liberati, Ryback raggiunge le valvole dell'acqua e chiude le condotte, poi fa mettere fuori uso l'impianto elettrico per bloccare Strannix e infine si fa aiutare da un artigliere veterano per colpire il sottomarino con i cannoni, mirando manualmente; nell'esplosione muore anche Krill che era salito a bordo. Strannix, furioso per aver fallito tutti gli obiettivi, ordina a tutti i suoi di abbandonare la \"Missouri\" e lancia 2 Tomahawk contro le coste hawaiane per vendetta; l'aviazione intercetta un missile, ma manca l'altro; Ryback va nella plancia e lo riconosce; tutti e due erano tra coloro che risolvevano per conto dei pezzi grossi problemi creati da quegli stessi pezzi grossi, tanto che Strannix si \u00e8 stancato e ha deciso di mettersi in proprio; Ryback lo affronta e lo uccide, ma l'agente CIA ha sabotato la console che gestiva il controllo automatico dei missili, quindi Ryback \u00e8 costretto ad inserire i codici manualmente facendoseli leggere dal Pentagono.\nQualche istante prima che il 2\u00b0 Tomahawk colpisca l'obiettivo, giunge il codice e parte l'autodistruzione; sulla plancia della Missouri e al Pentagono i militari fanno festa, mentre il direttore Breaker \u00e8 meno contento perch\u00e9 sperava di scaricare la colpa sul cuoco SEAL in caso di catastrofe; finita l'euforia generale i marinai liberano il resto dell'equipaggio; Ryback si fa controllare le ferite mentre la nave torna alla normalit\u00e0 e riparte verso gli Stati Uniti, dove all'arrivo viene esposta la bara del capitano Adams con tutto l'equipaggio sull'attenti.\nProduzione.\nLa USS \"Missouri\" usata nel film \u00e8 in realt\u00e0 la USS \"Alabama\", ormeggiata al museo navale di Mobile (Alabama).\nPer dare l'illusione che la nave fosse nel bel mezzo dell'Oceano Pacifico, quando in realt\u00e0 era ormeggiata in una baia, la produzione ha costruito una chiatta lunga 30 metri dotata di un'intelaiatura alta 18 metri a sostegno di un gigantesco telo nero che veniva spostato intorno alla nave per coprire gli edifici e le luci della citt\u00e0.\nAccoglienza.\nCritica.\nIl film \u00e8 il maggior successo di Steven Seagal. Sul sito Rotten Tomatoes ha una valutazione del 76% di recensioni professionali positive. Sono state particolarmente apprezzate le performance di Tommy Lee Jones e Gary Busey nel ruolo di antagonisti.\nIncassi.\nIl film ha esordito al primo posto del botteghino statunitense, incassando 15 milioni di dollari durante la prima settimana nei cinema. In totale ha registrato un incasso globale di oltre 156 milioni di dollari."}
{"id": "1379515", "revid": "71155", "url": "https://it.wikipedia.org/wiki?curid=1379515", "title": "Salvador Puig Antich", "text": "Biografia.\nPuig Antich era il terzo di sei figli di una famiglia operaia catalana. Il padre Joaquim era stato militante di Acci\u00f3 Catalana durante la seconda repubblica spagnola: esiliato in Francia nel campo di rifugiati di Argel\u00e8s-sur-Mer, al suo ritorno in Spagna era stato condannato a morte, ma poi graziato all'ultimo momento. Il giovane Salvador incominci\u00f2 a studiare nel collegio cattolico di La Salle Bonanova, ma venne espulso per indisciplina. A partire dai suoi sedici anni condivise il lavoro in un ufficio con studi serali presso l'istituto Maragall: fu qui che fece amicizia con Javier Garriga e i fratelli Oriol e Ignacio Sol\u00e9 Sugranyes, componenti del Movimento Iberico di Liberazione (MIL).\nGli avvenimenti del \"Maggio francese\" del 1968 furono decisivi affinch\u00e9 Puig Antich decidesse di impegnarsi attivamente contro la dittatura franchista. Il suo primo impegno fu nelle \"Commissioni Operaie\" facenti parte delle \"Commissioni Studentesche dell'Istituto Maragall\". Ideologicamente, ben presto maturarono in lui posizioni anarchiche che rifiutavano ogni tipo di verticismo gerarchico all'interno di qualsiasi organizzazione politica e sindacale nel quadro della lotta di classe.\nIn quel periodo incominci\u00f2 gli studi universitari in scienze economiche e prest\u00f2 servizio militare a Ibiza, dove fu destinato all'infermeria della caserma. Una volta laureato entr\u00f2 nel MIL, facendo parte della sua colonna armata. Partecip\u00f2 come autista nelle azioni del gruppo consistenti in rapine nelle banche, con lo scopo di finanziare la lotta armata e di aiutare scioperanti e operai detenuti. Puig Antich e i suoi compagni si muovevano facilmente nel mondo della lotta clandestina e viaggiavano spesso in Francia dove erano in contatto con i vecchi militanti cenetisti (sindacalisti anarchici).\nNell'agosto del 1973 si riunirono sempre in Francia per il congresso nel quale si decise l'autoscioglimento del MIL. Il mese seguente, dopo una rapina a un ufficio de \"La Caixa\", il regime franchista diede luogo a una forte offensiva contro i militanti di quello che era stato il MIL. Dapprima caddero Oriol Sol\u00e9 Sugranyes e Jose Luis Pons Llobet, poi fu la volta di Santi Soler che, arrestato, interrogato e torturato, fin\u00ec per confessare i luoghi degli incontri clandestini dei suoi compagni. Lo stesso Santi Soler fu utilizzato come trappola dalla polizia civile per arrestare Javier Garriga: peraltro, in quell'occasione, la presenza di Puig Antich non era prevista.\nL'operazione fu minuziosamente preparata il 25 settembre 1973 a Barcellona. I due anarchici furono arrestati, ma sotto il porticato di calle Gerona si scaten\u00f2 una sparatoria che ebbe come conseguenza il ferimento in modo grave di Puig Antich. Ad avere la peggio fu per\u00f2 il subispettore Francisco Anguas Barrag\u00e1n, 23 anni, della \"Brigada Pol\u00edtico Social\", che rimase ucciso. Puig Antich fu incarcerato con l'accusa di aver esploso i colpi che avevano causato la morte del poliziotto. Fu giudicato e condannato a morte dal Consiglio di Guerra, in un'atmosfera resa ancora pi\u00f9 pesante dal contemporaneo attentato costato la vita al primo ministro Luis Carrero Blanco. In tutta Europa furono organizzate manifestazioni per chiedere la commutazione della pena: si distinse tra le altre la richiesta di grazia fatta da papa Paolo VI, prima con una lettera a Franco, poi, in un estremo tentativo, con una telefonata a cui sembra che il \"Caudillo\" si rifiut\u00f2 di rispondere.\nPuig Antich trascorse l'ultima notte nella cella 443 del \"C\u00e1rcel Modelo\" di Barcellona. Il giovane fu \"garrotato\" dal boia Antonio L\u00f3pez Sierra nella sala spedizioni della prigione alle 9:40 del mattino del 2 marzo 1974, venendo poi sepolto nel cimitero di Montju\u00efc a Barcellona."}
{"id": "1379527", "revid": "1318658", "url": "https://it.wikipedia.org/wiki?curid=1379527", "title": "Eccidio di Lozio", "text": "L'eccidio di Lozio \u00e8 stata una strage perpetrata il 25 dicembre 1410 ai danni della famiglia guelfa Nobili da parte dei ghibellini Federici, in Val Camonica.\nLe cause.\nPer tutto il medioevo e l'inizio dell'et\u00e0 moderna la Valle Camonica fu percorsa da sanguinosi contrasti tra le famiglie guelfe e ghibelline.\nLe prime erano insediate soprattutto nella media valle, e facevano capo ai potenti Ronchi di Breno, i Nobili di Lozio e i Griffi di Losine, mentre il gruppo filoimperiale era espressione dell'ampia famiglia Federici, che controllava sia la bassa che l'alta valle.\nNel 1397, sotto le pressioni dei potentati esterni come Milano si era giunti alla Pace di Breno, presso il ponte della Minerva, che avrebbe dovuto sancire la fine degli scontri.\nI contrasti per\u00f2, seppure abilmente nascosti da parole di pace, non erano cessati.\nLa leggenda.\nIl 3 luglio 1403 Baroncino II della famiglia Nobili di Lozio, alla guida di 7000 guelfi di Valle Camonica e della Val di Scalve aveva espugnato Brescia al seguito di Giovanni Ronzoni, facendo strage di ghibellini e cacciando il vescovo Giacomo Pusterla, filo ghibellino. Padre Gregorio Brunelli riporta che nel 1410 la famiglia Federici, godendo del supporto milanese, decise di porre fine agli screzi sterminando l'intera famiglia di Baroncino II Nobili.\nLa leggenda dice che Giovanni Federici da Erbanno e suo fratello Gerardo, proveniente da M\u00f9, si avviarono nella valle di Lozio l'uno provenendo da nord, l'altro da sud.\nRisiedendo i Nobili in un castello a strapiombo sulla vallata, praticamente inattaccabile, i Federici dovettero elaborare uno stratagemma per cogliere i propri nemici di sorpresa.\nSi risolsero nel completare l'attacco la notte del 25 dicembre, quando l'intera famiglia Nobili si sarebbe trovata per la festivit\u00e0 di Natale nella frazione Villa, al di fuori della loro rocca.\nNon temendo alcun attacco in quel giorno cos\u00ec sacro, le guardie guelfe non si accorsero che gli assalitori comandati dai Federici avevano deviato il corso del rivo, inondando le vie del paese. Il freddo della notte gel\u00f2 l'acqua, rendendola ghiaccio, ed impedendo in questo modo qualsiasi via di fuga.\nVenne quindi sferrato l'attacco, che fu una carneficina, tanto che nessuno della potente famiglia Nobili sopravvisse, eccetto per due giovani che a quel tempo erano per studi a Bergamo.\nControversie.\nGiacomo Goldaniga ritiene che non esistano prove sufficienti a ci\u00f2 che riporta Gregorio Brunelli circa l'esondazione che rese impossibile la fuga dei Nobili. Infatti i due torrenti che solcano la valle (il \"Re\" ed il \"Ge\") distano parecchie centinaia di metri dall'abitato, e lo stesso lavoro per deviarli non si sarebbe potuto risolvere in poco tempo durante la notte del 25 dicembre.\nInoltre, secondo una pi\u00f9 completa genealogia della famiglia Nobili, sembra che i rampolli sopravvissuti fossero almeno cinque.\nPadre Gregorio Brunelli riporta che l'eccidio sia avvenuto nell'anno 1409. Una lettera inviata a Baroncino Nobili il 5 settembre del 1410 fa invece supporre che il fatto fosse accaduto proprio questo anno."}
{"id": "1379532", "revid": "765341", "url": "https://it.wikipedia.org/wiki?curid=1379532", "title": "Discografia di Omarion", "text": "In questa voce \u00e8 elencata la discografia del cantante statunitense Omarion."}
{"id": "1379533", "revid": "46291", "url": "https://it.wikipedia.org/wiki?curid=1379533", "title": "Zosteraceae", "text": "Zosteraceae \u00e8 una famiglia di piante angiosperme monocotiledoni appartenente all'ordine Alismatales. Vi appartengono piante che vivono nelle acque marine costiere della zona temperata e che compiono l'intero ciclo vitale sott'acqua. Presentano foglie nastriformi e rizomi con radici atte ad ancorare la pianta al substrato e ad assorbire i nutrienti.\nTassonomia.\nLa classificazione tradizionale (sistema Cronquist) assegnava la famiglia all'ordine Najadales.\nLa moderna classificazione filogenetica assegna la famiglia all'ordine Alismatales.\nLa famiglia comprende 2 generi e 21 specie:\nAlcuni autori inseriscono in questa famiglia anche il genere \"Posidonia\"."}
{"id": "1379535", "revid": "181699", "url": "https://it.wikipedia.org/wiki?curid=1379535", "title": "Pena di morte a San Marino", "text": "La pena di morte nella Repubblica di San Marino \u00e8 stata in vigore, per legge, fino al 1865.\nStoria.\nLa pena di morte per decapitazione era gi\u00e0 prevista negli statuti del Trecento, ma la sua ultima applicazione risale al 1677 per un'accusa di omicidio, o al 1468 secondo altre fonti.\nLa sua abolizione formale risale al 1848 e tale divieto rimase attivo per 5 anni. Nel 1853 venne reintrodotta in seguito all'omicidio del Segretario di Stato, fino alla definitiva abolizione del 1865.\nSecondo Amnesty International San Marino \u00e8 stato il primo paese europeo ad abolire la sentenza capitale. In realt\u00e0, il primo stato sovrano in assoluto ad abolirla sarebbe il Granducato di Toscana con l'emanazione del nuovo codice penale toscano (\"Riforma criminale toscana o Leopoldina\" promulgata il 30 novembre 1786), firmato dal granduca Pietro Leopoldo.\nIl 25 aprile 2003 la Repubblica ha ratificato il Protocollo della Convenzione Europea sui Diritti Umani, che vieta la pena di morte in qualsiasi circostanza, mentre il 17 agosto 2004 ha ratificato il secondo protocollo opzionale al patto internazionale sui diritti civili e politici.\nInoltre San Marino ha sponsorizzato la risoluzione delle Nazioni Unite per l'abolizione della pena di morte, approvata dalla Commissione per i Diritti Umani il 21 aprile 2004.\nLa pena massima di detenzione nella Repubblica di San Marino \u00e8 di 35 anni."}
{"id": "1379542", "revid": "1543377", "url": "https://it.wikipedia.org/wiki?curid=1379542", "title": "Dakota (palazzo)", "text": "Il Dakota (\"The Dakota\") \u00e8 un celebre edificio residenziale di New York, situato nell'esclusivo contesto dell'Upper West Side di Manhattan.\n\u00c8 uno dei pi\u00f9 antichi ed esclusivi edifici residenziali di Manhattan e il suo nome \u00e8 legato a molte celebrit\u00e0 dello spettacolo che ivi hanno abitato, tra cui Rudol'f Nureev, Leonard Bernstein e John Lennon, quest'ultimo assassinato nel 1980 proprio davanti all'entrata dell'edificio.\nStoria.\nL'edificio fu commissionato da Edward S. Clark, fondatore della \"Singer Sewing Machine Company\", che ne affid\u00f2 la progettazione allo studio dell'architetto Henry J. Hardenbergh, gi\u00e0 autore della prima sede dell'hotel \"Waldorf Astoria\" e in seguito del vicino \"Plaza\".\nL'edificio fu costruito tra il 25 ottobre 1880 e il 27 ottobre 1884 ma l'origine dell'appellativo \"The Dakota\" non \u00e8 chiara e la prima diffusione ufficiale al riguardo apparse soltanto in un quotidiano del 1933. Tuttavia una leggenda popolare narra che il suo nome deriv\u00f2 dal fatto che al tempo in cui l'edificio venne costruito, l'Upper West Side di Manhattan era scarsamente abitato e quindi considerato remoto quanto il Territorio del Dakota; oppure \u00e8 pi\u00f9 probabile che il nome dell'edificio sia dovuto alla passione di Edward S. Clark per i nomi degli stati dell'ovest degli Stati Uniti.\nA conferma del nome del palazzo vi \u00e8 comunque il fregio posto al centro del timpano nel prospetto affacciato sulla 72\u00aa strada, che raffigura il volto di un nativo Dakota.\nPer l'epoca il concetto di condominio rappresent\u00f2 un'assoluta quanto discussa novit\u00e0 poich\u00e9 a vivere in singoli appartamenti, spesso malsani e sovraffollati, erano soltanto le classi inferiori della popolazione mentre l'alta societ\u00e0 era solita risiedere in grandi abitazioni unifamiliari. \nMalgrado ci\u00f2 e a discapito della sua originaria posizione isolata e distante dalla frenesia del centro di Manhattan, il lussuoso edificio ebbe un grande successo di pubblico fin dal principio, basti pensare che tutti gli appartamenti furono assegnati prima del suo completamento. Pur ottenendo questo strepitoso successo le ingenti spese sostenute per la sua costruzione prosciugarono le finanze di Clark e dei suoi eredi, poich\u00e9 egli mor\u00ec improvvisamente prima della conclusione dei lavori.\nCi\u00f2 nonostante il Dakota divenne il nuovo simbolo per l'alta societ\u00e0 di New York, dove acquistare, o quanto meno affittare un appartamento come residenza di citt\u00e0, divenne sinonimo di \"status\" sociale. Tra i molti facoltosi personaggi dell'epoca che figurarono tra i primi inquilini si contano l'editore Gustav Schirmers e Theodore Steinway, erede del noto costruttore di pianoforti; egli ebbe l'onore di ospitare nel suo appartamento al Dakota il celebre compositore P\u00ebtr Il'i\u010d \u010cajkovskij, giunto a New York nel 1890 per l'inaugurazione della Carnegie Hall.\nCon la costruzione del Dakota si avvi\u00f2 un crescente sviluppo edilizio nella zona circostante che, nei decenni successivi, vide sorgere innumerevoli altri edifici residenziali di lusso e la pianificazione viaria delle strade vicine.\nPer soddisfare le nuove esigenze abitative e la crescente richiesta a risiedere nel prestigioso immobile, nel corso dei decenni l'edificio sub\u00ec notevoli rimaneggiamenti interni e molti locali condominiali destinati ad un uso comune furono trasformati in nuove unit\u00e0 abitative. Il Dakota continu\u00f2 ad attrarre innumerevoli celebrit\u00e0 che scelsero di abitare al n. 1 di West 72nd Street, tra cui: il maestro Leonard Bernstein, le attrici Lauren Bacall e Judy Garland, il celebre ballerino Rudolf Nureyev e l'ex leader dei Beatles John Lennon, con sua moglie Y\u014dko Ono.\nNel 1968 l'edificio fu inserito nel \"National Historic Landmark\" e nel 1972 nell'albo della \"National Trust for Historic Preservation\"; dal 1976 \u00e8 stato dichiarato monumento nazionale.\nDal 2007 \u00e8 in progetto una riconversione della struttura originale delle scuderie all'interno del cortile, da tempo adibita a garage. Il progetto prevede un investimento da svariati milioni di dollari per la realizzazione di ulteriori unit\u00e0 abitative.\nDescrizione.\nEsterno.\nL'edificio \u00e8 a pianta quadrangolare, libero sui quattro lati e si eleva per dieci piani in corrispondenza dell'incrocio tra la 72\u00aa strada e Central Park West. Caratterizzato dalla sua colorazione ocra uniforme, dai pronunciati tetti a cuspide, le numerose balaustre, nicchie e decorazioni zoomorfe in ferro battuto, il palazzo ha un aspetto austero riferibile all'architettura rinascimentale nord-europea, con echi anseatici e neogotici, in piena sintonia con la moda newyorchese tipica dell'architettura residenziale della seconda met\u00e0 dell'Ottocento.\nL'elemento distintivo pi\u00f9 riconoscibile dell'edificio \u00e8 la copertura, caratterizzata dall'insieme di falde fortemente inclinate su cui troneggiano innumerevoli abbaini, pinnacoli ornamentali e la bandiera degli Stati Uniti, come consuetudine per tutti i monumenti nazionali americani.\nL'ingresso \u00e8 situato sulla 72\u00aa strada ed \u00e8 caratterizzato da un grande portale ad arco ribassato affiancato da due coppie di grosse lanterne in ferro battuto alimentate a gas. Il portale consente l'accesso al cortile centrale attraverso un ampio passaggio carrabile con volte a crociera; esso permetteva di far sostare le carrozze trainate da cavalli garantendo ai passeggeri un sicuro riparo dalle intemperie. A sormontare il portale, in corrispondenza dell'ottavo piano, vi \u00e8 il fregio raffigurante un nativo Dakota recante la data di realizzazione \"1881\".\nI tre prospetti principali sono caratterizzati da un basamento in bugnato e dai primi due piani fuori terra sormontati da una vistosa cornice marcapiano che lambisce le finestre del secondo piano, le uniche ad arco a tutto sesto. Il prospetto principale affacciato sulla 72\u00aa strada presenta due grandi bow windows semicirolari che si sviluppano a tutt'altezza e culminano con una cupola di gusto eclettico. Un lungo terrazzo che corre quasi ininterrottamente per i principali prospetti dell'edificio caratterizza il settimo piano, mentre altri terrazzi panoramici sono situati ai piani superiori.\nAll'angolo tra la 72\u00aa strada e Central Park West, a pochissimi metri dall'ingresso dell'edificio, \u00e8 presente un accesso alla metropolitana, realizzato nei primi anni del Novecento, la cui rampa di scale \u00e8 stata ricavata sfruttando parte dell'intercapedine del piano seminterrato dell'edificio.\nFino agli anni venti, l'area di pertinenza del Dakota si estendeva dietro l'edificio, tra la 72\u00aa e 73\u00aa strada; esso comprendeva un giardino privato con un campo da croquet e uno da tennis.\nInterni.\nIl Dakota fu il primo plesso residenziale di alto livello a disporre di numerosi servizi e infrastrutture all'avanguardia. Fu tra i primi edifici ad essere dotato di ascensori, montacarichi e da corrente elettrica garantita da un apposito generatore autonomo, mentre una caldaia a carbone alimentava l'impianto di riscaldamento centralizzato e quello dell'acqua calda. L'accesso agli appartamenti \u00e8 servito da ampie rampe di scale e dai decoratissimi ascensori in ferro battuto posti ai quattro angoli della corte interna, inoltre ulteriori scale e ascensori di servizio sono collocati al centro dei blocchi. Un altro esclusivo sistema all'avanguardia era situato presso la struttura all'interno del cortile che originariamente ospitava le scuderie e che in seguito fu adibita a garage; essa era dotata di speciali montacarichi che consentivano alle carrozze dei residenti di raggiungere direttamente i piani superiori.\nPur essendo un condominio, la concezione originaria del palazzo prevedeva uno stile di vita simile a quello condotto in una grande dimora aristocratica. Il secondo piano dell'edificio, quindi, era destinato ad ospitare ampi spazi comuni presso cui i residenti potevano intrattenere i loro ospiti; accanto a questi grandi saloni di rappresentanza riccamente decorati vi era una cucina che consentiva anche di recapitare su richiesta i pasti presso gli appartamenti padronali mediante un capillare sistema di montacarichi. Gli ultimi tre piani mansardati ospitavano invece altri spazi comuni come la palestra, la lavanderia, una sala giochi, un salone con terrazzo affacciato sul parco e relativi alloggiamenti riservati al personale domestico in servizio presso i residenti.\nGli appartamenti fino al settimo piano conservano ancora gran parte degli elementi dello stile neogotico dell'epoca e originariamente si contavano complessivamente 65 unit\u00e0 abitative, tutte dotate di esposizione sui due lati, una novit\u00e0 per la New York di quegli anni. Gli appartamenti erano tutti diversi tra loro ed erano composti da un minimo di quattro fino a venti stanze. In origine essi erano caratterizzati da grandi saloni comunicanti \"en filade\" alla maniera tradizionale ma anche accessibili da un corridoio interno, favorendo il comodo spostamento da una stanza all'altra, specialmente durante feste e ricevimenti. Alcuni saloni erano lunghi 49 piedi (circa 15\u00a0m) con soffitti alti pi\u00f9 di quattro metri e pavimenti in legno con intarsi in mogano, rovere e ciliegio, mentre nell'appartamento del sesto piano che fu di Edward S. Clark, il committente dell'edificio, alcuni pavimenti erano notoriamente intarsiati con decori d'argento.\nNel corso dei decenni l'edificio ha sub\u00ecto notevoli rimaneggiamenti interni e molti dei locali condominiali destinati ad un uso comune sono stati trasformati in nuove unit\u00e0 abitative, raggiungendo un totale di 103 appartamenti di svariate metrature. Tuttavia quasi tutti hanno conservato particolari architettonici di pregio e una disposizione favorevole a vantaggio di saloni o camere da letto padronali, che godono di un invidiabile affaccio su Central Park; mentre sale da pranzo e altri ambienti di servizio affacciano sul cortile interno.\nL'assassinio di John Lennon.\nIl Dakota \u00e8 noto anche per essere stato, a partire dal 1973, l'ultima residenza del beatle John Lennon e di sua moglie Y\u014dko Ono, che risiedevano nel loro triplo appartamento al settimo piano ma erano titolari anche di altri due appartamenti ai piani inferiori destinati agli ospiti e di uno al piano terra ad uso ufficio.\nL'edificio \u00e8 quindi indissolubilmente legato all'assassinio di John Lennon, ucciso da uno squilibrato davanti all'ingresso principale l'8 dicembre del 1980. Da allora Yoko Ono, che ancora risiede e possiede alcune propriet\u00e0 nello stabile, celebra ogni anno l'anniversario della morte di Lennon con un pellegrinaggio pubblico di un'ora che parte dal Dakota e termina al vicino Strawberry Fields Memorial di Central Park, creato in memoria del celebre cantante.\nRiferimenti nella cultura di massa.\nCinema.\nAll'interno del Dakota sono severamente vietate intrusioni e riprese video o fotografiche per tutelare la riservatezza degli inquilini, tuttavia l'edificio \u00e8 stato scelto pi\u00f9 volte come luogo di ambientazione di riprese cinematografiche.\nRichiedenti illustri respinti.\nAnalogamente a quanto accade in edifici simili, per abitare al Dakota non \u00e8 sufficiente disporre soltanto di una notevole somma di denaro a garanzia ma \u00e8 necessario inoltrare anche una domanda al Consiglio di gestione del condominio. Questi organi di amministrazione sono molto diffusi in tutti gli immobili cooperativi di un certo livello; costituito da residenti dell'edificio, il Consiglio si riserva di valutare l'idoneit\u00e0 o meno del richiedente che, in caso affermativo, dovr\u00e0 versare l'importo dovuto per acquistare l'immobile divenendone co-proprietario. ."}
{"id": "1379545", "revid": "78273", "url": "https://it.wikipedia.org/wiki?curid=1379545", "title": "Famigliare", "text": ""}
{"id": "1379551", "revid": "198277", "url": "https://it.wikipedia.org/wiki?curid=1379551", "title": "Brandon Routh", "text": "Biografia.\nNato nell'Iowa, terzo dei quattro figli di Kate, insegnante, e Don Routh, carpentiere. Brandon \u00e8 sposato con la collega Courtney Ford. Fidanzati dal 23 agosto 2006, sono convolati a nozze il 24 novembre 2007. Il 10 agosto 2012 nacque il loro primogenito Leo James.\nCarriera.\nInizia ad appassionarsi alla recitazione fin da piccolo per poi consolidarsi negli anni del liceo. Dopo gli studi all'universit\u00e0 dell'Iowa, si trasferisce a Los Angeles in cerca di fortuna. Inizia a lavorare come modello, dando il via ad una gavetta che lo porta a comparire il piccoli ruoli in serie tv come \"Una mamma per amica\", \"Cold Case - Delitti irrisolti\", \"Will &amp; Grace\", nella soap opera \"Una vita da vivere\". Inoltre appare nel videoclip di Christina Aguilera, \"What a Girl Wants\".\nDebutta al cinema nel 2006 nel film \"Karla\", in seguito, dopo aver prevalso su attori come Josh Hartnett, Brendan Fraser, Paul Walker e Ashton Kutcher, ottiene il ruolo di Superman nel nuovo capitolo cinematografico delle avventure dell'uomo d'acciaio in \"Superman Returns\". \u00c8 stato scelto da Bryan Singer, regista del film, grazie alla sua somiglianza con Clark Kent, ma soprattutto per la sua somiglianza con Christopher Reeve. Nel 2008 \u00e8 stato scelto per interpretare Dylan Dog, nell'adattamento cinematografico dell'omonimo fumetto italiano.\nNel 2010 prende parte alla terza stagione della serie televisiva \"Chuck\", nel ruolo di Daniel Shaw. Nel 2014 interpreter\u00e0 Ray Palmer che diventer\u00e0 il supereroe Atomo nella terza stagione della serie televisiva \"Arrow\".\nDoppiatori italiani.\nNelle versioni in italiano dei suoi film, \u00e8 stato doppiato da:"}
{"id": "1379553", "revid": "287204", "url": "https://it.wikipedia.org/wiki?curid=1379553", "title": "Fernando Ansurez", "text": ""}
{"id": "1379554", "revid": "773636", "url": "https://it.wikipedia.org/wiki?curid=1379554", "title": "Chiesa di Santa Maria (Samminiatello)", "text": "La chiesa di Santa Maria si trova in localit\u00e0 Samminiatello, nel comune di Montelupo Fiorentino. In passato era nota con il nome di San Miniato o di Samminiatello per le ridotte proporzioni dell'edificio.\nStoria.\nLa chiesa ha origini medievali, ma \u00e8 stato pi\u00f9 volte rimaneggiata, dal XVII al XIX secolo. \nPatrimonio artistico.\nAll'interno conserva numerose opere d'arte:"}
{"id": "1379558", "revid": "439868", "url": "https://it.wikipedia.org/wiki?curid=1379558", "title": "Erik Axel Karlfeldt", "text": "Biografia.\nKarlfeldt nacque da una famiglia di contadini a Karlbo, una frazione del comune di Avesta, nella provincia di Dalarna. Inizialmente il suo nome era \"Erik Axel Eriksson\" ma poi lo cambi\u00f2 nel 1889 perch\u00e9 suo padre era un criminale. Studi\u00f2 all'Universit\u00e0 di Uppsala.\nNel 1904 Karlfeldt divenne membro dell'Accademia svedese. Nel 1905 divenne membro del \"Nobel Institute of the Academy\", e, nel 1907, del \"Nobel Committee\". Nel 1912 venne eletto segretario permanente dell'Accademia, una carica che occup\u00f2 fino alla sua morte.\nNel 1931 subito dopo la sua morte gli venne assegnato il Premio Nobel per la letteratura; lo aveva rifiutato per correttezza (essendo membro dell'Accademia) nel 1918.\nL'Universit\u00e0 di Uppsala, l'alma mater di Karlfeldt, gli assegn\u00f2 il titolo di Dottore di Filosofia honoris causa nel 1917."}
{"id": "1379559", "revid": "709565", "url": "https://it.wikipedia.org/wiki?curid=1379559", "title": "Campionato mondiale femminile di pallacanestro 2002", "text": "La XIV edizione del Campionato Mondiale Femminile di Pallacanestro FIBA 2002 \u00e8 stata disputata in Cina dal 14 al 25 settembre 2002.\nLa fase finale \u00e8 stata giocata da 16 squadre, divise in quattro gironi eliminatori. Le prime tre di ogni girone accedono al turno successivo.\nSquadre partecipanti.\nLa Cina si \u00e8 qualificata come paese ospitante, mentre le altre squadre si sono qualificate come campionesse o seconde classificate dei rispettivi campionati continentali.\nLa divisione in gironi per la prima \u00e8 stata:\nGruppo A\nGruppo B\nGruppo C\nGruppo D\nSecondo turno.\nLe prime quattro di ogni gruppo passano ai quarti di finale, le ultime due di ogni girone disputano le gare per i posti dal nono al dodicesimo. Le squadre si portano dietro i punti totalizzati nella prima fase a gironi, e si scontrano solo contro le squadre provenienti dall'altro girone."}
{"id": "1379561", "revid": "773636", "url": "https://it.wikipedia.org/wiki?curid=1379561", "title": "Chiesa di Santa Maria a Sammontana", "text": "La chiesa di Santa Maria si trova a Sammontana, nel comune di Montelupo Fiorentino.\nStoria.\nLa chiesa non \u00e8 citata in alcun documento storico risalente a prima della met\u00e0 del XIII secolo. La chiesa sorge nei pressi dell'antico castello di Sammontana situato ala confluenza della via Maremmana con la via Pisana e di propriet\u00e0 dei conti Alberti. Il nome del rettore di questa chiesa, Sinibaldo Bellosi, appare citato in data 2 agosto 1260. La chiesa, come edificio, viene citata per la prima volta come \"Canonica Sante Marie de Semontana\" negli elenchi delle decime tra il 1274 e il 1280 quando viene chiamata a pagare una decima di 8 lire annue. Il patronato a quel tempo apparteneva ai conti Alberti di Capraia e la contessa Beatrice di Capraia lasci\u00f2 dei beni alla chiesa in occasione del suo testamento: \"a la calonicha da Samontana ke ssi spendano in utilit\u00e0 della kiesa libre iij\".\nA cavallo tra il XIII e il XIV secolo la chiesa ebbe rendite costanti e nei documenti sono rimasti i nomi di alcuni suoi rettori: il 3 aprile 1286 il priore Pietro risulta assente tra i partecipanti al Sinodo fiorentino; il 14 gennaio 1337 il rettore era Jacopo Gherardi; nel 1366 il priore risulta essere Bonaccorso Neri.\nNel XV secolo il patronato della chiesa pass\u00f2 alla famiglia Frescobaldi i quali iniziarono a far pressioni sul papa Pio II che il 14 gennaio 1460 eman\u00f2 una bolla con la quale la prioria di Sammontana, ormai senza capitolo ma ricca economicamente, venne unita alla chiesa di San Lorenzo di Firenze. Nel 1575, in occasione di una visita apostolica, risulta che l'unione fosse ancora in atto.\nNel XVII secolo la chiesa fu trasformata secondo il gusto barocco del tempo. Nel 1630 venne innalzato l'altare dedicato al Santo Rosario e nello stesso periodo l'interno venne intonacato e il soffitto stuoiato; vennero, inoltre, abbassate le arcate delle navate e le navate laterali vennero voltate. Tra il 1755 e il 1782 vennero costruiti altri tre nuovi altari. Nel 1787, dopo la soppressione di tutti gli enti ecclesiastici voluta dal granduca Pietro Leopoldo, venne nuovamente eretta la prioria di Sammontana. Ai primi del XIX secolo venne costruito il campanile per il quale tra il 1821 e il 1829 vennero realizzate le tre campane. La facciata, che gi\u00e0 allora mostrava le lesene, venne intonacata con una decorazione a bande orizzontali.\nNel 1939, sotto la direzione dell'ingegner Raffaello Niccoli, la chiesa venne pesantemente restaurata in stile neoromanico. Il progetto prevedeva: la demolizione di tutte le volte, la stonacatura dell'interno, lo smontaggio della facciata e del claristorio e una nuova ricomposizione della facciata, la ricostruzione dei pilastri degli archi e delle pareti sovrastanti con il materiale originale recuperato e la liberazione della chiesa sul fianco sinistro. Inoltre fu progettato un nuovo pavimento, il rialzamento della zona presbiterale con la costruzione di un'abside semicircolare e infine il restauro degli affreschi tardo trecenteschi. Nonostante che tutto ci\u00f2 cancellasse gran parte delle originali testimonianze romaniche della chiesa, tutto venne eseguito alla lettera e nel 1940 l'edificio venne riconsacrato..\nArchitettura e patrimonio artistico.\nLa chiesa consiste in una basilica a tre navate coperte a tetto. Tutto l'edificio \u00e8 stato pesantemente rimaneggiato nel 1939.\nEsterno.\nLa facciata a salienti presenta parti ricostruite in stile come il portale, la bifora, le lesene centrali e il coronamento a tettoia, la feritoia a croce e le arcatelle cieche laterali ma sono presenti anche parti romaniche originali come le lesene laterali meno marcate di quelle neoromaniche. Il paramento delle specchiature \u00e8 stato realizzato mediante l'uso di ciottoli fluviali ed \u00e8 originale. La fiancata settentrionale \u00e8 l'unica visibile dall'esterno e mantiene gran parte del paramento murario originale pur in presenza di forti integrazioni. Sono qui visibili delle sottili lesene fatte con conci di arenaria mentre la muratura \u00e8 fatta con ciottoli, frammenti di mattoni e bozze disposte a filaretto. Nella prima specchiatura di sinistra un tempo si apriva un portale con architrave monolitico e archivolto a tutto sesto ma oggi \u00e8 tamponato.\nLa tribuna, ampliata in epoca gotica, \u00e8 accanto alla base della torre campanaria.\nInterno.\nL'interno \u00e8 diviso in tre navate di quattro campate con pilastri quadrati. Quasi tutto \u00e8 frutto di ricostruzione. Rimangono originali gli attacchi delle archeggiature che permettono di capire la struttura originaria che avevano la arcate fatte con pietra arenaria accompagnate, oggi come allora, da una risega sul modello delle pievi fiorentine dell'XI secolo.\nIl claristorio illumina l'interno grazie ad alcune piccole monofore strombate con archivolto in cotto. Altre aperture si trovano nelle pareti delle navate laterali, ma sono state realizzate in epoca recente quella della quarta campata di sinistra mentre a destra un'apertura \u00e8 stata spostata dalla terza alla seconda campata.\nNel presbiterio, dominato da un'abside semicircolare frutto di ricostruzione e intonacata per distinguerla dal resto della chiesa, si trova una pietra scolpita a intreccio vimineo di epoca altomedievale mentre nella scarsella \u00e8 visibile, nella cappella di destra, un affresco trecentesco raffigurante la \"Maest\u00e0\" , affresco realizzato nello stesso periodo in cui furono fatte le decorazione della navata sinistra."}
{"id": "1379564", "revid": "31886", "url": "https://it.wikipedia.org/wiki?curid=1379564", "title": "BMW 319", "text": "La 319 \u00e8 un'autovettura di fascia alta prodotta dal dicembre 1934 alla primavera 1937 dalla Casa automobilistica tedesca BMW.\nStoria e profilo.\nDebutto.\nQuesto nuovo modello della Casa dell'Elica nacque inizialmente con la denominazione commerciale di \"319/1\" e venne intesa come versione pi\u00f9 brillante della roadster \"315/1\", dalla quale venne mutuata, con alcune modifiche di dettaglio, la carrozzeria sportiva a due posti. Il suo debutto commerciale si ebbe nel dicembre 1934, anche se quasi unanimemente si tende a considerarla come un modello del 1935, visto che le prime consegne si ebbero a partire dal mese di gennaio di quell'anno.\nCaratteristiche.\nL'architettura meccanica della \"319/1\" era di tipo molto classico, come anche tutte le BMW dell'epoca (e non solo), quindi con motore anteriore longitudinale e trazione posteriore. Il telaio e la meccanica erano gli stessi dei modelli \"303\", 309 e 315. La vettura prendeva quindi le sue forme a partire da un telaio in acciaio a longheroni e traverse scatolate, con carrozzeria in misto legno e acciaio. Le sospensioni erano a ruote indipendenti davanti e ad assale rigido dietro, mentre l'impianto frenante era a quattro tamburi, dei quali quelli posteriori erano entrobordo. Per il motore si opt\u00f2 per una versione rialesata del 6 cilindri da 1.5 litri gi\u00e0 presente sulla \"315\". Il risultato fu un nuovo propulsore da 1911 cm\u00b3 in grado di erogare una potenza massima di 55 CV a 4500 giri/min. Tale motore disponeva, come peraltro il 1.5 di origine \"315\" da cui derivava, di distribuzione a valvole in testa e di alimentazione a tre carburatori Solex. La trasmissione si avvaleva di frizione monodisco a secco e di un cambio a 4 marce.\nEsternamente, la \"319/1\" si riconosceva dalla \"315/1\" solamente per i tre listelli cromati ai lati del cofano. Per il resto, la carrozzeria era pressoch\u00e9 identica, anche nelle pi\u00f9 potenti versioni roadster.\nCarriera commerciale.\nDopo l'avvio della sua commercializzazione, la \"319/1\" e la \"315/1\" cominciarono quindi la loro carriera commerciale parallelamente, anche se il modello di cilindrata inferiore disponeva gi\u00e0 di una gamma molto pi\u00f9 completa in quanto presente a listino gi\u00e0 da qualche mese.\nFu solo qualche mese dopo il suo lancio che, analogamente a quanto gi\u00e0 compiuto con la \"315\", la gamma si espanse in altre varianti di carrozzeria, guarda caso, le stesse gi\u00e0 proposte per il modello di cilindrata inferiore. Comparvero quindi le versioni berlina, trasformabile, torpedo e due varianti di cabriolet (a due o a quattro posti), pi\u00f9 la possibilit\u00e0 di avere il telaio nuddo da carrozzare secondo le esigenze del cliente. In queste nuove varianti di carrozzeria, la potenza massima venne ridotta a 45 CV grazie all'eliminazione di uno dei tre carburatori presenti nella roadster e, analogamente alla gamma \"315\", la denominazione commerciale fu semplicemente \"319\".\nLa velocit\u00e0 massima era di 115\u00a0km/h sulle versioni berlina e cabriolet, mentre la 319/1 raggiungeva una punta massima di 130\u00a0km/h. In entrambi i casi si trattava comunque di punte velocistiche finalmente concorrenziali ed in grado di misurarsi pi\u00f9 che degnamente con le rivali dell'epoca.\nLe prestazioni entusiasmanti spinsero la Casa ad impiegare la \"319/1\" in svariate competizioni, dove la roadster tedesca non manc\u00f2 di conquistare anche qualche notevole successo. Durante il 1936, alla \"319\" fu affiancata la 329, dotata di una carrozzeria pi\u00f9 moderna, stiisticamente derivata dalla 326, ma con carrozzeria a due porte e soprattutto con telaio e meccanica della \"319\". Alla fine dello stesso anno, la \"319/1\" fu tolta di produzione, per essere sostituita dalla celeberrima BMW 328, mentre le altre \"319\" le sopravvissero di un anno, per essere poi definitivamente sostituite dalla BMW 320.\nTabella dati tecnici.\n "}
{"id": "1379565", "revid": "773636", "url": "https://it.wikipedia.org/wiki?curid=1379565", "title": "Chiesa di San Pietro a Lecore", "text": "La chiesa di San Pietro \u00e8 una chiesa di Signa, che si trova nella frazione di Lecore.\nL'aspetto attuale dell'edificio, documentato fin dall'866 e citato come prioria a partire dal XV secolo, si deve ad un integrale ricostruzione avvenuta fra il 1921 e il 1933.\nOltre ad una pregevole terracotta cinquecentesca della bottega dei della Robbia, raffigurante \"San Pietro\", l'interno conserva una preziosa \"Madonna col Bambino in trono\" attribuita a Bernardo Daddi."}
{"id": "1379567", "revid": "287204", "url": "https://it.wikipedia.org/wiki?curid=1379567", "title": "Emme (fiume)", "text": "LEmme \u00e8 un fiume della Svizzera, affluente di destra dell'Aar.\nNasce nelle Alpi bernesi tra i monti Hohgant e Augstmatthorn nel Canton Berna.\nAttraversa l'Emmental e scorre fino al fiume Aar vicino alla citt\u00e0 di Soletta. Il suo bacino idrografico \u00e8 di 983\u00a0km\u00b2. La portata media nel 2009 \u00e8 stata di circa 8,30\u00a0m\u00b3/s.\nAttraversa i comuni di Habkern, Fl\u00fchli, Schangnau, Eggiwil, Signau, Lauperswil, R\u00fcderswil, L\u00fctzelfl\u00fch, Hasle bei Burgdorf, R\u00fcegsau, Heimiswil, Burgdorf, Kirchberg, Lyssach, R\u00fcdtligen-Alchenfl\u00fch, Aefligen, Utzenstorf, B\u00e4tterkinden, Wiler bei Utzenstorf, Zielebach, Gerlafingen, Biberist, Derendingen, Zuchwil e Luterbach."}
{"id": "1379571", "revid": "773636", "url": "https://it.wikipedia.org/wiki?curid=1379571", "title": "Chiesa di Sant'Angelo a Lecore", "text": "La chiesa di Sant'Angelo a Lecore \u00e8 un edificio religioso situato a Sant'Angelo a Lecore, nel comune di Signa, in provincia di Firenze.\nStoria.\nNel primo millennio dell'era cristiana, nel luogo dov'\u00e8 ubicata adesso la chiesa, sorgeva un oratorio intitolato a \"San Michele Arcangelo\". Poco distante da qui, in passato, vennero rinvenuti dei resti di un edificio parrocchiale probabilmente intitolato a \"San Biagio\".\nIntorno all'anno mille la chiesa di Sant'Angelo risultava appartenere gi\u00e0 al vescovo di Firenze. Successivamente il patronato passava dalla famiglia Pulci a quella dei Soldi, per poi finire alle monache fiorentine di Sant'Orsola ed alla famiglia Carnesecchi. Nel 1693, diveniva propriet\u00e0 dei Bardi di Vernio.\nNel 1712 ricevette il titolo di prioria e, nel 1943 venne restaurata.\nDescrizione.\nL'edificio presenta una struttura esterna con portale rettangolare inquadrato da stipiti realizzati in pietra serena. Sulla controfacciata vi \u00e8 un dipinto di \"Santa Caterina da Siena\" del 1943, ad opera del pittore Ermanno Toschi. All'interno il \"San Biagio\", del 1900 \u00e8 di Maria Lori. Sulla parete sinistra vi \u00e8 la cappella con la \"Deposizione\", opera di Piero Bargellini (1992). Nella cappella sinistra del transetto vi \u00e8 una tela raffigurante la \"Madonna col Bambino, santi, devoti e i misteri del rosario\", realizzata da Bernardino Monaldi nel 1589. Sull'altare maggiore vi \u00e8 un crocifisso in cartapesta dipinta, risalente al XVIII secolo.\nLa cappella a destra dell'altare maggiore ospita una tela cinquecentesca con \"San Macario in trono tra San Gerolamo e San Francesco d'Assisi\", opera di Giovanni Bizzelli realizzata fra il 1585 e il 1590.\nAl centro della parete destra si trova l'altare con \"Madonna col Bambino\" di stile rinascimentale. Il fonte battesimale \u00e8 in terracotta dipinta raffigurante il \"Battesimo di Cristo\", eseguito da padre E. Rossi nel XX secolo.\nLa cappella di San Macario.\nAdiacente alla chiesa si trova la cappella eretta nel 1576 quale sede dell'antica \"Compagnia di San Macario\", fondata il 12 dicembre 1584 e soppressa al tempo di Pietro Leopoldo. All'interno vi \u00e8 una scultura lignea del \"Cristo morto\", risalente al XVIII secolo."}
{"id": "1379580", "revid": "78273", "url": "https://it.wikipedia.org/wiki?curid=1379580", "title": "Corpi celesti", "text": ""}
{"id": "1379581", "revid": "729019", "url": "https://it.wikipedia.org/wiki?curid=1379581", "title": "Gold Beach", "text": "Gold Beach era il nome in codice usato dagli Alleati per identificare una delle cinque spiagge in cui avvenne lo sbarco in Normandia, parte dell'operazione Overlord il 6 giugno 1944.\nLa spiaggia, posta tra Omaha e Juno Beach, era stata assegnata alla 50\u00aa Divisione di fanteria britannica, comandata dal maggior generale Douglas Alexander Graham, e all'8\u00aa Brigata corazzata della 79\u00aa Divisione corazzata, entrambe le divisioni appartenevano alla 2\u00aa Armata britannica comandata da Miles Dempsey. La spiaggia era suddivisa principalmente in tre settori, chiamati da ovest verso est \"Item\", \"Jig\" (a sua volta diviso nelle sezioni \"Green\" e \"Red\") e \"King\" (pure questo diviso in due sezioni chiamate \"Green\" e \"Red\"). Un quarto settore, chiamato \"How\", non fu sfruttato come zona di sbarco.\nLa spiaggia si estendeva per 8\u00a0km fra Asnelles e La Rivi\u00e8re. La 231\u00aa Brigata di fanteria avrebbe dovuto sbarcare nel settore \"Jig\" a Asnelles mentre la 69\u00aa Brigata nel settore \"King\", di fronte Ver-sur-Mer. Il Commando n\u00ba 47 dei Royal Marines, accorpato alla 50\u00aa Divisione per la durata dello sbarco, era stato assegnato al settore \"Item\".\nGli schieramenti.\nLe forze britanniche e gli obiettivi.\nGli obiettivi primari della 50\u00aa Divisione il giorno del D-Day consistevano nello stabilire una testa di ponte fra Arromanches e Ver-sur-Mer, per poi dirigersi a sud lungo la Route National 13 (RN 13) raggiungendo Bayeux, occupando la strada che collegava quest'ultima a Caen.\nLe unit\u00e0 che sarebbero sbarcate stabilita la testa di ponte, ovvero la 56\u00aa e la 151\u00aa Brigata, dovevano dirigersi verso sud-ovest lungo la RN 13 supportati dai carri armati dell'8\u00aa Brigata corazzata.\nAd ovest, la missione del Commando N\u00ba 47 era di catturare Port-en-Bessin e riunirsi con le forze statunitensi sbarcate a Omaha Beach.\nAlla 50\u00aa Divisione era stato anche ordinato di riunirsi con le truppe canadesi sbarcate a Juno Beach.\nLa difesa dei tedeschi.\nAd affrontare i britannici nella zona orientale della spiaggia c'erano elementi della 716\u00aa Divisione di fanteria statica tedesca mentre a ovest era posizionato il 1\u00ba Battaglione, un'unit\u00e0 veterana, del 916\u00ba Reggimento della 352\u00aa Divisione di fanteria. Queste unit\u00e0 erano concentrate negli edifici fortificati lungo la costa ad Asnelles e a La Rivi\u00e8re. Gli edifici si rivelarono per\u00f2 altamente vulnerabili ai bombardamenti alleati, sia navali che aerei.\nOltre il tratto centrale della spiaggia vi era un'area paludosa, difesa unicamente dalla Compagnia N\u00ba 3 del 441\u00ba Battaglione Est, composto per lo pi\u00f9 da coscritti russi. In questa zona, l'artiglieria era composta principalmente da cannoni da 50\u00a0mm, in postazioni di cemento, e cannoni da 75\u00a0mm all'interno di casematte. Diverse batterie d'artiglieria, situate nelle retrovia a Mont-Fleury, Ryes, Marefontaine, Creully e Crepon coprivano la spiaggia.\nUn posto d'osservazione per quattro cannoni da 155\u00a0mm era posizionato in cima alle colline di Longues-sur-Mer. Questi cannoni erano situati ottocento metri nell'entroterra.\nLa riserva della 352\u00aa Divisione, con base a Bayeux, si trovava in una posizione perfetta per contrattaccare gli sbarchi. Tuttavia, la presenza di paracadutisti della 101\u00aa Divisione aviotrasportata statunitense vicino all'estuario del fiume Vire, indussero il generale Kraiss, comandante della 352\u00aa Divisione, a considerare la minaccia americana pi\u00f9 importante e ad ordinare alla riserva di muoversi in direzione del Vire. Questo, che si rivel\u00f2 un errore tattico, costrinse i tedeschi a impiegare diverse ore per percorrere i trenta chilometri fino a Gold Beach, perdendo di fatto la capacit\u00e0 di contrattaccare efficacemente.\nOrdini di battaglia.\nBritannici.\nXXX Corpo d'armata\nTedeschi.\nLXXXIV Armee-Korps\nLo sbarco.\nPrima degli sbarchi, le posizioni difensiva tedesche erano stati attaccati da bombardieri medi e pesanti. Il bombardamento fu proseguito dall'artiglieria navale degli incrociatori della flotta di sbarco.\nSettore \"King\".\nL'ora stabilita per lo sbarco a Gold Beach era stata fissata per le 07:25. Era noto agli Alleati che la spiaggia era disseminata di ostacoli anticarro e mine che sarebbero dovuti essere rimossi dai genieri della prima ondata. A causa di un forte vento da nord-ovest, il livello del mare era pi\u00f9 alto del previsto e questo copr\u00ec molti degli ostacoli. I genieri che raggiunsero gli ostacoli finirono presto sotto il fuoco nemico, che imped\u00ec loro di completare il lavoro.\nFu deciso di non inviare i carri armati anfibi dai loro veicoli di sbarco (LCT) ma di farli scendere direttamente sulla spiaggia. La prima ondata di carri fin\u00ec sotto un pesante fuoco da parte dei tedeschi e sub\u00ec delle perdite. Il 1\u00ba Battaglione dell'Reggimento \"Royal Hampshire\" perse il suo ufficiale comandante e il suo vice nei primi minuti dopo lo sbarco. I Commando della 4\u00aa Brigata servizi speciali furono duramente bersagliati durante il tragitto in mare e solo un mezzo da sbarco raggiunse la costa.\nLa decisione di sbarcare i carri direttamente si dimostr\u00f2 corretta in quanto non c'era la controparte tedesca nell'area. Una volta sulla spiaggia, i corazzati fornirono supporto ravvicinato alla fanteria e l'iniziale resistenza tedesca fu velocemente sopraffatta. Molte roccaforti tedesche erano state neutralizzate dal bombardamento navale della prima mattina mentre La Rivi\u00e8re resse pi\u00f9 a lungo, anche se per le 10:00 era stata catturata.\nSettore \"Jig\".\nGli uomini del 6\u00ba Reggimento \"Green Howards\" giunsero sulla spiaggia di Asnelles supportati dai carri anfibi e dai carri modificati dei dragoni di Westminster. In questo settore la difesa era debole e le roccaforti costiere furono facilmente messe fuori combattimento prima che le truppe si spingessero nell'entroterra per prendere le batterie d'artiglieria tedesche.\nL'attacco vicino, presso la localit\u00e0 di Le Hamel (oggi nell'abitato est di Asnelles), fu invece pi\u00f9 difficile poich\u00e9 il villaggio era stato pesantemente fortificato. Gli uomini del 1\u00ba Reggimento \"Royal Hampshire\" persero circa 200 uomini. Solo nel pomeriggio, verso le 16:00, grazie anche all'intervento del 147\u00ba Reggimento d'artiglieria che aveva neutralizzato la roccaforte, Le Hamel cadde in mano britannica.\nLa 69\u00aa Brigata continu\u00f2 allora la sua avanzata verso sud attraverso Creully e Cr\u00e9pon. Alle 16:00 i tedeschi contrattaccarono ma fallirono nello spezzare le linee britanniche.\nSettore \"Item\".\nIl Commando n\u00ba 47 dei Royal Marines, l'ultima unit\u00e0 di Commando a sbarcare, arriv\u00f2 sulla spiaggia a est di Le Hamel, nel settore \"Item\". Gli era stato ordinato di dirigersi immediatamente nell'entroterra per poi svoltare verso ovest e di attraversare per sedici chilometri il territorio francese per conquistare la baia costiera di Port-en-Bessin. Quel piccolo porto era importante poich\u00e9 era l'unico permanente in cui poter fare approdare dei rifornimenti, come il carburante da trasportare attraverso oleodotti sottomarini collegati a petroliere ancorate pi\u00f9 al largo. Dopo lo sbarco, i Commando si spostarono a sud di Arromanches dirigendosi ad ovest fino a circa un miglio di distanza da Port-en-Bessin dove furono fermati a sud della batteria costiera di Longues-sur-Mer. La battaglia che ne segu\u00ec dur\u00f2 fino all'8 giugno.\nResistenza tedesca.\nUn considerevole fuoco di batterie e mortai rallent\u00f2 gli sbarchi, ma per le 10:00 La Rivi\u00e8re era stata catturata e, dopo un paio d'ore, la stessa sorte tocc\u00f2 a Le Hamel. I Commando dei Royal Marines furono in grado di avanzare fino a un chilometro e mezzo da Port-en-Bessin dopo aver scoperto che la batteria a Loungue-sur-Mer era stata messa fuori combattimento dall'incrociatore HMS \"Ajax\".\nConseguenze.\nA seguito dello sbarco fu lanciato l'operazione Perch per dirigersi ancora pi\u00f9 nell'entroterra e tentare di conquistare subito Caen durante l'omonima battaglia."}
{"id": "1379583", "revid": "585241", "url": "https://it.wikipedia.org/wiki?curid=1379583", "title": "Carola natalizia", "text": "La carola natalizia, o carola di Natale (in inglese Christmas carol), \u00e8 una composizione musicale tradizionale, nella forma della carola, tendenzialmente di origine inglese, che tratta argomenti relativi al Natale e che quindi viene cantata in tale giorno o in generale durante il periodo natalizio.\nI canti di Natale costituiscono un sottogenere della pi\u00f9 generale musica natalizia.\nCaratteristiche.\nLa forma di un canto di Natale \u00e8 quella della carola medievale, che prevede di norma stanze o strofe uniformi (S), alternate con un ritornello (R), secondo lo schema R, S1, R, S2 ... R.\nI canti di Natale sono originari della tradizione orale inglese del tardo Medioevo (1350\u20131550 circa) e hanno avuto poi un revival nella seconda met\u00e0 del XVIII secolo, periodo nel quale sono state inoltre tradotte e importate anche composizioni di origine straniera.\nRaccolte.\nGran parte delle tradizionali carole di Natale possono essere trovate nelle note raccolte \"Oxford Book of Carols\" (1928) di Percy Dearmer, Martin Shaw e Ralph Vaughan Williams e i due volumi di \"Carols for Choirs\" (1961 e 1970), il primo di Reginald Jacques e David Willcocks e il secondo dello stesso Willcocks con John Rutter. In particolare, gli arrangiamenti contenuti in quest'ultima collezione sono considerati \"de facto\" uno standard per le esecuzioni corali nel mondo anglofono."}
{"id": "1379585", "revid": "585241", "url": "https://it.wikipedia.org/wiki?curid=1379585", "title": "Canzone natalizia", "text": ""}
{"id": "1379587", "revid": "1005847", "url": "https://it.wikipedia.org/wiki?curid=1379587", "title": "Autorit\u00e0 nazionale designata", "text": "Con Designated National Authority (in breve DNA) si definisce una struttura nominata dai Paesi aderenti al Protocollo di Kyoto per supervisionare le attivit\u00e0 relative alla riduzione delle emissioni di anidride carbonica ed in particolare all'approvazione dei progetti presentati ed abilitati all'ottenimento dei crediti CER (\"Certified Emission Reduction\").\nGeneralit\u00e0.\nNell'ambito del Protocollo di Ky\u014dto, uno dei meccanismi flessibili previsti \u00e8 il cosiddetto Meccanismo di sviluppo pulito (in inglese \"Clean Development Mechanism\" o CDM), che consente ad imprese di paesi con vincoli di emissione di impiantare le proprie attivit\u00e0 in paesi in via di sviluppo, per i quali non ci sono vincoli, limitando comunque l'emissione di gas serra; questo consente di ricevere dei CER pari alla differenza tra le emissioni reali e quelle che si sarebbero avute senza accorgimenti limitanti, in misura di un CER per ogni tonnellata di anidride carbonica.\nCompito della Designated National Authority \u00e8 quello di ricevere i progetti delle aziende interessate e di esaminarne l'adeguatezza per l'ammissibilit\u00e0 al conseguimento dei CER.\nStoria.\nL'istituzione delle Designated National Authorities \u00e8 stata stabilita in una conferenza tenutasi a Montr\u00e9al dal 28 novembre al 10 dicembre 2005 (decisione 3/CMP.1 paragrafo 29).\nAl luglio 2008 oltre 130 Paesi, oltre all'Unione europea, hanno provveduto alla designazione della propria DNA.\nPer quanto riguarda i paesi di lingua italiana le autorit\u00e0 designate sono:"}
{"id": "1379589", "revid": "7", "url": "https://it.wikipedia.org/wiki?curid=1379589", "title": "Casimiro il Grande", "text": ""}
{"id": "1379592", "revid": "1573940", "url": "https://it.wikipedia.org/wiki?curid=1379592", "title": "Chiesa di San Mauro (Signa)", "text": "La chiesa di San Mauro si trova nell'omonima localit\u00e0 del comune di Signa.\nStoria e descrizione.\nLa chiesa dedicata a San Mauro, dal quale il paese prende nome, \u00e8 documentata fin dal XIII secolo. L\u2019aspetto originario della chiesa \u00e8 purtroppo alterato dai molteplici rimaneggiamenti di epoche successive. Il nome del santo titolare induce a pensare che sul luogo sorgesse originariamente un monastero benedettino. \u00c8 stato ipotizzato, perci\u00f2, che ne siano stati fondatori i monaci della Badia di San Salvatore a Settimo.\nDalla visita pastorale di monsignor Gammaro, nel 1514 il popolo di San Mauro risultava di circa 400 anime. Due le compagnie religiose esistenti: quella di Santa Maria, che si occupava della chiesa, e quella esclusivamente maschile di San Sebastiano. Quest\u2019ultima si adunava in un locale attiguo alla chiesa trasformato dal 1627 in oratorio. Vantava tuttavia anche il patronato di un altare ubicato a destra dell\u2019altare maggiore. Citata nei documenti come rettoria, San Mauro risultava prioria nel XVIII secolo.\nIntroduce alla chiesa un portico. presenta lo stemma dell\u2019antico comune di San Mauro sul quale campeggia un gelso. A coronamento del tetto , datata 1859.\nL'interno \u00e8 ad una sola navata. Le vetrate sono state eseguite dalla bottega Fanfani nel 1943. Sulla parete sinistra nicchia con statua in cartapesta dipinta raffigurante la Madonna del Buon Pastore. Segue la cappella decorata da una tela (attualmente si trova in una delle sale adiacenti alla chiesa) con l\u2019immagine di San Michele arcangelo, stilisticamente affine ai modi del pittore fiorentino Francesco Curradi e da datarsi intorno al 1620. L'altare, nei documenti, risulta di patronato della famiglia Bertini.\nDi notevole importanza il ciborio (1500 ca.) della bottega di Benedetto Buglioni con (antico Comune di San Mauro?).\nAll'altare maggiore grande mosaico eseguito dal Caroti nel 1983. Il crocifisso ligneo, proveniente da Ortisei, \u00e8 stato donato alla chiesa dalla San Vincenzo dei Paoli intorno al 1950.\nIn una delle sale adiacenti alla chiesa (visitabile a richiesta) \"Martirio di San Sebastiano\". L'opera proviene dall'ex compagnia dedicata al santo che aveva sede nei locali attigui alla chiesa. Il dipinto, di grande qualit\u00e0 e suggestione, \u00e8 stato riferito al pittore fiorentino Vincenzo Dandini ed \u00e8 da ritenersi eseguito nel quinto decennio del XVII secolo.\nIl \"Compianto sul Cristo morto\", dono del celebre tenore Mirto Picchi, \u00e8 una copia, eseguita da Giuseppe Santelli, dell\u2019originale del Perugino conservato agli Uffizi.\nSegue pulpito rinascimentale in pietra serena.\nLa parete destra \u00e8 dominata dalla \"Madonna col Bambino tra San Jacopo minore e San Giovanni evangelista\", grande terracotta parzialmente invetriata attribuita a Luca della Robbia il giovane e databile intorno alla met\u00e0 del secondo decennio del XVI secolo."}
{"id": "1379594", "revid": "76963", "url": "https://it.wikipedia.org/wiki?curid=1379594", "title": "Gareth Hunt", "text": "Nipote dell'attrice Martita Hunt, divenne famoso grazie all'interpretazione di Mike Gambit nella serie televisiva \"Gli infallibili tre\" (1976-1977).\nMor\u00ec nel 2007, all'et\u00e0 di 64 anni, per un cancro al pancreas."}
{"id": "1379595", "revid": "599013", "url": "https://it.wikipedia.org/wiki?curid=1379595", "title": "Luca Dalmonte", "text": "Carriera.\nClub.\nNel 1983 entra nello staff del Basket Rimini ricoprendo prima il ruolo di assistente di Pasini poi quello di vice di Dado Lombardi. Dal 1987 per due stagioni \u00e8 il capoallenatore della Virtus Imola in Serie B1. Nel 1989 \u00e8 nuovamente vice di Pasini, questa volta al Basket Brescia in A2 dove resta anche l'anno seguente, quando a dicembre viene lanciato alla guida della squadra in sostituzione del capoallenatore Riccardo Sales.\nDopo una stagione da responsabile delle giovanili della Libertas Forl\u00ec, passa alla Fortitudo Bologna: qui rimane nelle vesti di vice dal 1993 al 1997. Durante questo periodo, dopo l'esonero di Scariolo avvenuto nel novembre 1996, Dalmonte esordisce da capoallenatore in A1 vincendo il derby cittadino contro la Virtus nell'unica partita condotta nelle vesti di primo allenatore. In seguito torna a svolgere il compito di vice, rispettivamente di Bianchini e Skansi.\nNel 1998-99 diventa allenatore della Mens Sana Siena, ma viene esonerato all'inizio del mese di gennaio. Dall'estate seguente assume la guida tecnica di Avellino, portando la squadra dalla A2 alla A1 al primo anno. Dopo tre stagioni trascorse in terra irpina, torna in seconda serie firmando con la Reggio Emilia (promozione sfumata all'ultima partita delle finali playoff) per poi passare un anno dopo al Roseto Basket in Serie A.\nScende invece in Legadue nel 2004-05, quando allena per due stagioni il Basket Club Ferrara: al secondo anno la sua formazione rimane in corsa per la promozione diretta fino alla penultima giornata. Torna stabilmente in Serie A a partire dall'annata successiva quando \u00e8 di scena a Teramo, ma viene esonerato dopo 18 gare. Dal 2007 al 2009 allena per un biennio la Pallacanestro Cant\u00f9, mentre a partire dal 2009 siede sulla panchina della Victoria Libertas Pesaro.\nPassa poi al Fenerbah\u00e7e come assistente allenatore; dal 4 luglio 2013 ricopre l'incarico di allenatore della Pallacanestro Virtus Roma.\nNel novembre 2016 assume la guida tecnica della Scaligera Basket Verona in serie A-2, con la quale raggiunge i play-off. Nel dicembre 2019 viene sollevato dall'incarico.\nIl 7 dicembre 2020 viene ingaggiato dalla Fortitudo Bologna, ultima in classifica in Serie A, al posto dell'esonerato Romeo Sacchetti.\nNazionale.\nOltre al rapporto lavorativo con la squadra di club, Dalmonte \u00e8 stato dal 2010 al 2016 anche il vice (di Pianigiani prima e Messina poi) della Nazionale italiana."}
{"id": "1379597", "revid": "773636", "url": "https://it.wikipedia.org/wiki?curid=1379597", "title": "Chiesa di San Miniato (Signa)", "text": "La chiesa di San Miniato si trova nel comune di Signa, in provincia di Firenze.\nLa chiesa sorge nel borgo omonimo su una piccola altura prospiciente il Cimitero comunale.\nI primi documenti certificano l'esistenza del complesso fin dai primi decenni del XIII secolo. In occasione della sua consacrazione a prioria nel 1745, San Miniato sub\u00ec un radicale rifacimento.\nIl portale \u00e8 sormontato dallo stemma della famiglia Vespucci, antica patrona della chiesa. All'interno si trovano un grande organo datato 1795, e l'immagine di \"San Rocco\", sull'altare sinistro, di Giuseppe Cartei (1992)."}
{"id": "1379602", "revid": "1543377", "url": "https://it.wikipedia.org/wiki?curid=1379602", "title": "Pecorino di Filiano", "text": "Il Pecorino di Filiano \u00e8 un prodotto che ha ottenuto il riconoscimento della denominazione di origine protetta (D.O.P.) ai sensi del Regolamento CEE N. 2081/92 del consiglio; \u00e8 riservata esclusivamente ai formaggi ottenuti con latte ovino.\nCaratteristiche.\nSi tratta di un formaggio a pasta dura, \u00e8 ottenuto con latte intero di pecore di razza Gentile di Lucania e di Puglia, Leccese, Comisana, Sarda.\nIl disciplinare prevede che \u00abil latte destinato alla trasformazione in Pecorino di Filiano, appartenente a due mungiture consecutive deve derivare da allevamenti la cui alimentazione \u00e8 costituita principalmente dal pascolo, foraggi freschi e da fieni di ottima qualit\u00e0 prodotti nell'area descritta.\u00bb Sempre secondo il disciplinare, anche il caglio deve essere artigianalmente preparato con tecniche precise. Il formaggio \u201cPecorino di Filiano\u201d si produce tutto l'anno.\nLa forma \u00e8 cilindrica a facce piane, il peso deve essere compreso da 2,5 a 5\u00a0kg in relazione alle dimensioni della forma. La crosta varia dal giallo dorato al bruno scuro nelle forme pi\u00f9 stagionate e \"trattate superficialmente con olio extravergine di oliva prodotto in Basilicata e aceto di vino\", il grasso sulla sostanza secca non deve essere inferiore al 30%.\nZona di produzione.\nIl Pecorino di Filiano \u00e8 prodotto in provincia di Potenza, nei comuni di:\nAtella, Avigliano, Balvano, Baragiano, Barile, Bella, Cancellara, Castelgrande, Filiano, Forenza, Ginestra, Maschito, Melfi, Muro Lucano, Pescopagano, Picerno, Pietragalla, Pignola, Potenza, Rapolla, Rapone, Rionero in Vulture, Ripacandida, Ruoti, Ruvo del Monte, San Fele, Savoia di Lucania, Tito, Vaglio di Basilicata, Vietri di Potenza"}
{"id": "1379603", "revid": "1013865", "url": "https://it.wikipedia.org/wiki?curid=1379603", "title": "Kermanshah", "text": "Kermanshah (in curdo: \"Kirma\u015fan\", in persiano: \u06a9\u0631\u0645\u0627\u0646\u0634\u0627\u0647) \u00e8 il capoluogo dell'omonima provincia e dell'omonimo shahrest\u0101n situata nell'Iran occidentale. Si trova a 521\u00a0km da Teheran e a circa 80\u00a0km dalla frontiera irachena, alle pendici dei monti Zagros, a 1.392 m di altitudine.\nGli abitanti sono in maggioranza Curdi di diverse trib\u00f9, per la maggior parte insediati dopo la seconda guerra mondiale. Di origine sunnita, parlano il dialetto meridionale curdo.\nStoria.\nLa citt\u00e0 venne fondata nel IV secolo da Bahram IV, sovrano della dinastia dei Sasanidi. Conquistata dagli arabi nel 640, la citt\u00e0 venne chiamata Qirmasin (Qirmashin). Nell'XI secolo divenne la capitale del Kurdistan. I Safavidi fortificarono la citt\u00e0, e i Qajar respinsero un attacco turco sotto il regno di Fath Ali Shah Qajar (1797-1834). Occupata dall'armata turca nel 1915 appena prima della prima guerra mondiale, venne liberata nel 1917.\nPopolazione.\nGli abitanti di Kermanshah sono curdi. Il dialetto parlato a Kermanshah \u00e8 relativamente diverso dal curdo classico. Anche il persiano parlato a Kermanshah \u00e8 diverso da quello tradizionale in quanto gli abitanti del luogo lo usano solo per comunicare con i pellegrini iraniani di passaggio verso l'Iraq.\nSociet\u00e0.\nReligione.\nLa maggioranza della popolazione di Kermanshah pratica l'Islam sciita, con una minoranza sunnita. Ci sono anche comunit\u00e0 cristiane (0/02%), ebraiche (0/03%) e zoroastriane (0/12%)\nEconomia.\nIndustria.\nLa citt\u00e0 \u00e8 un centro industriale relativamente importante; sono presenti industrie del settore tessile, la raffineria del petrolio, la tessitura dei tappeti, la raffinazione dello zucchero e la produzione di utensili e dispositivi elettrici"}
{"id": "1379606", "revid": "773636", "url": "https://it.wikipedia.org/wiki?curid=1379606", "title": "Chiesa di Santa Maria in Castello (Signa)", "text": "La chiesa di Santa Maria in Castello si trova a Signa, in provincia di Firenze, arcidiocesi della medesima citt\u00e0.\nStoria e descrizione.\nLa prima notizia a noi conosciuta \u00e8 datata 978, quando fu donata dalla contessa Willa, madre del marchese Ugo di Toscana, alla badia Fiorentina. \nGaetano Giannini, priore di Signa, ipotizz\u00f2 che gi\u00e0 nel 746 il complesso architettonico fosse governato da un rettore proveniente dalla nobile famiglia Contarini di Venezia.\nI rifacimenti ottocenteschi hanno profondamente modificato sia la facciata che l'assetto interno.\nNel Duecento le pareti erano fasciate da una serie di affreschi che narravano \"Storie della Vergine e di Cristo\". Ne rimangono alcuni brani nella parete sinistra e il riquadro con la \"Crocifissione\" nell'abside.\nQui sono state collocate la piccola \"Madonna dell'Umilt\u00e0\" di scuola fiorentina dell'inizio del Quattrocento e la \"Santa Caterina d'Alessandria\" che il Maestro di Signa aveva originariamente affrescato sull'adiacente \"Crocifissione\".\nFra le tele sei-settecentesche, da notare l\"'Adorazione dei Magi\" di Sigismondo Coccapani (1617).."}
{"id": "1379607", "revid": "1305772", "url": "https://it.wikipedia.org/wiki?curid=1379607", "title": "Bit (disambigua)", "text": ""}
{"id": "1379614", "revid": "92723", "url": "https://it.wikipedia.org/wiki?curid=1379614", "title": "Dianismo", "text": "Il Dianismo, o Tradizione Dianica, Tradizione Dianica Femminile e in alcuni casi anche chiamata Wicca Dianica, \u00e8 una corrente spirituale incentrata sui misteri femminili.\nFigura centrale della credenza dianica \u00e8 la Dea Madre, concepita come colei che d\u00e0 la vita e ha dato origine ad ogni cosa.\nLa Tradizione Dianica pu\u00f2 essere intesa come una corrente enoteistica in quanto concepisce la presenza di una fonte divina unica che possiede diverse manifestazioni, ovvero tutte le Dee dei diversi pantheon delle culture mondo.\nLa Tradizione Dianica \u00e8 un percorso spirituale eccessibile solo alle Donne biologicamente femmine, cos\u00ec come le sue pratiche e rituali.\nStoria.\nLa corrente Dianica femminile si ispira ai culti romani pre-cristiani di Diana, alle tradizioni matrilineari del mondo insieme a pratiche di stregoneria sia tradizionali, che moderne.\nLo sviluppo di questa particolare corrente pu\u00f2 essere collegato ai movimenti femministi degli anni sessanta.\nNel 1970 Zsuzsanna Budapest, una strega ereditaria dell'Ungheria, diede origine ad una coven femminista, ed apr\u00ec il primo negozio di libri esoterici di spiritualit\u00e0 femminile chiamato \"Feminist Wicca\u201d (Wicca Femminista). Z. Budapest \u00e8 considera colei che ha riportato alla luce una corrente spirituale esclusivamente femminile, insieme alle sue pratiche ancestrali, e in quanto strega ereditaria nella costruzione della Tradizione Dianica femminile cos\u00ec come oggi noi la conosciamo, oltre a pratiche e credenze di stregoneria tradizionale (in particolare quella italiana legata alla stregheria e al culto di Aradia) Z. Budapest inser\u00ec anche elementi famigliari appresi dalla madre. \nDiversi festival culturali femministi cominciarono nel 1973 e si trasformarono poi in organizzazioni per donne interessate alla spiritualit\u00e0 dianica.\nLa Tradizione Dianica femminile in Italia \u00e8 stata divulgata dalla sacerdotessa Cristina Pandolfo (ordinata ministro di culto dal \u201cTemple of Diana\u201d nel 2014), fondatrice dell'organizzazione spirituale di Tradizione Dianica \u201cDomina Lunae\u201d, la quale opera principalmente in Italia, e nel Regno Unito.\nCredenze e pratiche.\nLa Divit\u00e0 principale del culto dianico \u00e8 la Grande Madre dai diecimila nomi. Nella cosmologia della Tradizione la Dea \u00e8 la fonte della vita e dell'universo la quale possiede molteplici caratteristiche rappresentate dai suoi diversi archetipi.\nIl Divino viene percepito come \"essere femminile\" in quanto Matrice creativa primordiale la quale ha partorito s\u00e9 stessa attraverso un processo di partenogenesi (impregnazione e creazione senza l'unione dei sessi), emanando inoltre tutte le diverse forme di vita (terrestri e galattiche) dal centro della sua spirale. \nDiana \u00e8 la divinit\u00e0 icona di questa Tradizione, e rappresenta indipendenza, libert\u00e0, integrit\u00e0 e completezza in s\u00e9 stesse.\nNell\u2019antica religione dei popoli Italici e del Mediterraneo Diana \u00e8 alla sua origine una Dea Madre, il suo nome significa \"luce del giorno\" ed colei che presiede alla vita e alla morte.\nLa Tradizione Dianica si distingue dalle altre tradizioni spirituali soprattutto per la peculiarit\u00e0 di possedere rituali esclusivamente destinati alle donne, incentrati su tutti gli aspetti del femminile e della Grande Madre, e sulle pratiche magiche a questi correlate. La coscienza femminista e le sue visioni sono inoltre spesso amalgamate tra i contenuti di un rituale. \nNel dianismo l\u2019attenzione \u00e8 focalizzata sul corpo femminile dove i processi di guarigione e l\u2019esperienza del divino sono resi possibili grazie alla riunificazione del corpo, con la mente e lo spirito."}
{"id": "1379617", "revid": "773636", "url": "https://it.wikipedia.org/wiki?curid=1379617", "title": "Pieve di San Lorenzo (Signa)", "text": "La pieve di San Lorenzo si trova a Signa.\nStoria e descrizione.\nRicordata fin dall'866, conserva al suo interno alcune tombe di epoca longobarda.\nAll'esterno alcune parti, come i fianchi e la torre campanaria, risalgono al XII secolo.\nNell'interno a unica navata c'\u00e8 un ambone romanico ornato da sei riquadri intarsiati con marmo bianco e serpentino a motivi geometrici. Alle pareti, brani di affreschi del XIV secolo attribuiti a Pietro Nelli, al Maestro di Barberino e a Corso di Buono.\nDa notare il tabernacolo staccato del Maestro di Signa con la \"Madonna col Bambino fra San Miniato e San Giovanni\". Nella contigua Compagnia del Santissimo Sacramento e dello Spirito Santo, risalente al 1348, si trova la cassa lignea in cui era racchiuso il corpo della beata Giovanna, dipinta da Pietro da Gambassi nel 1438."}
{"id": "1379620", "revid": "15756", "url": "https://it.wikipedia.org/wiki?curid=1379620", "title": "Honda Accord", "text": "La Honda Accord \u00e8 un'automobile di segmento D prodotta dalla Honda dal 1976.\nLa \"Honda Accord\" \u00e8 venduta nella maggior parte dei mercati automobilistici di tutto il mondo e ha ottenuto un notevole successo commerciale, specialmente negli USA, in cui \u00e8 stata l'automobile giapponese pi\u00f9 venduta per 15 anni di fila, dal 1982 al 1997. La Accord \u00e8 stata la prima auto giapponese ad essere prodotta negli Stati Uniti nel 1982, quando la produzione \u00e8 iniziata a Marysville (Ohio) nel Marysville Auto Plant. Oggi \u00e8 prodotta anche a Canton, in Cina dalla joint-venture Guangzhou Honda dal 1999. Nel corso degli anni, la Honda ha prodotto molte versioni e tipi di carrozzeria dell'Accord, e spesso veicoli venduti simultaneamente in diversi mercati con lo stesso nome differiscono abbastanza sostanzialmente.\nLa Accord, all'inizio rientrava nella categoria delle autovetture compatte a due volumi, poi con le successive serie si \u00e8 evoluta ed ora rientra nella categoria delle autovetture medie. Con l'avvento nel 2008 dell'ottava generazione, Honda ha scelto di incrementare la taglia del futuro modello, cos\u00ec da far rientrare la vettura nella categoria vetture grandi, secondo la classificazione della U.S. EPA.\nA causa del continuo calo di vendite la Honda ha deciso di interrompere l'importazione della Accord in Europa a partire dai primi mesi del 2015\nConcezione.\nLa Accord era originariamente programmata per essere motorizzata con V6, con un lungo passo e con pretese sportive. Honda ne scelse il nome per via del desiderio di \"accordo ed armonia tra le persone, la societ\u00e0, e l'automobile\". Il progetto iniziale fu cambiato, in favore di un basso consumo di carburante, e di basse emissioni inquinanti, a causa della crisi petrolifera degli anni settanta.\nNegli USA e in Giappone \u00e8 stata prodotta una versione usando la tecnologia CVCC, che permetteva di rispettare le norme sulle emissioni inquinanti degli anni settanta e dei primi anni ottanta senza un convertitore catalitico.\nCome la pi\u00f9 piccola Honda Civic, ha la trazione motrice sulle ruote anteriori e il motore montato trasversalmente.\n1\u00aa generazione (1976\u20131981).\nLa prima generazione della Accord \u00e8 stata lanciata il 7 maggio del 1976 come berlina a tre porte con 68 CV e aveva un peso di circa 2.000 chili. Era una espansione della piattaforma della Honda Civic .La prima generazione ha avuto successo grazie alle sue dimensioni moderate e grande risparmio di carburante. \u00c8 stata una delle prime berline giapponesi con caratteristiche come sedili in tessuto, un contagiri, tergicristalli intermittenti, e una radio AM / FM di serie. Nel 1978 \u00e8 stata aggiunta una versione LX della berlina che era venuto con l'aria condizionata, un orologio digitale, e il servosterzo. Il 14 ottobre del 1977, viene aggiunta una quattro porte berlina con 72 CV e 1.599 cc grazie al motore EL1 (in alcuni mercati sostituito dal EK-1 da 1.751 cc. Nel 1980 le due marce di trasmissione semi-automatica opzionali degli anni precedenti, furono sostituite da un cambio a tre marce. Leggermente ridisegnato il paraurti, con le nuove griglie, i gruppi ottici posteriori e gli specchi a distanza (in plastica nera) nei modelli LX 4 porte. I badge CVCC sono stati cancellati, ma il sistema di induzione CVCC rimane. Nel 1981 viene aggiunto alla gamma un modello SE con sedili in pelle e alzacristalli elettrici. Il quadro strumenti \u00e8 stato rivisto con nuovi pittogrammi che hanno sostituito le luci di avvertimento. Il colore Livorno Beige sostituisce l'Oslo Beige. Viene anche tolto il marrone scuro e il bronzo metallizzato. Il cambio viene ridisegnato per avere una molla pi\u00f9 forte per prevenire azionamenti accidentali di retromarcia, sostituendo il pomello a molla dei modelli 1976-1980. Accord ha come concorrenti giapponesi la Toyota Corona, Datsun 510, Mazda 626 e Mitsubishi Galant, che facevano anche parte del mercato giapponese di medie dimensioni.\n2\u00aa generazione (1981\u20131985).\nDebuttata il 22 settembre 1981 in Giappone, Europa e Nord America, questa generazione di Accord prodotta in Giappone, divenne anche la prima ad essere costruita negli Stati Uniti, nello stabilimento Honda di Marysville, Ohio. Fin dal suo primo anno nel mercato americano, \u00e8 diventata anche la targhetta giapponese pi\u00f9 venduta negli Stati Uniti, mantenendo quella posizione per circa 15 anni.\nIn Giappone, un modello gemello chiamato Honda Vigor \u00e8 stato lanciato contemporaneamente al nuovo Accord. Ci\u00f2 ha permesso alla Honda di vendere il prodotto su diversi canali di vendita chiamati Honda Clio, che ha venduto l'Accordo, e Honda Verno, che ha venduto la Vigor.\nModernizzando l'interno e l'esterno, l'Accordo di seconda generazione era meccanicamente molto simile all'originale, utilizzando lo stesso motore EK-1 CVCC da 1.751 cc nel mercato giapponese. I veicoli con cambio manuale e carburatore CVCC hanno guadagnato 13,6 km/l in base ai test sulle emissioni del governo giapponese utilizzando 10 diverse modalit\u00e0 di standard di scenario e 110 CV (81 kW; 108 CV), e 23 km/L con velocit\u00e0 costantemente mantenute a 60 km/h. Le auto del mercato europeo hanno ricevuto il motore EL1 da 1,6 litri testato con 80 CV (59 kW; 79 CV) a 5000 giri / min.\n3\u00aa generazione (1986-1989).\nQuesta Versione della Accord, sebbene basata su una berlina nipponica, ha il motore, il design, gli allestimenti e la configurazione delle sospensioni realizzate negli USA.\nIl propulsore \u00e8 un SOHC 12 valvole a 4 cilindri in linea da 2.0L. L'iniezione PGM-FI Honda Permette di erogare 120 CV di potenza con 165,6 Nm di coppia massima. Le sospensioni sono a doppio triangolo. Il corpo vettura \u00e8 a 3 volumi con linee armoniose. Implementa una minigonna dinamica sotto il paraurti anteriore e una terza luce al LED nello spoiler posteriore, in stile americano.\nSempre in stile americano sono i colori dei sedili in pelle e l'impianto audio BOSE.\n4\u00aa generazione (1989\u20131993).\nLa quarta generazione di Accord, introdotta sul telaio \"CB\", \u00e8 stata presentata nel 1989 per l'anno modello 1990.\n5\u00aa generazione (1993\u20131998).\nLa quinta generazione di North American Accord \u00e8 stata lanciata il 9 settembre 1993.\n6\u00aa generazione (1998\u20132003).\nL' Accord di sesta serie aveva debuttato nel settembre del 1997. Dato che la generazione precedente era troppo grande per l'omologazione in Giappone, viene impiegato un pianale flessibile per sdoppiare la produzione, con un corpo vettura pi\u00f9 grande per gli USA e uno pi\u00f9 piccolo per il mercato interno.\nLe prime motorizzazioni prodotte vanno da 1.8L a 2.3L, per un totale di otto tipologie di propulsori. Il cambio, che nelle generazioni precedenti era solo automatico eccetto per la versione SiR, ora \u00e8 disponibile anche manuale; la trasmissione \u00e8 predisposta sia per la trazione anteriore che per l'integrale.\nInizialmente il modello pi\u00f9 potente disponibile era la SiR-T a cambio manuale, equipaggiata con un 2.0L DOHC VTEC 4 cilindri in linea da 200 CV. A questa versione viene affiancata il modello familiare nel 1999, dotato di un motore 2.3L. Ma nel 2000 viene raggiunto l'apice della serie con il modello Euro R, dotato di un propulsore 4 cilindri in linea DOHC VTEC da 2.2L che eroga 220 CV abbinato ad un cambio manuale a 5 rapporti.\n7\u00aa generazione (2002\u20132007).\nLa settima generazione della \"Accord\" \u00e8 stata lanciata nel 2002 (come modello anno 2003 in Nord America), ed \u00e8 costituita da due modelli distinti, uno per l'Europa/Giappone e l'altro per il Nord America.\nLe versioni europee e giapponesi sono costruite sul telaio della precedente generazione, ma hanno una nuova carrozzeria. Le versioni berlina, per il mercato europeo, non sono pi\u00f9 costruite a Swindon, sono realizzate in Giappone come gi\u00e0 avveniva per la versione familiare.\nPur mantenendo il vecchio telaio e il passo \u00e8 cresciuta in dimensioni.\nAlla fine del 2005, la carrozzeria \u00e8 stata ritoccata leggermente, in particolare al livello della calandra con l'integrazione al centro di una barra.\nIn Giappone, a differenza dell'Europa, non \u00e8 commercializzata con la motorizzazione diesel, oltre alle due motorizzazioni a benzina presenti in Europa di 2,0 litri e di 2,4 litri, esiste anche la versione sportiva \"Euro-R\" equipaggiata dal 2,0 litri con 220 CV di potenza massima. \u00c8 inoltre disponibile anche la trasmissione integrale.\nLa Accord europea/giapponese viene esportata nel Nord America con il marchio Acura e il nome TSX.\nLa versione nord americana \u00e8 commercializzata con il motore 4 cilindri di 2,4 litri delle versioni europee/giapponesi e con un motore a 6 cilindri di 3 litri (questa versione \u00e8 disponibile anche in versione ibrida); questa versione viene commercializzata Giappone con il nome \"Inspire\".\n8\u00aa generazione (2008-2012).\nAnche l'ottava generazione della Honda Accord, presentata nel 2008, si compone di due modelli diversi a seconda del mercato di commercializzazione. Infatti in Europa ed Africa \u00e8 presente unicamente un modello (pi\u00f9 piccolo), mentre in Giappone, Cina, America e Oceania il modello \"europeo\" viene commercializzato o con altri marchi (Acura TSX in USA e Canada) o con nomi diversi (Spirior in Cina e Accord Euro in Australia), mentre in Giappone il modello chiamato Accord \u00e8 simile a quello venduto nel Vecchio Continente, ed il modello \"americano\" \u00e8 commercializzato con il nome di Inspire. In altri Paesi, come ed esempio India e Thailandia, la Accord \"europea\" non viene commercializzata.\nRispetto alla precedente, la nuova versione risulta pi\u00f9 grande, confortevole e sicura. L'auto \u00e8 dotata infatti anche di alcuni innovativi sistemi di sicurezza tra i quali vi sono un radar che permette di mantenere la giusta distanza dal veicolo che segue e da quello che precede (ACC \"Adaptive Cruise Control\"), un assistente alla frenata d'emergenza (CMBS \"Collision Mitigation Braking System\") e un dispositivo che aiuta il guidatore a mantenere la vettura in corsia (sterzando leggermente e emettendo un segnale acustico) (LKAS \"Lane Keeping Assist System\").\nI motori disponibili, gi\u00e0 conformi alla normativa Euro 5 sono due benzina (un 2.0 da 156 Cv e un 2.4 da 201 Cv) e un 2.2 diesel da 150 Cv.\nNegli Stati Uniti, la vettura viene commercializzata come Acura CL. Essa \u00e8 dotata di un propulsore sul V6 da 3.2L della NSX, con l'aggiunta di una testata SOHC. La versione Type-S di questa vettura propone un rapporto di compressione migliorato ed eroga 264 CV con una coppia massima di 314,5 Nm. Il cambio \u00e8 automatico robotizzato a 5 rapporti con modalit\u00e0 sequenziale. Le sospensioni sono a doppio triangolo su tutte le ruote e vi sono implementate funzioni di sicurezza come l'ABS, il controllo di trazione e il VSA."}
{"id": "1379626", "revid": "984922", "url": "https://it.wikipedia.org/wiki?curid=1379626", "title": "Schola Cantorum Aetnensis", "text": "La Schola Cantorum \u00c6tnensis \u00e8 una corale polifonica a voci miste fondata a Zafferana Etnea (CT) nel 1983; da allora \u00e8 diretta dal maestro Santo Russo.\nStoria.\nLa Schola Cantorum \u00c6tnensis nasce nel 1983.\nTra i festival e le manifestazioni cui ha partecipato si ricordano: l'Anno Europeo della Musica a Roma e Citt\u00e0 del Vaticano; \"Cantus Convivium\" di Casalbordino (CH); \"Elevazioni musicali\" di Pescara; \"Natalcori\" di Battipaglia; \"Rassegna Internazionale\" di Marcellina (Roma); \"Festival corale\" di Ripatransone (AP); \"Incontro con la Polifonia\" di Giarre; \"Festival corale\" di Tolentino; \"Rassegna Corale Nazionale\" di Torre del Greco (NA); \"Rassegna Internazionale\" di Pontevalleceppi (PG); Incontro corale di Matera; \"International Choral Competition\" di Rimini; \"Ottobrate Musicali\" di Sant'Arsenio (SA); Rassegna Internazionale di Musica Sacra \"Virgo Lauretana\" di Loreto (AN).\nHa partecipato a festival e rassegne quali lo \"Z\u00e8mplen Festival\" di S\u00e0rospatak (Ungheria), il \"Floril\u00e8ge Vocal\" di Tours (Francia) e i concerti per il Giubileo a Roma.\nNel 1991 e nel 1998 ha ottenuto il secondo premio al Concorso di Vallecorsa e, nel 2003, al \"Concorso Internazionale Orlando di Lasso\" di Camerino (MC) ha vinto due medaglie di bronzo, categoria voci miste e voci femminili. Nel 2004 ha vinto il primo premio assoluto al \"Concorso di Polifonia sacra e Canto gregoriano\" di Vallecorsa (FR).\nIl Coro ha tenuto concerti e tourn\u00e9e in diverse citt\u00e0 d'Italia e per sodalizi quali l'A.gi.mus., l'Associazione S. Cecilia, gli \"Amici della Musica\". \nNel gennaio 2006 ha offerto, insieme all'Orchestra d'archi \u00c6tnensis, un omaggio musicale a Wolfgang Amadeus Mozart, nel 250\u00ba anniversario della nascita.\nNell'agosto 2007 ha tenuto, presso la Palazzina liberty del Parco Comunale di Zafferana Etnea, un interessante \"Concerto di Musica rinascimentale\", inserito nel contesto della ricca programmazione di \"Etna in Scena\", cartellone di importanti eventi culturali.\nPresta servizio liturgico in S. Maria della Provvidenza, Chiesa Madre di Zafferana Etnea.\nRepertorio e riconoscimenti.\nIl repertorio spazia dal canto gregoriano alla musica contemporanea.\nPer la promozione della cultura musicale ha ottenuto i seguenti riconoscimenti:\nIl direttore.\nIl direttore Santo Russo ha studiato pianoforte con F. Cristina diplomandosi presso il Conservatorio di Messina. Al Pontificio Istituto di Musica Sacra di Roma ha studiato organo con F. Circelli, canto gregoriano e direzione polifonica con R. Baratta e Domenico Bartolucci. Ha seguito corsi di perfezionamento e seminari di Canto gregoriano con Nino Albarosa, Musica d'insieme e analisi con Eliodoro Sollima e Giovanni Carli Ballola, Interpretazione e analisi della musica corale contemporanea con Bruno Zanolini e Gary Graden.\nNel 2006 gli \u00e8 stato conferito il premio \"Sikelik\u00e8 Polyphonia\"."}
{"id": "1379629", "revid": "177641", "url": "https://it.wikipedia.org/wiki?curid=1379629", "title": "Ruth Gordon Jones", "text": ""}
{"id": "1379631", "revid": "182193", "url": "https://it.wikipedia.org/wiki?curid=1379631", "title": "Guglielmo Zucconi", "text": "\u00c8 il padre del giornalista Vittorio (1944-2019) e dello storico dell'architettura Guido (1950).\nBiografia.\nNato a Bologna, si trasfer\u00ec in tenera et\u00e0, con la famiglia, a Modena, che divenne la sua citt\u00e0 e dove inizi\u00f2 l'attivit\u00e0 giornalistica.\nSubito dopo la Liberazione, a soli 25 anni, assunse la direzione de \u00abL'Unit\u00e0 democratica\u00bb, organo del Comitato di Liberazione Nazionale di Modena. Dal 1947 al 1948 fu direttore del principale quotidiano della sua citt\u00e0, la \"Gazzetta di Modena\" (che all'epoca usciva con la testata \"Gazzetta dell'Emilia\"). Successivamente collabor\u00f2 con \"il Resto del Carlino\" di Bologna, per il quale fu il responsabile della sede modenese.\nSi trasfer\u00ec poi a Milano, dove lavor\u00f2 al \"Corriere d'Informazione\" (edizione pomeridiana del \"Corriere della Sera\") e collabor\u00f2 alla fondazione de \"Il Popolo\", organo ufficiale della Democrazia Cristiana, del quale fu caporedattore.\nNegli anni '50 e nei primi anni '60 fu tra gli autori pi\u00f9 prolifici della neonata Rai \u2212 Radiotelevisione Italiana e firm\u00f2, con altri, varie trasmissioni di successo (vedi \"infra\")\nSuccessivamente diresse vari giornali: \"Il Corriere dei piccoli\" (dal 1961 al 1963), \"Amica\", nel 1963, \"La Domenica del Corriere\" (dal 1964 al 1972), \"Tempo illustrato\" (dal 1973 al 1976).\nNel 1976, su proposta di Ermanno Gorrieri venne candidato alla Camera dei deputati, ricoprendo il seggio per la circoscrizione Modena, Reggio Emilia, Parma e Piacenza fino al 1979.\nDopo l'elezione, nel 1977 venne scelto da Giulio Andreotti come direttore de \"La Discussione\", il settimanale di approfondimento culturale della Democrazia Cristiana. Il 1\u00ba novembre 1977 la sede del periodico fu colpita da un attentato terroristico delle Brigate Rosse. Zucconi, pur trovandosi all'interno dell'edificio, ne usc\u00ec incolume. Rimase alla guida della \"Discussione\" dal 1977 al 1980.\nPass\u00f2 a dirigere il quotidiano \"Il Giorno\" dal 1980 al 1984. In quell'anno lasci\u00f2 la direzione del giornale per essere candidato alle elezioni europee, ma non venne eletto.\nTra il 1984 ed il 1990 torn\u00f2 ad occuparsi di televisione, dirigendo diversi programmi di approfondimento sulle reti Fininvest, tra i quali \"Monitor\". Nel 1990 vinse a pari merito con Marco Lodoli il II Premio Chiara con la raccolta di racconti \"L'Italia s'\u00e8 desta alle 14.10\".\nNella stagione televisiva 1992/1993 torna a collaborare con la Rai, dove realizza le interviste nell'edizione di \"Domenica in\" condotta da Toto Cutugno e Alba Parietti.\nNel 1998 venne nominato direttore editoriale dei quotidiani \"Il Giorno\", \"Il Resto del Carlino\" e \"la Nazione\". La morte lo colse per\u00f2 il 2 maggio, poco tempo dopo la nomina.\nDal 1961 al 1990 ricopr\u00ec anche incarichi come docente di \"Teoria e tecnica di giornalismo\" alla Scuola di Comunicazione sociali e alla Facolt\u00e0 di Scienze politiche dell'Universit\u00e0 Cattolica.\nA Modena gli \u00e8 stata dedicata una via.\nIl 5 dicembre 2004 i figli ne hanno donato la biblioteca personale alla Biblioteca comunale \"Campori\" di Soliera. Consiste in 4.500 volumi circa.\nNel 2005 il comune di Modena ha istituito il \"Premio Internazionale Guglielmo Zucconi\", che a cadenza biennale viene assegnato a un giovane giornalista operante in paesi in via di sviluppo."}
{"id": "1379632", "revid": "287204", "url": "https://it.wikipedia.org/wiki?curid=1379632", "title": "Alfonso Leonetti", "text": " Pubblic\u00f2 per Feltrinelli, nel 1977, l'importante libro di memorie \"Un Comunista, 1895/1930\".\nBiografia.\nFu impegnato sin dagli anni della giovinezza nel movimento dei socialisti pugliesi come attivista politico e successivamente, nel periodo 1918-1920 fu giornalista dell\"Avanti!\" e de \"L'Ordine Nuovo\". Legatosi al gruppo torinese dei transfughi del Partito Socialista Italiano, entr\u00f2 a far parte della nuova formazione politica del Partito Comunista d'Italia, divenendo nel 1924 il primo direttore unico de \"L'Unit\u00e0\"; dal partito fu espulso assieme a Pietro Tresso e a Paolo Ravazzoli nel 1930, per aver sposato la linea trotskista in contrapposizione a quella staliniana, cui rimase allineato il segretario Palmiro Togliatti.\nSi trasfer\u00ec in Francia, dove oper\u00f2 nella corrente di ispirazione \"bolscevico-leninista\" del locale partito socialista; nel 1938 non ader\u00ec per\u00f2 alla Quarta internazionale. Rientr\u00f2 nel Partito Comunista Italiano nel 1962. Dal 1970 fino alla scomparsa (1984) si impegn\u00f2 per la riabilitazione politica dei comunisti vittime dello stalinismo. Il suo interesse tuttavia non pare essersi manifestato per quei casi di sopravvissuti tornati in Italia e rimasti nei ranghi del PCI, come Elodia Manservigi (tornata nel 1956 e scomparsa del 1968) e Tina Parodi (tornata a Torino nel 1958 e scomparsa nel 1965).\nFu il definitivo ritorno in Italia di Dante Corneli, propiziato dal comune amico Umberto Terracini, a stimolare il suo interesse. Il suo primo biglietto a Corneli \u00e8 del maggio 1970 ed \u00e8 successivo ad un colloquio, per cui si pu\u00f2 dire che il contatto si stabilisce fin dai primi passi in Italia del redivivo tiburtino. Fra i due tuttavia non vi \u00e8 molta sintonia. Leonetti \u00e8 certamente pi\u00f9 preparato sul piano culturale, ma appare troppo preoccupato di inserire nei binari del \"politicamente corretto\" le memorie dell'ex deportato, che per parte sua, pur adottando, in una fase iniziale, alcune \"cautele\", vuole piena libert\u00e0 di espressione. Nel febbraio 1976 avverr\u00e0 un incontro, di cui \u00e8 rimasta la traccia scritta da Corneli, in cui si esprime il divario tra la prospettiva di un comunismo rigenerato di Leonetti ed il bilancio radicalmente critico di Corneli. Sono di questo periodo (1975-1976) i profili biografici di cinque vittime (Giuseppe Rimola, Edmondo Peluso, Francesco Ghezzi, Bruno Rossi, Vincenzo Baccal\u00e0) pubblicati su \"Il Ponte\" da Alfonso Leonetti. Un semplice confronto tra le versioni che della stessa vicenda danno i due, permettono di capire la profonda diversit\u00e0 di visione che alla lunga li rendeva incompatibili.\nLa crisi del 1977 nei rapporti tra Terracini e Corneli coinvolge a pieno titolo anche Leonetti. Mentre il mondo sovietico \u00e8 scosso dai fermenti successivi alla \"primavera di Praga\", che vedono in posizione critica anche i comunisti italiani, in Francia nel gennaio 1979 l'editore Maspero pubblica le lettere dal confino sovietico di Emilio Guarnaschelli al fratello Mario a Torino; anima dell'iniziativa \u00e8 la vedova Nella Masutti. Anche questa volta tramite un comune amico, Jean Maitron, Leonetti riesce presto ad entrare in contatto con Nella Masutti.\nTra i due si svilupper\u00e0, tra il 1979 e il 1984, un fitto scambio epistolare. Le posizioni politiche sono molto differenti, lei che ha aderito nel 1976 al Partito Socialista Francese, guarda tendenzialmente con maggior simpatia i socialisti, pur conservando grande stima ed ammirazione per personalit\u00e0 come Umberto Terracini; lui, che non si illude sull'eurocomunismo, ma che soprattutto guarda con astio il socialismo \"rampante\" di Craxi, vagheggia un ritorno al comunismo delle origini, quello di Gramsci e di Trotsky. Leonetti cercher\u00e0 di stabilire un'affinit\u00e0 tra il dissenso trotskysta e quello di chi incapp\u00f2 nelle persecuzioni di Stalin, coadiuvato da Togliatti e dai dirigenti dell'emigrazione politica italiana. Ma ci\u00f2 che aveva una parvenza di validit\u00e0 nel 1937, non l'aveva pi\u00f9 negli anni Ottanta, gli anni delle convulsioni e del crollo verticale senza rigenerazione, del comunismo sovietico.\nTra Nella e Alfonso vi furono momenti di forte tensione, al punto che Leonetti ventil\u00f2 un ritiro della propria prefazione all'edizione italiana delle lettere di Emilio Guarnaschelli. Ma poi tutto si ricompose, dietro alcune correzioni del testo: la simpatia umana prevalse di fatto sul rigore ideologico. E Leonetti, ormai vecchio e gravemente malato, scrisse cos\u00ec alcune belle pagine (di \"vita morale\", potremmo dire) alla sua corrispondente francese. Mor\u00ec a Roma il 26 dicembre 1984, all'et\u00e0 di 89 anni. Nella citt\u00e0 di Cortona, presso la locale biblioteca, \u00e8 conservato il \"Fondo Leonetti\", raccolta di carte e libri donate dallo stesso Leonetti per testamento."}
{"id": "1379657", "revid": "110157", "url": "https://it.wikipedia.org/wiki?curid=1379657", "title": "Gello (Montecatini Val di Cecina)", "text": "Gello \u00e8 una frazione del comune italiano di Montecatini Val di Cecina, nella provincia di Pisa, in Toscana.\nPiccolo borgo di origine etrusca, ubicato su di un'altura sulla riva destra del fiume Cecina, nel Medioevo era sede di una fortezza.\nStoria.\nIl primo documento dove viene citata questa localit\u00e0, con l'antico toponimo di \"Agello\", \u00e8 l'atto di fondazione della Badia di San Pietro in Palazzuolo di Monteverdi del 754. In particolare vi si individuava una casa colonica di propriet\u00e0 di tale Walfredo.\nNel 1186, come altre localit\u00e0 della zona, viene assegnato da Enrico VI al vescovo di Volterra Ildebrando dei Pannocchieschi. Da allora, per tutto il medioevo, compare in molti diplomi e bolle di papi e imperatori, come borgo confinario.\nDurante il tredicesimo secolo, all'autorit\u00e0 dei vescovi sul borgo, vi si sostituisce progressivamente quella del Comune di Volterra, che lo allibra completamente nel 1288.\nNel 1361, la citt\u00e0 Volterra e tutto il suo territorio, pur rimanendo formalmente indipendenti, entrano nella sfera di influenza della pi\u00f9 potente Firenze. In conseguenza di ci\u00f2, due anni pi\u00f9 tardi, il castello di Gello fu assediato e conquistato dai Pisani, comandati da Ranieri di Ugolinuccio.\nNel 1447 viene occupato dalle truppe di Alfonso d\u2019Aragona, che distrussero tutte le abitazioni fuori dalle mura. Nel 1472 tutto il territorio di Volterra, compreso Gello, passa anche formalmente sotto il dominio fiorentino. Qui probabilmente acquist\u00f2 nuova importanza militare, in quanto nel 1479 viene conquistato e saccheggiato da truppe senesi. In questo periodo \u00e8 anche citato, con il nome di \"Agello\", nella carta della Toscana occidentale, redatta da Leonardo da Vinci tra il 1502 e il 1504.\nDopo l'assedio senese il castello non \u00e8 pi\u00f9 risorto, ed il borgo prese sempre pi\u00f9 le caratteristiche di fattoria piuttosto che di centro abitato.\nNel XX secolo, con lo sviluppo dell'abitato della vicina Ponteginori negli anni '20, e con la costruzione nei dintorni di numerosi poderi da parte dell'istituto di riforma agraria Ente Maremma negli anni \u201850, si ha il completo abbandono del borgo, che \u00e8 stato restaurato solo recentemente grazie al crescente interesse turistico della zona."}
{"id": "1379659", "revid": "119289712", "url": "https://it.wikipedia.org/wiki?curid=1379659", "title": "Carrera Panamericana", "text": "La Carrera Panamericana, anche nota come Carrera Messicana o Carrera Mexico, era una corsa internazionale automobilistica su percorso stradale, svoltasi in Messico dal 1950 al 1954. Il tracciato di gara congiungeva idealmente il confine statunitense con quello guatemalteco e si sviluppava per oltre 3.000 km, attraversando l'intero territorio messicano.\nLe cinque edizioni disputate bastarono a farne una competizione nota al pari della Mille Miglia o della Targa Florio. La lunghezza e l'estrema pericolosit\u00e0 del percorso, le condizioni proibitive delle strade e la partecipazione agguerrita delle maggiori case automobilistiche del vecchio e del nuovo continente, contribuirono a sollevare un'eco mondiale sulla manifestazione sportiva, molto seguita dal pubblico americano ed europeo.\nLa storia.\nLa \"Carrera Panamericana\" nacque da un'iniziativa del Governo Messicano, su istanza di alcuni importatori locali di automobili statunitensi, per celebrare la conclusione dei lavori del tratto messicano della strada Panamericana.\nDa parte governativa vi era l'interesse ad avviare un traffico turistico dalla ricca frontiera del nord, oltre che rinnovare la collaborazione con le industrie nordamericane, piuttosto in crisi dopo il forte rientro di capitali esteri, avvenuto al termine della seconda guerra mondiale. Da parte delle case costruttrici statunitensi, rappresentava una buona occasione per pubblicizzare i propri prodotti nell'America Latina, culturalmente e tecnologicamente molto legata ai Paesi europei.\nL'ideazione e progettazione della gara fu affidata a un gruppo di esperti, capeggiati dall'italiano Attilio Camisa, giornalista sportivo che, prima di trasferirsi in Messico, era stato per vari anni alla Gazzetta dello Sport, quale principale collaboratore di Giovanni Canestrini; tra i fondatori della Mille Miglia. \nIl tracciato scelto era in buona parte costituito dalla \"ruta panamericana\", da cui prende il nome la gara. Nelle prime due edizioni la corsa si svolse da nord a sud e, nelle ultime tre, da sud a nord, tra le citt\u00e0 di Tuxtla Guti\u00e9rrez e Ciudad Ju\u00e1rez, facendo tappa a Oaxaca, Puebla, Citt\u00e0 del Messico, Le\u00f3n, Durango, Parral e Chihuahua. La durata delle gare vari\u00f2 da quattro a sei giorni, secondo l'anno di svolgimento. Il tempo di completamento della corsa, dalle 24 ore e 34 minuti del primo vincitore, si ridusse alle 17 ore e 40 minuti dell'ultimo. Ci\u00f2 fu reso possibile, oltre ai meriti di macchine e piloti, alla continua opera di asfaltatura di nuovi tratti, sino a raggiungere la totale pavimentazione in bitume del percorso, completata poco prima della penultima edizione.\nDopo sole cinque edizioni e nonostante l'enorme visibilit\u00e0 internazionale procurata dalla \"Carrera Panamericana\" allo Stato Messicano, il Governo Federale decise di cancellare la manifestazione, con la motivazione ufficiale di porre fine ai numerosi incidenti, spesso mortali, che avevano puntualmente funestato tutte le edizioni, causando 27 morti tra piloti e spettatori. La decisione venne comunicata nell'estate del 1955, sull'onda della generale commozione per le oltre ottanta vittime dello spaventoso incidente occorso il 12 giugno durante la 24 Ore di Le Mans di quell'anno.\nAlle case che avevano in preparazione la \"VI Carrera\", non rest\u00f2 che sospendere i programmi: la Lancia D25, appositamente realizzata per la gara messicana del 1955, pass\u00f2 direttamente dall'officina al museo, dove tuttora \u00e8 conservata.\nTale inatteso veto provoc\u00f2 una forte coda polemica sulla stampa europea dell'epoca che accus\u00f2, neppure troppo velatamente, le Autorit\u00e0 messicane di aver ceduto alle pressioni delle grandi case automobilistiche statunitensi che, da quella gara, subivano un forte danno d'immagine per la scarsit\u00e0 dei risultati ottenuti.\nA partire dal 1988, sul medesimo percorso, viene organizzata una manifestazione rievocativa denominata \"La Carrera Panamericana\", consistente in una gara di regolarit\u00e0 aperta a vetture d'epoca di varie classi e partecipata principalmente dal \"jet-set\" statunitense ed internazionale. Tra i concorrenti celebri, Clay Regazzoni, Mark Knopfler, Nick Mason e David Gilmour.\nI Carrera Panamericana del 1950.\nNella prima edizione il montepremi in palio era rappresentato dall'allettante cifra di 34.681 dollari, dei quali la met\u00e0 destinati al vincitore, ed era stato posto il limite d'iscrizione alle sole vetture che avessero gi\u00e0 superato i 500 esemplari prodotti. La norma ebbe l'effetto pratico di escludere in massa le case europee che non potevano avere in produzione un modello sportivo di quella tiratura.\nA sorpresa si present\u00f2 l'Alfa Romeo, rinfrescando due obsolete \"6C 2500 Sport Freccia d'Oro\" strettamente di serie; un modello che, grazie alla produzione anteguerra, aveva il numero di esemplari necessario.\nPoche ore prima della partenza l'improvviso giungere della squadra italiana, iscrittasi per l'Automobile Club d'Italia, sollev\u00f2 la protesta dei partecipanti statunitensi che minacciarono di ritirarsi se l'Alfa Romeo non fosse stata squalificata per aver presentato un modello del 1937, ma aggiornato nel 1950 e, quindi, non legittimato da 500 esemplari prodotti per quella versione.\nLa richiesta fu respinta, anche per il fatto che le Alfa avevano la met\u00e0 della cilindrata e della potenza delle pi\u00f9 moderne auto americane. La gara fu vinta da una Oldsmobile seguita da due Cadillac, ma gli ottimi risultati dell'Alfa Romeo, 4\u00aa con Taruffi/Ceroli, 8\u00aa con Bonetto/Bonini, oltre ai francesi Tr\u00e9voux/Mariotti, dodicesimi su Delahaye 175 S, dimostrarono che i timori degli americani erano fondati.\nLa gara vide una partecipazione, anche di piloti privati, superiore alle previsioni, ma fu particolarmente selettiva e impossibile da portare a termine senza squadre d'appoggio per la manutenzione delle auto fra le tappe. Dei 123 equipaggi partiti, arrivarono alla fine solo 47.\nII Carrera Panamericana del 1951.\nLa decisione di togliere il limite dei 500 esemplari prodotti colse di sorpresa i costruttori europei, che non avevano incluso la \"Carrera\" fra le manifestazioni alle quali partecipare; era impensabile organizzare una trasferta transoceanica senza preparazione. Tutti, ma non la Ferrari, piccola e neonata casa automobilistica, con forti ambizioni.\nDopo essersi assicurato la presenza del \"reduce\" Taruffi, Enzo Ferrari prepar\u00f2 un paio di \"212 Inter\" e le invi\u00f2 in Messico, accompagnate da 4 piloti: Taruffi, Ascari, Chinetti e Villoresi.\nLa trasferta fu aiutata dal \"Centro Sportivo Italiano\", un'associazione cattolica che guardava alle competizioni sportive come mezzo della comunicazione di massa.\nPartirono 91 equipaggi, rappresentanti case automobilistiche americane, come Oldsmobile, Mercury, Chrysler, Cadillac, Hudson, Packard, Lincoln e Studebaker. Giunsero al traguardo 37 vetture.\nPrima fu la Ferrari 212 Inter Vignale Coup\u00e9 di Taruffi/Chinetti, seguita da quella di Ascari/Villoresi e dalla Chrysler Saratoga di Sterling/Sandidge.\nIl francese Louis Chiron su Delahaye 175S e Felice Bonetto su Lancia Aurelia B20, si ritirarono per guasti; diedero colore i coniugi Carlos e Teresita Panini che, entusiasmati dalle gesta di Taruffi nella precedente \"Carrera\", durante il viaggio di nozze a Roma avevano deciso di acquistare un'Alfa Romeo 6C-2500 (targata \"Roma 153150\") per schierarsi alla partenza. In un incidente provocato dal diciassettenne Bobby Unser Carlos mor\u00ec e la moglie rimase ferita. Unser fu squalificato per non essersi fermato a prestare soccorso.\nIII Carrera Panamericana del 1952.\nPer evitare le precedenti polemiche, oltre alla classifica assoluta, nella terza edizione furono create due categorie: la \"Sport\" e la \"Turismo\".\nLa presenza delle case europee fu pi\u00f9 corposa. Oltre alle marche americane, si iscrissero Ferrari, Lancia, Mercedes-Benz, Porsche, Gordini e Jaguar. La Mercedes scese in gara con la migliore sintesi tra macchine, piloti e organizzazione, e infatti, pur schierando piloti e mezzi di alto livello, la tipologia organizzativa semi-ufficiale delle altre case nulla pot\u00e9 contro le 300 SL di Kling/Klenk e Lang/Grupp che si classificarono 1\u00ba e 2\u00ba .\nTerza la Ferrari 340 Mexico Vignale Berlinetta di Chinetti/Lucas, unica sopravvissuta dello \"squadrone\" di Maranello, falcidiato da incidenti, guasti e intoppi vari che misero fuori gioco le \"340\" di Ascari/Scotuzzi, Villoresi/Cassani e Taruffi, oltre alla \"250 S\" di Bracco/Bronzoni. Una \"debacle\" causata dall'insufficienza organizzativa italiana.\nSignificativo, invece, il quarto posto conquistato dall'anziana Lancia Aurelia B20 con compressore, condotta da Maglioli/Bornigia.\nDei 95 equipaggi iscritti solo 39 arrivarono.\nBizzarro l'incidente occorso ai vincitori Kling/Klenk. Mentre erano in testa e alla velocit\u00e0 di oltre 200 km/h, un grosso avvoltoio sfond\u00f2 il parabrezza ed entr\u00f2 in cabina colpendo il co-pilota. L'equipaggio continu\u00f2 stoicamente le gare per i 70\u00a0km restanti all'arrivo di tappa, dove l'assistenza Mercedes medic\u00f2 Klenk, sostitu\u00ec il parabrezza e sald\u00f2 otto barre metalliche verticali esterne al parabrezza, ad evitare futuri incidenti simili.\nIV Carrera Panamericana del 1953.\nDalla 4\u00aa edizione la \"Carrera\" fu inserita nel neonato Campionato mondiale per vetture Sport e questo anim\u00f2 maggiormente lo scontro tra due grandi dell'automobilismo sportivo: Ferrari e Lancia. Era soprattutto il confronto tra due filosofie sportive: il 1953 fu l'anno in cui le grandi classiche \"Targa Florio\" e \"Mille Miglia\" erano state vinte dalle Lancia, che si present\u00f2 alla \"Carrera\" con uno spiegamento di forze notevole: 30 fra meccanici e assistenti, oltre ad una officina mobile su \"Esatau\" appositamente attrezzato.\nL'asfaltatura del tragitto era stata finalmente completata e la Ferrari schier\u00f2 le potenti 375 MM, dieci quintali di massa spinti da un poderoso motore di 4,5 L, a 12 cilindri, da 340 CV. Diversa la strategia Lancia, che iscrisse le \"D24\", con un esacilindrico a V di 60\u00b0 di 3,1 L da 230 CV, ma con un peso inferiore ai 750 kg.\nNei giorni precedenti la gara, sull'autostrada di Cuernavaca la Ferrari di Umberto Maglioli fece segnare l'impressionante velocit\u00e0 di 270\u00a0km/h. Il risultato convinse Gianni Lancia a escludere i copiloti meccanici sulle sue vetture, per diminuire il peso e non perdere troppo in velocit\u00e0. I meccanici furono fatti salire sulle tre vetture di testa nell'ultima tappa, quando il vantaggio era ormai incolmabile, per intervenire al volo in caso di guasti e prevenire contestazioni.\nSin dalla prima tappa a tutti i concorrenti fu chiaro che la lotta per le prime posizioni era una questione che riguardava le agili Lancia e le potenti Ferrari.\nVinse Juan Manuel Fangio, sulla Lancia D24, che aveva condotto una gara regolare, pur senza aver vinto alcuna tappa. Secondo Taruffi, vincitore di tre tappe, e terzo Eugenio Castellotti su una \"D23\". Quarto fu Guido Mancini su Ferrari 375 MM, con oltre un'ora di distacco. 6\u00ba il compagno di squadra Umberto Maglioli, autore di una prestazione superba, con tre vittorie di tappa, purtroppo costellata da mille inconvenienti, tra i quali lo sganciamento di una delle ruote posteriori, mentre viaggiava in rettilineo ad oltre 300\u00a0km/h.\nIl trionfo delle Lancia fu completo e indiscutibile, ma la soddisfazione di tecnici e piloti per la vittoria conseguita fu annullata dalla morte del compagno di squadra Felice Bonetto, schiantatosi con la sua \"D24\" nei pressi di Silao quando era in testa alla gara, sul tratto che congiunge Citt\u00e0 del Messico a Le\u00f2n. Nel medesimo incidente fu coinvolta anche la vettura di Taruffi, che giunse a Le\u00f2n con pesante ritardo per una sospensione anteriore danneggiata. Bonetto spir\u00f2 senza ricevere assistenza medica: l'ambulanza fu bloccata ad un incrocio da un militare che, nonostante le proteste, fece rispettare la consegna ricevuta di impedire l'attraversamento del percorso durante la gara.\nIl percorso di 3.077\u00a0km fu coperto alla velocit\u00e0 media di 169,221\u00a0km/h. 60 arrivati su 172 partiti.\nV Carrera Panamericana del 1954.\nAlla quinta ed ultima edizione della \"Carrera\" non partecip\u00f2 la squadra Lancia, sostituita per\u00f2 dalle agili 550 Spyder della Porsche.\nLe Ferrari erano molte e, almeno ufficialmente, tutte private. In effetti l'assistenza alle varie \"375\" e \"250\" fu fornita dalla compagnia petrolifera \"1-2-3\", danaroso sponsor di Maranello.\nDue i piloti che si contesero la vittoria: l'asso statunitense Phil Hill sulla \"375 MM\" carrozzata da Vignale, e Umberto Maglioli su \"375 Plus\", realizzata da Pininfarina e dotata di un enorme serbatoio supplementare per far fronte ai forti consumi della Ferrari nelle tappe lunghe.\nOpaca la prova dell'Alfa Romeo che schier\u00f2 cinque equipaggi su 1900 TI, poco adatte alla gara per potenza e peso, che riuscirono a cogliere un 15\u00ba posto con la coppia Sanesi/Cagna, oltre al 1\u00ba, 2\u00ba e 3\u00ba posto di categoria.\nEccellenti invece le Porsche, che conquistarono il 3\u00ba posto assoluto con Hans Herrmann, occupando anche l'intero podio di categoria. In ricordo di questo risultato alcuni allestimenti particolarmente sportivi delle Porsche furono poi chiamati \"Carrera\".\nMaglioli tagli\u00f2 primo il traguardo, dopo aver vinto cinque delle otto tappe, alla velocit\u00e0 media di 173,692\u00a0km/h sui 3.069,808\u00a0km del percorso. Secondo Phil Hill che aveva dato battaglia al compagno di marca aggiudicandosi le restanti tre tappe.\nInfine, pur caratterizzata da una miriade di incidenti e guasti, all'ultima edizione della \"Carrera\" riuscirono a raggiungere il traguardo 85 vetture, oltre la met\u00e0 delle 150 partite; un risultato unico nella storia della corsa messicana.\nLa rievocazione.\nDal 1988 sono organizzate annuali edizioni rievocative della Carrera Mexico, costituite da gare di regolarit\u00e0 sul medesimo percorso riservate a vetture d'epoca."}
{"id": "1379660", "revid": "1305772", "url": "https://it.wikipedia.org/wiki?curid=1379660", "title": "Combs", "text": "Combs pu\u00f2 riferirsi a: "}
{"id": "1379677", "revid": "767487", "url": "https://it.wikipedia.org/wiki?curid=1379677", "title": "Coemptio", "text": "Nel diritto romano, la coemptio era un rito nuziale, che permetteva allo sposo di acquisire la \"manus\" sulla moglie.\nAnalizzando l'etimologia del termine, si scopre che \"coemptio\" deriva da \"cum\", \"con\" ed \"emptio\", \"acquisto, compera\" (che a sua volta deriva dal verbo \"emo\", che significa \"acquistare\") e quindi significa letteralmente \"con vendita\". Questo ha portato gli studiosi a ritenere che originariamente la \"coemptio\" fosse una forma di matrimonio per compera. In effetti il rito consisteva in un adattamento della \"mancipatio\", un negozio tramite il quale si potevano acquistare le cose di maggiore importanza (le cosiddette \"res mancipi\").\nA tal proposito nel II secolo d.C. Gaio scrive \nDalla frase di Gaio (\"In realt\u00e0 con la \"coemptio\" si passa sotto la potest\u00e0 del marito tramite \"mancipatio\", cio\u00e8 una vendita fittizia\") risulta come, in realt\u00e0, la \"mancipatio\" fosse, al tempo di Gaio, una vendita fittizia, come accadeva ad esempio per l\"'emancipatio\". \nNel rito era \"mancipio dans\" (letteralmente \"colui che d\u00e0 per \"mancipatio\"\") il padre della donna o la donna stessa se \"sui iuris\" e \"mancipio accipiens\" (\"colui che riceve per \"mancipatio\"\") il marito o, se era \"alieni iuris\", il suo \"pater familias\".\nLa \"coemptio\" divenne col tempo il rito nuziale pi\u00f9 diffuso tra quelli che permettevano di acquisire la \"manus\". Ad esso ricorrevano soprattutto i plebei, poich\u00e9 la \"confarreatio\" era loro preclusa, ma col tempo anche i patrizi abbandonarono la \"confarreatio\", che era eccessivamente formale, per adottare la \"coemptio\"."}
{"id": "1379679", "revid": "125798157", "url": "https://it.wikipedia.org/wiki?curid=1379679", "title": "Divisione italiana partigiana &quot;Garibaldi&quot; (Montenegro)", "text": "La Divisione italiana partigiana \"Garibaldi\" fu una formazione partigiana che si costitu\u00ec nel dicembre 1943, in Montenegro, dalla volontaria adesione dei militari del Regio Esercito, che si trovavano dopo l'8 settembre 1943 nei Balcani a seguito delle complesse vicissitudini dell'occupazione italiana del Montenegro.\nStoria.\nLe operazioni in Jugoslavia.\nLa notizia dell'Armistizio dell'8 settembre 1943 giunse improvvisa ai Comandi italiani di stanza in Jugoslavia attraverso la radio con il comunicato del maresciallo Badoglio, che gener\u00f2 incertezza per la mancanza di precise direttive sul comportamento da assumere sia verso i tedeschi, sia verso gli jugoslavi, in una situazione politico militare estremamente confusa nella quale era difficile orientarsi e districarsi.\nViceversa i Comandanti tedeschi, che avevano previsto l'eventualit\u00e0, cercarono subito di attuare il piano predisposto, adattandolo alle situazioni contingenti strategiche e tattiche che si andavano via via sviluppando. Esistevano inoltre due movimenti politico-militari jugoslavi, i cetnici di Dra\u017ea Mihailovi\u0107 e l'Esercito Popolare di Liberazione Jugoslavo di Tito, che, irriducibilmente antagonisti fra loro, ambivano entrambi ad impossessarsi delle armi e delle vettovaglie italiane.\nIn Montenegro, \u00e8 dislocato il XIV Corpo d'armata, composto da quattro divisioni, l'Emilia, la Taurinense, la Venezia e la Ferrara. Di queste, solo la Ferrara decide di non opporsi ai tedeschi, anche se un gruppo di artiglieria appartenente alla divisione si scontra con gli ex alleati ai confini albanesi.\nLe altre divisioni combattono, subendo gravi perdite: l'Emilia \u00e8 costretta ad arrendersi il 16 settembre, mentre la Taurinense si scontra subito con i tedeschi, ma dei 14.000 uomini che la componevano 7.000 sono presi prigionieri..\nI tedeschi furono rapidi nella loro azione, usando oltre che fermezza e determinazione, tantissima ferocia, come nel caso del massacro di Trilj in cui vennero fucilati 50 ufficiali della 15\u00aa Divisione fanteria \"Bergamo\" che si erano rifiutati di combattere con loro.\nSecondo quanto affermato dal generale Carlo Ravnich che \u00e8 stato uno dei comandanti della Divisione, all'annunzio dell'armistizio i soldati italiani non avevano nessuna intenzione di attaccare gli alleati del giorno prima, ma furono i tedeschi a vessare gli italiani in ogni modo possibile. lanciando manifestini che invitavano le popolazioni a distruggere gli italiani, attribuendo ai soldati italiani crimini che non avevamo commesso, comprimendoli in ogni modo possibile per costringerli alla resa pur essendo gli alpini nel Montenegro in grandissima superiorit\u00e0 di forze rispetto a loro. I soldati italiani non avevano alcuna intenzione di andare con i partigiani, che in quel momento erano anche assenti dal Montenegro e forse avrebbero preferito andare con i cetnici (cetnici), i nazionalisti serbi, che ci erano pi\u00f9 vicini per sentimenti di religione, di cultura, di educazione, e anche per motivi politici. Per oltre un mese per\u00f2 i soldati italiani hanno combattuto da soli, con i cetnici che li aspettavano solo per attaccarli quando erano stati sfiancati dai tedeschi, mentre quando gli italiani combattevano contro i tedeschi se ne stavano lontani a guardare. Nel Montenegro e dintorni le bande e i partiti erano tanti quante le famiglie e i soldati italiani armati di soli fucili contro carri e aerei erano un'esigua minoranza tra nemici di tutte le specie e i colori e dovevamo sceglierci almeno un alleato.\nInizialmente il generale Oxilia, comandante della divisione Venezia, decide di allearsi con i cetnici per combattere i tedeschi, ma in ottobre la divisione Venezia e i resti della Taurinense si uniscono ai partigiani jugoslavi. Con il passare dei mesi aumentano i propri effettivi divenendo il centro di raccolta di migliaia di italiani sbandati.\nLa costituzione.\nLa divisione si costitu\u00ec ufficialmente il 2 dicembre 1943, nelle campagne di Pljevlja, dalla volontaria adesione dei militari del Regio Esercito appartenenti alla 19\u00aa Divisione fanteria \"Venezia\", alla 1\u00aa Divisione alpina \"Taurinense\", e ai superstiti della 155\u00aa Divisione fanteria \"Emilia\", raggruppati nel Battaglione \"Biela Gora\", mentre una brigata fu creata con elementi del Gruppo artiglieria alpina \"Aosta\". La Divisione italiana partigiana Garibaldi, fu divisa in tre brigate e alcuni battaglioni di lavoro.\nLa Divisione \"Garibaldi\" fu l'unica grande unit\u00e0 ad operare come formazione organizzata a fianco dell'Esercito Popolare di Liberazione Jugoslavo.\nLa Divisione, che per richiamarsi a Garibaldi utilizzava un fazzoletto rosso, fu inquadrata, come unit\u00e0 del Regio Esercito, nel II Korpus dell'Esercito Popolare di Liberazione Jugoslavo comandato dal generale Peko Dap\u010devi\u0107.\nLa stretta collaborazione con i partigiani iugoslavi si concretizz\u00f2 in numerose azioni, tra le quali si ricorda l'episodio dell'agosto del 1944, in cui la divisione ruppe l'assedio tedesco sul monte Durmitor (2.522\u00a0m) in Montenegro, coprendo cos\u00ec la ritirata delle formazioni partigiane, delle loro strutture ospedaliere e dei feriti. La resistenza continu\u00f2 fino al febbraio 1945.\nIl ritorno in Italia.\nL'8 marzo 1945 la divisione rientr\u00f2 in Italia. Dei 16.000 effettivi originari, 3.800 rimpatriarono armati, 2.500 erano precedentemente rientrati feriti o ammalati, 4.600 rientrarono dai campi di prigionia. Quasi un terzo degli uomini risult\u00f2 caduto o disperso.\nIl 25 aprile 1945 quel che restava della Divisione Garibaldi venne riconfigurata, a Viterbo, come \"Reggimento Garibaldi\" con tre battaglioni: \"Aosta\", \"Venezia\" e \"Torino\". Il 5 settembre il \"Reggimento Garibaldi\" venne inquadrato nel Gruppo di Combattimento \"Folgore\" poi riconfigurato come Divisione fanteria \"Folgore\".\nIl 1\u00ba dicembre 1948 assunse la denominazione 182\u00ba Reggimento fanteria \"Garibaldi\" e il 1\u00ba novembre 1958 riconfigurato come reggimento corazzato venne ridenominato 182\u00ba Reggimento fanteria corazzato \"Garibaldi\".\nNel 1976 il reggimento venne sciolto in seguito alla profonda ristrutturazione del 1975 dell'Esercito Italiano che aboliva il livello reggimentale.\nRimasero in vita i due battaglioni che precedentemente inquadrava, il XIII Battaglione carri e l'XI Battaglione bersaglieri, che da quel momento hanno avuto vita autonoma e distinte vicende ordinative, con il battaglione bersaglieri che ne raccolse eredit\u00e0, bandiera di guerra e tradizioni.\nLa conferenza di pace.\nAlla conferenza di pace di Parigi nel 1947, dove furono trattati anche i difficili problemi dei confini orientali e la questione triestina e istriana, con la nuova Repubblica Socialista Federale di Jugoslavia di Tito, si parl\u00f2 del grande contributo della \"Garibaldi\". Alcide De Gasperi, Presidente del Consiglio italiano, durante le trattative italo-iugoslave nel contesto della Conferenza di pace, cerc\u00f2 di far capire a Edvard Kardelj, Ministro degli Esteri jugoslavo, l'importante contributo che la Garibaldi aveva dato ai popoli degli \"slavi del sud\" dopo l'8 settembre 1943 perch\u00e9 ne tenessero conto. Kardelj rispose in modo sprezzante \"Ma quelli erano i partigiani del Re\".\nI comandanti.\nLa divisione fu comandata:\nIl monumento commemorativo.\nIl 21 settembre 1983 a Pljevlja, in Montenegro, alla presenza del Presidente della Repubblica italiana Sandro Pertini, dell'omologo jugoslavo Mika Spilijak e di numerosi reduci garibaldini, celebrando il quarantennale della fondazione della Divisione partigiana Garibaldi venne inaugurato un monumento commemorativo. Alla base del monumento si pu\u00f2 leggere in lingua italiana ed in lingua serbo-croata la seguente epigrafe: \"Il 2 dicembre 1943 fu costituita a Pljevlja la Divisione partigiana italiana \u201cGaribaldi\u201d che combatt\u00e9 nel quadro dell'Esercito popolare di liberazione della Jugoslavia\u00a0\u2013 I partigiani garibaldini hanno dato un contributo notevole alla lotta per la libert\u00e0 e per l'amicizia fra i popoli di Jugoslavia e d'Italia. \u2013 Associazione combattenti del Montenegro 21.9.1943\""}
{"id": "1379681", "revid": "1543377", "url": "https://it.wikipedia.org/wiki?curid=1379681", "title": "NBA All-Star Weekend 2004", "text": "L'NBA All-Star Weekend 2004, svoltosi a Los Angeles, vide la vittoria finale della Western Conference sulla Eastern Conference per 136 a 132.\nShaquille O'Neal, dei Los Angeles Lakers, fu nominato MVP della partita. Fred Jones, degli Indiana Pacers, si aggiudic\u00f2 l'NBA Slam Dunk Contest. Voshon Lenard, dei Denver Nuggets vinse l'NBA Three-point Shootout.\nL'NBA Rookie Challenge venne vinto dai \"Sophomores\" (giocatori al 2\u00ba anno) sui \"Rookies\" (giocatori al 1\u00ba anno) per 142 a 118. MVP della partita fu Amar'e Stoudemire dei Phoenix Suns.\nL'NBA Skills Challenge venne vinto da Baron Davis dei New Orleans Hornets.\nAl sabato venne introdotto un nuovo spettacolo: l'NBA Shooting Stars Competition, una gara di tiri; la prima edizione venne vinta dai Los Angeles Lakers."}
{"id": "1379687", "revid": "45927", "url": "https://it.wikipedia.org/wiki?curid=1379687", "title": "Punto asintotico", "text": ""}
{"id": "1379691", "revid": "1543377", "url": "https://it.wikipedia.org/wiki?curid=1379691", "title": "Ubi (popolo)", "text": "Gli Ubi (in latino \"Ubii\") erano un'antica popolazione germanica che abit\u00f2 fino al 38 a.C. lungo la sponda destra del fiume Reno, di fronte all'attuale citt\u00e0 di Colonia, confinando con i vicini Suebi, di cui furono anche tributari. Appartenenti, secondo Tacito, agli \"Istaevones\", facevano dunque parte dei Germani occidentali. Confinavano a ovest con i Treveri; sul finire del I secolo a.C. passarono il Reno, stanziandosi in Gallia, per aver dato prova di fedelt\u00e0 ai Romani.\nStoria.\nAl tempo della conquista della Gallia da parte di Cesare.\nNel 55 a.C., Cesare, poco prima di passare il Reno e compiere la prima incursione romana in territorio germanico, descriveva cos\u00ec questo popolo:\nL'inverno precedente due popoli germani, Tencteri ed Usipeti, avevano passato il Reno e chiedevano di potersi stanziare nei territori della Gallia, mentre gli Ubi chiedevano a Cesare di intervenire oltre il grande fiume, offrendogli la loro alleanza, per potersi liberare finalmente dal giogo dei vicini Suebi.\nIl generale romano, che non aveva nessuna intenzione di permettere alle popolazioni germaniche di stabilirsi nei territori al di qua del Reno, decise di andar loro incontro, forte anche dell'appoggio degli Ubi.\nI Germani, che si erano rifiutati di tornare nelle loro terre, furono pesantemente battuti dalle armate romane, tanto da far decidere a Cesare di attraversare il Reno per inseguirli. In Germania si accamp\u00f2 presso i nuovi alleati Ubi, e per 18 giorni oper\u00f2 tutta una serie di devastazioni nei vicini territori di Sigambri e Suebi, lasciando loro intendere di non portare pi\u00f9 la guerra ai nuovi alleati dei Romani.\nDue anni pi\u00f9 tardi, nel 53 a.C. Gaio Giulio Cesare, passava di nuovo il Reno. Ancora una volta il suo obiettivo era quello di punire i Germani che avevano aiutato i Treviri. Una volta passato il grande fiume, gli Ubi gli andarono incontro, sostenendo di essere innocenti: di non aver violato i patti di alleanza con l'amico romano, e di non aver inviato aiuti ai Treviri, ed offrirono a Cesare nuovi ostaggi come due anni prima. Il condottiero romano credette alla loro versione dei fatti, venendo a conoscenza che erano stati i Suebi ad aver inviato gli aiuti in Gallia.\nL'inverno stava ormai avanzando e non c'era tempo di condurre una nuova campagna in quelle terre cos\u00ec selvagge. Cesare decise allora di tagliare il ponte sul Reno, appena costruito, solo nel tratto finale, quello che conduce al territorio degli Ubi, mentre sulla sponda gallica lasci\u00f2 a presidio 12 coorti, affinch\u00e9 i Germani non dimenticassero che in qualunque momento gli eserciti romani avrebbero potuto marciare contro di loro.\nAi tempi di Marco Vipsanio Agrippa.\nNel 38 a.C., Marco Vipsanio Agrippa divenuto governatore della Gallia, decise di passare il fiume Reno, a causa delle continue razzie compiute da parte della trib\u00f9 germanica dei Suebi che abitavano lungo la sponda destra del grande fiume. La campagna vide il passaggio del fiume da parte delle armate romane nel territorio degli alleati Ubi, rimasti fedeli ai Romani fin dai tempi di Cesare, e delle successive devastazioni compiute da Agrippa nei territori nemici. Una volta date sufficienti dimostrazioni di forza con le armi, Agrippa torn\u00f2 sulla sponda sinistra del grande fiume, permettendo agli alleati Ubi di trasferirsi in massa all'interno dei confini imperiali, garantendo cos\u00ec loro una maggiore protezione, riconoscente dei servigi prestati durante quell'anno di guerra.\nIntegrati nell'Impero romano.\nUna volta trasferiti all'interno dei confini dell'Impero romano, gli Ubi rimasero fedeli alleati dei Romani, fondando per l'occasione una nuova citt\u00e0: \"Ara Ubiorum\", la moderna citt\u00e0 della Germania di Colonia. Essi erano stati collocati all'interno dell'Impero, non per essere controllati dai Romani, ma per tener lontani gli altri Germani.\nIn questa citt\u00e0, a partire dalla disfatta di Teutoburgo del 9 d.C. almeno fino al 17-18, soggiornarono due legioni: la legio I Germanica e la legio XX Valeria Victrix.\nDurante la campagna di Germanico in Germania del 15 d.C., la citt\u00e0 di Ara Ubiorum ricevette uno dei capi germani, un tal Segeste (fratello di Segimero), che implorava la pace per la sua fazione, ottenendone in seguito il perdono.\nSul finire dell'anno 58 sappiamo, infine, da Cornelio Tacito che la nazione degli Ubi fu colpita da un improvviso flagello: un terremoto di notevoli proporzioni, tanto che le \"fiamme uscite dalla terra\" s'appiccavano ai villaggi ed ai campi, avvicinandosi fino alle mura della capitale \"Colonia Claudia Ara Agrippinensium\".\nEd ancora con la loro definitiva integrazione all'interno dei confini imperiali, il popolo degli Ubi cominci\u00f2 a fornire truppe ausiliarie all'esercito romano come la \"cohors I Ubiorum equitata,\" posizionata all'epoca di Claudio nel Norico, sotto Domiziano e Nerva nella Mesia inferiore, spostata in seguito alle guerre di Traiano in Dacia, dove la troviamo ancora nel 179, sotto l'imperatore Marco Aurelio ed il governatore Publio Elvio Pertinace."}
{"id": "1379696", "revid": "478814", "url": "https://it.wikipedia.org/wiki?curid=1379696", "title": "Infisso (architettura)", "text": "L'infisso \u00e8 il telaio su cui sono fissate le parti apribili, dette ante o partite, di finestre, porte ecc., oppure i vetri o i pannelli di un serramento non apribile. Non va confuso con il falso telaio (o, per gli addetti ai lavori, semplicemente \"il falso\"), detto anche controtelaio, che \u00e8 l'intelaiatura in acciaio trattato antiruggine o in legno grezzo, ancorata al muro con l'utilizzo di cemento, sulla quale l'infisso viene di solito avvitato. Talvolta l'infisso viene avvitato direttamente a muro con l'uso di tasselli. \u00c8 il caso dei telai dei serramenti in ferro e acciaio.\nIl termine serramento, viene utilizzato come sinonimo nel linguaggio comune, seppur impropriamente, poich\u00e9 esso \u00e8 un elemento architettonico realizzato per la chiusura delle aperture ricavate nella muratura e che mette in comunicazione l'interno e l'esterno di un edificio (serramenti esterni), o due locali interni dell'edificio stesso (serramenti interni). I serramenti comprendono finestre, porte, vetrate fisse ecc.\nFunzioni.\nLe funzioni storiche degli infissi sono le seguenti:\nEstetica e razionalizzazione abitativa.\nUn infisso \u00e8 un elemento architettonico e, come tale, contribuisce all'estetica e all'arredamento dell'edificio. I progressi ottenuti a partire dal XIX secolo nel campo della tecnologia, ne fanno anche un elemento importante per quanto riguarda il risparmio energetico e la razionalizzazione degli spazi abitativi. Le scelte di vetro, colore, forma, tipo e dimensione inserite in certi contesti sono state oggetto di studi e di grandi realizzazioni da parte di architetti di fama mondiale come Le Corbusier, Ernst May e Walter Gropius.\nSostituzione della muratura di tamponamento.\nNella seconda met\u00e0 del XX secolo si sono affermate tecnologie che vengono adottate principalmente per la realizzazione di palazzi ad uso ufficio. I seguenti manufatti relativi a tali tecnologie possono venire considerati serramenti, anche se a differenza dei serramenti classici anzich\u00e9 tamponarne le aperture, sostituiscono completamente le murature non portanti:\nSicurezza.\nAnche nel campo della sicurezza la tecnologia ha fatto importanti progressi e attualmente gli infissi garantiscono buoni margini di salvaguardia:\nMateriale.\nI materiali costruttivi utilizzati in prevalenza sono stati storicamente il legno ed il ferro, mentre a partire dal secolo scorso gli infissi sono stati fabbricati anche con altri materiali metallici (tra i quali l'acciaio al carbonio o inossidabile, il bronzo e l'alluminio) e plastici come il PVC.\nOgnuno dei materiali impiegati richiede l'utilizzo di accessori specifici come maniglie, cerniere, squadrette di giunzione ecc., che sono diversi da quelli impiegati per i serramenti realizzati con altri materiali.\nLegno.\nTra i suoi vantaggi vi sono quelli legati all'ecologia, essendo il pi\u00f9 naturale tra i materiali impiegati nella serramentistica. Offre un buon grado di isolamento termico ed una relativa facilit\u00e0 di riparazione. Gli svantaggi principali sono la facilit\u00e0 con cui si deforma e deperisce sotto l'azione degli agenti atmosferici, richiedendo maggiore manutenzione rispetto ai materiali non di origine naturale. Dal punto di vista della durabilit\u00e0 naturale il legno da costruzione viene diviso per norma in cinque classi a partire dalla Classe 1 (molto durabile) ad arrivare alla classe 5 (non durabile), mentre le classi di utilizzo sono anch'esse cinque a partire dalla Classe di Utilizzo 1 (condizione protetta) per giungere alla Classe di Utilizzo 5 (a contatto con acqua di mare). I legni con durabilit\u00e0 in Classe 1 sono idonei all'uso senza protezione in Classe di Utilizzo 5 mentre per i legni con durabilit\u00e0 in Classe 5 \u00e8 indicato l'impiego solo in Classe di Utilizzo 1; essendo i serramenti in Classe di Utilizzo 3, in quanto sottoposti a bagnatura ma non a contatto con il terreno, sono per principio idonei per la loro produzione tutti i legni di Classe 1 e 2 anche senza trattamenti protettivi, i legni di Classe 3 preferibilmente trattati con protettivi ed i legni in Classe 4 obbligatoriamente trattati con protettivi. Per le sue qualit\u00e0 estetiche il legno viene solitamente utilizzato per la produzione di serramenti destinati all'edilizia abitativa di livello medio-alto.\nFerro (Acciaio).\nComunemente detto \"Ferro Finestra\", si tratta di serramenti in acciaio al carbonio di qualit\u00e0 S 235 JR, tipicamente nato in Inghilterra. L'evoluzione del profilo, in termini di produzione, ha subito sostanziali cambiamenti nel periodo della rivoluzione industriale; si \u00e8 passati da inferriate, cancellate, ringhiere dalle tipiche curve liberty, a profilati pi\u00f9 semplici, con sezione ad L, a T, ad U, a Z. Tra i primi macchinari pensati per produrre questi serramenti, ricordiamo la pressa piegatrice e cesoia \"Alda\" pensata da Aldo Secco tra il 1946-1947 che rivoluzion\u00f2 il settore. Il Ferro-Finestra \u00e8 resistente alla deformazione ma offre prestazioni di isolamento termico minori rispetto ai serramenti in legno o PVC. Se non specificatamente trattato pu\u00f2 essere soggetto a corrosione. Dal 2009 \u00e8 stato modificato per accogliere vetri isolanti e guarnizioni di battuta che ne migliorano le prestazioni di tenuta.\nGrazie alle nuove tecniche di profilatura a freddo e all'utilizzo di nastri in acciaio zincato sendzimir, i moderni serramenti in acciaio presentano una resistenza alla corrosione nettamente superiore ai serramenti in \"ferro\" di precedente generazione. Anche se verniciati a forno, si prestano comunque alla corrosione e devono essere riverniciati periodicamente. I limiti della lavorazione a freddo pregiudicano la tenuta dei serramenti apribili in acciaio rispetto a quelli in alluminio, i cui profilati estrusi garantiscono una maggiore precisione dimensionale. Sono in produzione serramenti in acciaio dotati di tecnologia a \"taglio termico\", con prestazioni accettabili ma inferiori a quelli analoghi in alluminio. Gli infissi in acciaio zincato verniciato vengono principalmente utilizzati nell'edilizia commerciale e meno in quella residenziale. Risultano apprezzati per gli ingombri ridotti dei profilati e quindi per la maggiore luminosit\u00e0 rispetto agli infissi in legno.\nI serramenti in acciaio inossidabile danno ampie garanzie sulla tenuta alla corrosione ma sono particolarmente costosi. Vengono impiegati a fronte di richieste particolari, come per immobili di un certo prestigio o come serramenti subacquei.\nAlluminio.\nNon si altera, ha bisogno di scarsa manutenzione, \u00e8 di facile lavorazione, pesa poco ed il prezzo \u00e8 competitivo rispetto ai serramenti in legno pregiato. Non ha il fascino del legno per l'edilizia abitativa e, non offrendo un buon isolamento termico, presenta condensa in superficie. L'estrusione dei profilati gi\u00e0 sagomati garantisce alta precisione dimensionale e di assemblaggio. La resistenza meccanica viene aumentata in fase di estrusione con le apposite nervature previste per i profilati. I telai vengono composti meccanicamente con squadrette. Dalla seconda met\u00e0 del XX secolo sono in produzione serramenti in alluminio a \"taglio termico\", in cui la parte esterna del profilato \u00e8 separata da quella interna da un profilo plastico che garantisce isolamento e elimina la condensa sulla superficie interna del serramento. I prezzi di tali serramenti variano di molto a seconda della qualit\u00e0. In generale, gli infissi in alluminio vengono utilizzati soprattutto per gli uffici e le attivit\u00e0 commerciali, in misura minore per l'edilizia abitativa, specialmente nel caso di ristrutturazioni.\nPVC.\nRealizzati con profilati estrusi simili a quelli di alluminio, i serramenti in PVC offrono un buon isolamento termico, pesano poco ed hanno prezzi contenuti. \u00c8 il meno naturale tra i materiali per infissi ed ha quindi un'attrattiva minore rispetto agli altri. Viene usato molto nel Nord Europa e si sta diffondendo anche in Italia.\nMateriali misti.\nVerso la fine del XX secolo si sono diffusi anche infissi realizzati con materiali compositi come il legno/alluminio, il legno/bronzo, il legno/PVC/alluminio, ecc., che combinano la resistenza della sezione in metallo, posta a contatto con l'esterno del locale, al basso valore di trasmittanza termica del legno. I serramenti eseguiti con questi sistemi vengono usati per l'edilizia abitativa, hanno costi alti e una diffusione limitata. Tra questi tipi, il pi\u00f9 diffuso \u00e8 quello in legno/alluminio, per la leggerezza e la facilit\u00e0 di lavorazione del metallo.\nTipologia.\nI serramenti possono essere apribili, fissi o composti da una parte fissa e una apribile. In questo caso le parti fisse vengono chiamate sottoluce fisso se sono sotto all'anta apribile, sopraluce fisso se sono sopra e laterale fisso se sono ai lati. Le parti apribili sono chiamate ante e si suddividono in:\nSistemi di apertura.\nA battente.\nI serramenti a battente sono quelli pi\u00f9 diffusi, le ante sono girevoli con cerniere fissate su un lato verticale e la chiusura su quello opposto. Le parti apribili possono essere da 1 a 4, ma quando sono pi\u00f9 di due e sono tutte aperte la stabilit\u00e0 pu\u00f2 essere precaria per il peso eccessivo.\nVasistas.\nL'apertura a vasistas, scritto anche wasistas, \u00e8 un sistema identico a quello delle finestre a battente con apertura all'interno, ma le cerniere sono posizionate sul traverso inferiore e la chiusura, detta cricchetto, su quello superiore. L'altro accessorio essenziale \u00e8 il cosiddetto braccio limitatore d'apertura, che permette all'anta di rimanere aperta senza ribaltarsi all'ingi\u00f9. Sono in commercio diversi tipi di bracci tra i quali quello sganciabile, che consente di aprire completamente l'anta quando si vuole pulire il vetro esterno dall'interno. Quando si trova sopra una porta o a una finestra viene chiamato sopraluce a vasistas.\nLa finestra a vasistas viene usata principalmente per l'illuminazione e l'aerazione di edifici ad uso industriale, cantine, vani scale e similari. Quando \u00e8 posizionato troppo in alto e non si riesce ad aprirlo normalmente, come nel caso degli alti capannoni industriali, si pu\u00f2 sostituire il cricchetto con un sistema di apertura con comando a distanza, che pu\u00f2 essere elettrico o a manovella. Nei fabbricati industriali i vasistas hanno spesso la funzione di evacuatori di fumo e calore in caso di incendi, in tal caso l'apertura \u00e8 affidata a cilindri pneumatici che sostituiscono chiusura e bracci e sono collegati ad un impianto di rivelazione incendi. Il segnale dell'eventuale incendio viene trasmesso ad una centralina che comanda l'apertura dei vasistas con un sistema ad aria compressa o elettrico.\nAnta ribalta.\nL'apertura ad anta ribalta, detta anche ribanta e oscillo-battente, \u00e8 un sistema che permette l'apertura di finestre e porte-finestre in legno, alluminio e PVC sia a battente che a vasistas con la stessa maniglia, che ha due posizioni per l'apertura. La prima posizione prevede l'apertura a battente normale, chiudendo poi l'anta e mettendo la maniglia nella seconda posizione il serramento si apre a vasistas. L'ingegnoso sistema fu prodotto per la prima volta nel 1935 in Germania da Wilhelm Frank, pioniere della serramentistica moderna e fondatore della tuttora esistente azienda di accessoristica Roto. L'anta ribalta permette l'apertura regolabile a vasistas per l'aerazione di un locale senza dover spalancare la finestra a battente. Nel caso di serramenti a 2 o pi\u00f9 ante, l'apertura a vasistas \u00e8 possibile solo per l'anta dotata di maniglia.\nNel corso degli anni, il sistema \u00e8 stato semplificato e attualmente la lavorazione richiede un tempo relativamente basso. Si \u00e8 diffuso largamente a partire dalla seconda met\u00e0 del XX secolo. Sulla scia di questa invenzione \u00e8 stata prodotta anche la versione a ribalta per le finestre scorrevoli. Il principio \u00e8 simile a quello delle ribalte per battenti, ma la lavorazione \u00e8 pi\u00f9 complicata ed incide maggiormente sul prezzo. Anche in questo caso l'anta apriblile sia a scorrere che a ribalta \u00e8 quella con la speciale maniglia a due posizioni.\nSporgere.\nL'apertura a sporgere \u00e8 simile come principio al vasistas, avendo come funzione principale l'aerazione dei locali senza spalancare la finestra. L'anta apre all'esterno, ha le cerniere nel traverso superiore, la chiusura chiamata tavellino nel traverso inferiore ed i bracci di blocco e limitazione apertura sui montanti laterali. Utilizzato principalmente per edifici ad uso industriale, cantine, vani scale e uffici.\nCome il vasistas, un serramento a sporgere viene usato per l'evacuazione di fumo e calore in caso di incendi. In tal caso i meccanismi di allarme ed apertura sono identici a quelli descritti per i vasistas. Le finestre a sporgere vengono spesso utilizzate negli abbaini dove, sganciando i bracci limitatori di apertura, permettono l'accesso sui tetti.\nBilico.\nIl bilico \u00e8 una finestra o porta-finestra avente l'anta ruotante su dei perni di rotazione intermedi chiamati frizioni, dotate al loro interno di molle a scatto che permettono all'anta di rimanere bloccata nella posizione preferita. Apre in parte all'esterno e in parte all'interno del locali. Se le frizioni sono poste sui profili verticali (montanti), la rotazione avviene attorno a un asse orizzontale ed il serramento viene detto bilico orizzontale. In tale caso la parte superiore del serramento si configura come un vasistas e quella inferiore come uno sporgere. Nei bilici orizzontali l'asse di rotazione viene di solito posto in centro, in modo che le due parti siano uguali e si bilancino. Buona parte dei moderni lucernari che illuminano e aerano i sottotetti delle abitazioni private sono fatti con bilici orizzontali, spesso comandati a distanza con comandi manuali o elettrici.\nNei bilici verticali le frizioni sono poste sui traversi e l'asse di rotazione \u00e8 verticale. In questo tipo di serramento, si posizionano spesso le frizioni non al centro e in tal caso la parte che apre all'interno ha lunghezza diversa da quella che apre all'esterno. Tale soluzione viene adottata anche per le porte, sostituendo la frizione inferiore con un normale chiudiporta a pavimento.\nScorrevole.\nI serramenti scorrevoli sono utilizzati sia per le porte che per le finestre e le porte-finestre. Spesso vengono usati quando i locali sono piccoli e le ante a battente sarebbero d'ingombro una volta aperte. Il sistema classico \u00e8 quello per finestre e porte-finestre, costituito da 2 ante apribili sotto le quali sono fissati dei carrelli muniti di ruote che scorrono sul binario inferiore facente parte del telaio. Il traverso superiore del telaio \u00e8 sagomato in modo da guidare le ante. In posizione di apertura le ante sormontano l'una sull'altra, si pu\u00f2 quindi avere solo met\u00e0 dell'infisso spalancato. Le guarnizioni a tenuta sono di solito spazzolini infilati nelle apposite sedi sul lato interno ed esterno dell'anta. Per vani di larghezza superiore si possono anche usare scorrevoli con quattro ante. Si pu\u00f2 prevedere una chiusura per ognuno dei montanti laterali o una centrale. L'apertura pu\u00f2 avvenire con maniglioni fissi o con pi\u00f9 economiche vaschette incassate. Nel caso di ante grandi o con vetri stratificati particolarmente spessi, \u00e8 bene accertarsi che i carrelli di scorrimento siano adatti a sopportare il peso.\nUn diverso sistema a scorrere viene usato per le porte interne, che non prevede il telaio a muro. I carrelli sono fissati sul traverso superiore dell'anta e scorrono su un binario fissato alla parete, mascherato da lamiere o pannelli. I binari sono dotati di un fermo-corsa regolabile che limita l'apertura e tiene ferma la porta quando \u00e8 aperta. Su un lato del pavimento viene fissato un perno che tiene in guida il traverso inferiore della porta, dotato di una scanalatura apposita per tale perno. Sono in commercio controtelai da inserire nel muro e provvisti di guida superiore che permettono alla porta di scorrere all'interno del muro. In questo caso le porte sono dette \"a scomparsa\". Anche in questa soluzione si utilizza il perno laterale di guida dell'anta.\nUn sistema pi\u00f9 semplice viene adottato nelle \"fusuma\", le tradizionali e leggere porte scorrevoli ornamentali giapponesi tamburate con carta o tela spesso dipinta. Scorrono su due binari in legno sagomati a \"U\" posti sul pavimento e sulla trave superiore, mentre lo scorrimento \u00e8 agevolato da due strisce lubrificanti in vinile fissate sotto ad ogni anta.\nAlzante scorrevole.\nGli \"alzanti\" hanno campi di applicazione e caratteristiche simili ai serramenti scorrevoli, ma differiscono da questi ultimi per il diverso principio di tenuta con guarnizioni in EPDM e la possibilit\u00e0 di realizzare infissi di grandi dimensioni e notevole peso (fino a 400\u00a0kg). Sono di solito costituiti da 2 vetrate di cui una apribile a scorrere e l'altra fissa. I carrelli di questo tipo di serramento sono collegati al meccanismo della cremonese-serratura. Alla rotazione della maniglia un sistema di leveraggi permette il sollevamento dell'anta scorrevole dal piano ed il libero scorrimento sulle guide con ridotti attriti. Proprio questo meccanismo di sollevamento dell'anta permette l'utilizzo di guarnizioni di tenuta in EPDM, cosa che nei serramenti scorrevoli tradizionali con carrelli fissi normalmente non si riscontra per via degli attriti che sviluppano durante lo scorrimento. Le guarnizioni in EPDM sono quindi simili a quelle a giunto aperto dei serramenti a battente; in posizione di chiusura dell'anta restano compresse nel perimetro garantendo una tenuta superiore ai tradizionali sistemi con guarnizioni a spazzolino.\nPorta scorrevole automatica.\nNegli ultimi decenni del XX secolo si sono diffuse le porte scorrevoli automatiche, utilizzate soprattutto per esercizi commerciali ed uffici. Il principio \u00e8 simile a quello delle porte scorrevoli normali, sostituendo il binario normale con un meccanismo elettrico collegato a sensori che comandano l'apertura delle ante. Su alcuni di questi sistemi vengono applicati dispositivi antipanico, che permettono l'apertura con rotazione verso l'esterno dell'anta scorrevole quando si presentano delle emergenze. In tal caso l'apertura viene fatta manualmente da chi fugge tale pericolo e non ha tempo di aspettare l'apertura automatica a scorrere, ed avviene facendo pressione su speciali maniglioni antipanico. Questa soluzione permette anche l'apertura dell'anta nel caso che si guasti il meccanismo elettrico.\nA libro.\nL'apertura a libro viene usata per porte o porte finestre e prevede l'impacchettamento laterale delle ante, che sono tutte collegate tra loro con cerniere e perni che scorrono sui binari inferiore e superiore. Viene usata frequentemente per quegli ambienti che hanno bisogno di tenere spalancati vani finestra particolarmente ampi, come le verande e bar o ristoranti che offrono ai clienti un ambiente chiuso in caso di maltempo ed aperto nelle belle giornate. Le ante sono appese con carrelli scorrevoli al binario superiore e guidate da perni in quello inferiore. In posizione di apertura, il vano serramento resta quasi completamente spalancato; la luce di apertura \u00e8 uguale alla luce totale meno l'ingombro delle ante impacchettate. La larghezza ed il numero delle ante varia anche in funzione dello spessore dei vetri adottati e della portata massima dei carrelli su cui sono appese. Normalmente il serramento si presenta intelaiato sui 4 lati, ma a fronte di particolari esigenze come ad esempio la rimozione di barriere architettoniche, il traverso inferiore viene sostituito da un profilato sagomato a \"omega\" incassato nel pavimento.\nNormalmente si aprono verso l'interno, in tal caso le ante sono a battente e sia i carrelli che i perni inferiori sono dotati di cerniere, garantendo contemporaneamente sia lo scorrimento nei binari che la rotazione delle ante. Altre cerniere sono fissate in posizioni intermedie dei montanti. In alcuni casi i perni di scorrimento e i carrelli scorrevoli sono fissati a met\u00e0 dei traversi delle ante, sono indipendenti dalle cerniere e le ante una volta impacchettate restano met\u00e0 all'esterno e met\u00e0 all'interno. In questo caso le ante non sono a battente ed il sistema di guarnizioni offre prestazioni inferiori rispetto a quello delle aperture a libro con ante a battente. L'apertura a libro trova applicazioni anche nei portoni industriali e nelle porte interne pi\u00f9 moderne, sostituendo le porte ad un'anta, rispetto alle quali quando sono aperte ingombrano la met\u00e0 dello spazio.\nSaliscendi.\nMolto diffuso nei paesi anglofoni e soprattutto negli Stati Uniti, dove \u00e8 il serramento pi\u00f9 comune, il saliscendi \u00e8 una finestra a due ante che scorrono verticalmente. Nel saliscendi bilanciato, le due ante sono collegate tra loro con delle corde e si aprono contemporaneamente, quella inferiore verso l'alto e la superiore verso il basso. Il saliscendi contrappesato prevede dei contrappesi fissati su ciascuna anta che ne permettono l'apertura indipendente dall'altra anta. In alcuni casi si apre solo l'anta inferiore.\nI saliscendi consentono una facile pulizia dei vetri e le ante aperte non ingombrano all'interno della stanza. Tra i principali difetti vi sono la aerazione limitata a met\u00e0 del vano finestra (come gli scorrevoli), e fino a qualche tempo fa, il sistema di guarnizioni che garantiva una tenuta agli spifferi minore rispetto a quello dei serramenti a battente e, soprattutto per i saliscendi in legno, si rende spesso necessaria la manutenzione per le ante che si bloccano, se non correttamente montate. Come per serramenti di altri tipi, nei paesi anglosassoni il vetro dei saliscendi viene tradizionalmente posto in opera con l'inglesina, un sistema che suddivide il vetro stesso in riquadri ai soli fini estetici, retaggio dei tempi in cui, per limiti tecnici di produzione vetraria e considerazioni pratiche, le vetrate erano ottenute affiancando lastre di misura ridotta, tenute in posizione dalla griglia dei fuseruoli e da apposito stucco.\nLa finestra a saliscendi di origine inglese \u00e8 stata re-interpretata dall'architettura italiana di inizio secolo, soprattutto nelle grandi citt\u00e0 del Nord Italia, quali Milano e Torino. Il suo apprezzamento, ed il conseguente sviluppo e diffusione di inizio Novecento, \u00e8 dovuto in particolare all'ampiezza delle misure che tale serramento pu\u00f2 permettere agli architetti e costruttori, cos\u00ec da poter inserire grandi vetrate apribili nelle abitazioni e scuole, al fine di avere un migliore irraggiamento solare utile sia ad aumentare le temperature all'interno delle abitazioni sia a debellare germi e batteri particolarmente diffusi a quei tempi. Ancora oggi queste caratteristiche di ampiezza e mobilit\u00e0 del serramento a saliscendi sono apprezzate e ricercate.esiste una variante - coperta da brevetto - che permette la totale scomparsa del serramento al di sotto del bancale inferiore della finestra.\nA pantografo.\nL'apertura a pantografo, detta anche apertura parallela permette all'anta di aprire frontalmente verso l'esterno restando parallela al telaio su cui \u00e8 fissata. Tale apertura \u00e8 consentita da appositi bracci il cui movimento \u00e8 simile a quello di un pantografo. Viene utilizzata molto raramente; tra le sue applicazioni vi sono le finestre inserite nelle facciate continue ed alcuni tipi di lucernari, soprattutto quelli concepiti per l'evacuazione di fumo e calore."}
{"id": "1379711", "revid": "1729295", "url": "https://it.wikipedia.org/wiki?curid=1379711", "title": "Reggimento Ruspoli", "text": "Il Reggimento Ruspoli era un reggimento di fanteria creato nel 1708 dal Marchese Francesco Maria Ruspoli a proprie spese. Il reggimento fu messo al servizio della Santa Sede.\nIl reclutamento avvenne a Roma e Vignanello, da cui giunser alla fine solo una ventina di soldati. Il bando prometteva il pagamento di un buon soldo e in breve tempo furono arruolati circa 600 uomini. La forza del reggimento era stata prevista in 500 uomini esclusi gli ufficiali, a cui fu successivamente aggiunta una compagnia di granatieri. Il bravo dottore Nicola Gamba li sottoponeva a visita medica e buona parte di costoro fu dichiarata idonea. Agli arruolati veniva dato vitto e alloggio; poi venivano addestrati all'uso delle armi da ufficiali istruttori. Fu nominato colonnello il giovane Bartolomeo Ruspoli.\nEditto del 6 luglio 1708.\n\"Havendo la Santit\u00e0 di Nostro Signore Papa Clemente XI gradita la leva fatta con molta generosit\u00e0 a proprie spese dal Sign. Marchese Francesco Maria Ruspoli d'un Reggimento di Fanteria et approvata la nomina fatta in persona di Lei Sign. Marchese Bartolomeo di lui figlio pro colonnello; con tutti gl'onori pesi, facolt\u00e0 et emolumenti stabili nella Congregazione Militare, ha comandato che se ne facci particolare dichiarazione col presente viglietto. In Fede.&lt;br&gt;\nDatum in Roma questo d\u00ec 6 luglio 1708&lt;br&gt;\nCardinal Bentivoglio Comm. Generale&lt;br&gt;\nQuintiliano Valenti Comm.\"\nIl Comando effettivo venne comunque delegato ad un militare francese, Guisnel de Roux, col grado di tenente colonnello.\nLa battaglia di Ferrara.\nNel 1708, nell'ambito della Guerra di successione spagnola, gli austriaci invasero i territori dello stato della Chiesa.\nDopo aver difeso le citt\u00e0 di Pesaro e Fano dove prima dell'arrivo del reggimento \"i tedeschi facevano scorrerie, razziavano le campagne di Imola terrorizzando gli abitanti\", il reggimento assicur\u00f2 la difesa della gola del Furlo con cannoni e relativi artiglieri, impedendo qualsiasi passaggio nemico.\nIl 2 gennaio 1709 arrivarono direttive da Roma di raggiungere Ferrara, citt\u00e0 che risultava isolata ma dove si trovava un grosso arsenale. Le contrade di Romagna venivano attraversate tra il tripudio della popolazione, che salutava nel Reggimento Ruspoli l'esercito pontificio. In realt\u00e0 era sempre lo stesso reggimento, ma rafforzato da contingenti di fucilieri delle guarnigioni di Cesena, Forl\u00ec e Faenza: in tutto neppure un migliaio di uomini. Ma sufficienti a mettere in fuga alcune bande nemiche incontrate per strada e infliggendo loro consistenti perdite.\nGli austriaci, che avevano sino ad allora agito indisturbati, richiamarono le bande e le raggrupparono dalle parti di Comacchio. Ma quando s'accorsero che la formazione pontificia dirigeva su Ferrara, si affrettarono a precederla per rafforzare la testa di ponte sulla riva meridionale del Po a Pontelagoscuro.\nIl 12 gennaio Ferrara apriva le porte al Reggimento Ruspoli. Da un secolo ormai la corte dei Duchi D'Este risiedeva a Modena, e a Ferrara c'era un governatore pontificio. I nemici si erano attestati poche miglia a nord in localit\u00e0 Pontelagoscuro; secondo gli informatori potevano gi\u00e0 contare fra 2.000 e 2.500 uomini, ma il loro numero poteva aumentare a man mano che rientravano le bande che terrorizzavano le campagne di Romagna.\nSebbene inferiori di numero il Reggimento poteva farsi valere con l'artiglieria, di cui gli austriaci erano sprovvisti. Ma bisognava agire in fretta, prima che il nemico riuscisse a fortificare la testa di ponte.\nUtilizzando anche cannoni e artiglieri estensi, fu possibile schierare ben sedici pezzi quattro miglia a nord di Ferrara. Il reggimento Ruspoli assicurava il trasporto delle munizioni e inizi\u00f2 un martellante e ininterrotto bombardamento dall'alba al tramonto. Bastarono pochi giorni: gli austriaci ritennero opportuno ritirarsi sulla riva settentrionale del fiume Po.\nGli Stati della chiesa erano stati liberati dall'invasore e il Reggimento Ruspoli si era ricoperto di gloria. Colmo di riconoscenza, il 3 febbraio 1709, il papa Clemente XI erigeva a Principato il Marchesato di Cerveteri.\nLa guerra si concluse, comunque, molto negativamente per la Santa Sede, dopo la grave sconfitta inflitta al generale Marsili. Lo stato della chiesa perse il controllo di Comacchio e dovette rassegnarsi alla presenza di una guarnigione imperiale nel Ducato di Parma e Piacenza. Inoltre il Ducato di Mantova fu annesso all'impero. Questo costrinse la Santa Sede a una precipitosa pace con gli imperiali e ad abbandonare l'alleanza informale con i Borbone di Francia e Spagna, che comport\u00f2 la \"vendetta\" diplomatica di Luigi XIV che escluse la chiesa dalle successive trattative diplomatiche.\nNegli anni a seguire il reggimento fu ridotto di numero e aggregato alla compagnia delle Guardie di Sua Santit\u00e0 mantenendo lo stemma Ruspoli su bandiera e tamburi.\nNote.\n&lt;br&gt;"}
{"id": "1379715", "revid": "177641", "url": "https://it.wikipedia.org/wiki?curid=1379715", "title": "Roy Harold Scherer Jr.", "text": ""}
{"id": "1379721", "revid": "145180", "url": "https://it.wikipedia.org/wiki?curid=1379721", "title": "Test di primalit\u00e0 di Fermat", "text": ""}
{"id": "1379722", "revid": "1510509", "url": "https://it.wikipedia.org/wiki?curid=1379722", "title": "Jordi Moll\u00e0", "text": "Biografia.\nDopo alcuni lavori televisivi, ha debuttato al cinema nel film di Bigas Luna \"Prosciutto prosciutto\" del 1992; negli anni seguenti ha lavorato costantemente per il cinema spagnolo, partecipando ai film \"Il fiore del mio segreto\" di Pedro Almod\u00f3var, \"Seconda pelle\", \"La buona stella\" e \"La Celestina\" per i quali viene candidato al premio Goya. Ha anche partecipato al film \"Volav\u00e9runt\" del 1999.\nHa iniziato a lavorare nel cinema statunitense nel 2001 interpretando lo spacciatore di droga Diego Delgado in \"Blow\" di Ted Demme, successivamente ha preso parte ai film \"Alamo - Gli ultimi eroi\", \"Bad Boys II\" e \"Il mercante di pietre\". Nel 2007 impersona Filippo II di Spagna in \"\" di Shekhar Kapur. Nel 2015 sarebbe dovuto comparire in \"Ant-Man\" dei Marvel Studios ma le sue scene sono state eliminate.\nMoll\u00e0 \u00e8 anche un pittore, ha esposto dei suoi dipinti in un'esposizione individuale alla Galer\u00eda de Arte PicassoMio Gallery di Madrid; inoltre \u00e8 uno scrittore con due libri all'attivo, \"Las Primeras Veces\" e \"Agua Estancada\".\nDoppiatori italiani.\nNelle versioni in italiano dei suoi film, Jordi Moll\u00e0 \u00e8 stato doppiato da:"}
{"id": "1379723", "revid": "287204", "url": "https://it.wikipedia.org/wiki?curid=1379723", "title": "Jordi Molla", "text": ""}
{"id": "1379725", "revid": "198277", "url": "https://it.wikipedia.org/wiki?curid=1379725", "title": "Societ\u00e0 Sportiva Lazio 1969-1970", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1969-1970.\nStagione.\nNella stagione 1969-1970, la Lazio disputa il campionato di Serie A, ottenendo l'ottava posizione con 29 punti in classifica. Lo scudetto viene vinto dal Cagliari con 45 punti, davanti all'Inter che chiude a 41 punti. Retrocedono in Serie B il Brescia ed il Palermo con 20 punti, ed il Bari con 19 punti.\nLa squadra laziale, neopromossa, torna a giocare allo stadio Olimpico, dopo aver disputato la Serie B allo stadio Flaminio, e, affidata agli allenatori Juan Carlos Lorenzo e Roberto Lovati, si schiera con il giovane centravanti Giorgio Chinaglia, prelevato dall'Internapoli, militante in Serie C, che si rivela la gradita sorpresa di questa stagione siglando 14 reti, di cui 12 in campionato e 2 in Mitropa Cup. Con lui, sempre dalla squadra campana, arriva Giuseppe Wilson, prezioso jolly difensivo, che viene affiancato all'esperto Rino Marchesi.\nIn campionato, la Lazio ottiene 29 punti su 30 partite giocate, disputando un onorevole torneo di met\u00e0 classifica. In Coppa Italia, inserita nel girone numero 8, cede il passo ai cugini romanisti, perdendo il derby a tavolino (2-0), venendo cos\u00ec eliminata, al pari di Perugia e Ternana. Nella Mitropa Cup, infine, le Aquile vengono estromesse al primo turno ad opera degli ungheresi della Honved di Budapest.\nOrganigramma societario.\nArea direttiva\nArea tecnica"}
{"id": "1379726", "revid": "767487", "url": "https://it.wikipedia.org/wiki?curid=1379726", "title": "Aj\u0101tashatru", "text": "Si ritiene che uccise suo padre Bimbis\u0101ra per salire al trono.\nFu dapprima nemico e poi devoto sostenitore del Buddha e della sua comunit\u00e0. A lui si deve l'ascesa del Magadha a massima potenza dell'India nordorientale."}
{"id": "1379729", "revid": "1564910", "url": "https://it.wikipedia.org/wiki?curid=1379729", "title": "Sean Lennon", "text": "Biografia.\nSean Lennon \u00e8 nato a New York il 9 ottobre 1975, esattamente il giorno del trentacinquesimo compleanno del padre. Dopo la sua nascita John Lennon \u00e8 stato un pap\u00e0 a tempo pieno fino al momento del suo assassinio nel 1980. Sean ha frequentato l'Istituto Le Rosey (che \u00e8 stato frequentato anche dal Principe Edward, Duca del Kent, da Alberto II dei Belgi, Dodi Al-Fayed e dai membri della band Strokes, Julian Casablancas e Albert Hammond Jr.) a Rolle, Svizzera, e ancora prima alla scuola privata di New York Ethical Culture Fieldston e alla Dalton Schools.\nLa sua prima registrazione risulta essere \"Season of Glass\" (1981), in cui recita una storia che spesso gli leggeva suo padre. All'et\u00e0 di nove anni si \u00e8 esibito nella canzone \"It's Alright\" nell'album di tributo a Y\u014dko Ono \"Every Man Has A Woman\" (1984). Nel 1988 Sean \u00e8 stato scelto per una parte in \"Moonwalker\" di Michael Jackson. Ricorda positivamente l'esperienza di lavoro con Michael Jackson. Successivamente, le sue prime esperienze come musicista sono pi\u00f9 che altro collaborazioni: con Lenny Kravitz nell'album \"Mama Said\" (1991) e con la band di sua madre, nell'album \"Rising\" (1995).\n1997-2001: Cibo Matto e \"Into the Sun\".\nNel 1997 Lennon (con Timo Ellis) ha collaborato con il duo giapponese Cibo Matto (composto da Miho Hatori e Yuka Honda) per il loro secondo EP, \"Super Relax\". Anche grazie alla sua collaborazione con i \"Cibo Matto\", \u00e8 stato notato da Adam Yauch dei Beastie Boys, che ha espresso interesse sul suo talento musicale. L'album di debutto, \"Into the Sun\", uscito nel 1998, \u00e8 stato registrato dalla stessa etichetta dei Beastie Boys, la Grand Royal Records. \"Into the Sun\" \u00e8 stato prodotto dalla componente del duo Cibo Matto, diventata poi sua compagna, Yuka Honda, che Sean ha considerato come ispirazione per il suo album. Un video per la canzone \"Home\", un singolo estratto dall'album, \u00e8 stato diretto da Spike Jonze ed \u00e8 stato mandato in onda su MTV. Cibo Matto sono stati la band di supporto di Sean per l'album \"Into the Sun\" e si sono uniti a lui durante le scene finali del video \"Home\".\nNel 1999, \u00e8 uscito l'EP di Sean \"Half Horse, Half Musician\", con nuovi brani quali \"Heart &amp; Lung\" and \"Happiness\", e remix di \"Into the Sun\". Successivamente, Cibo Matto ha pubblicato un nuovo album \"Stereo Type A\". \"Stereo Type A\" \u00e8 stato l'ultimo album prima dello scioglimento della band, rimpianta da moltissimi fans. Sean si \u00e8 poi interessato all'hip hop, collaborando con Del tha Funkee Homosapien, Jurassic 5 e Handsome Boy Modeling School. Nel 2001, Sean si \u00e8 esibito nel brano \"This Boy\" e nel brano \"Across The Universe\", dal vivo con Rufus Wainwright e Moby per \"Come Together: A Night for John Lennon's Words and Music\".\n2006-presente: i nuovi progetti musicali.\nDopo il Grand Royal Records (2001), Sean ha firmato con la Capitol Records (la casa discografica affiliata, la EMI ha prodotto invece l'intera opera del padre, sia come solista che come gruppo). A febbraio 2006, \u00e8 apparso il primo materiale da solista \"Dead Meat\" uscito come primo singolo dell'album, \"Friendly Fire\". Un trailer promozionale per il CD/DVD di \"Friendly Fire\" \u00e8 uscito online all'inizio del 2006. Il trailer mostra delle scene dalla versione film di \"Friendly Fire\", un DVD di video musicali.\n\"Friendly Fire\" \u00e8 uscito a ottobre 2006. Nonostante le recensioni discordanti, l'album \u00e8 stato lodato dai fan e molti lo considerano il miglior lavoro di Sean. La notte in cui l'album \u00e8 uscito, Lennon ha fatto la sua prima apparizione televisiva dal 2001 esibendosi col pezzo \"Dead Meat\" dal vivo allo show di \"David Letterman\". Lennon \u00e8 apparso anche al \"The Sharon Osbourne Show\" e al \"Late Night with Conan O'Brien\". Nel 2006, Lennon ha collaborato con Jordan Galland e con la sua band \"Dopo Yume\" per il loro album \"The Secret Show\" e anche con il chitarrista del gruppo The Strokes, Albert Hammond Jr. per il suo album di debutto come solista \"Yours to Keep\". A partire da ottobre 2006, Sean \u00e8 in tour per promuovere l'album \"Friendly Fire\" mentre in Francia \u00e8 uscita una versione remixata di \"Parachute\" in collaborazione con l'artista francese -M-. Il remix \u00e8 intitolato \"L'\u00e9clipse\".\nNel 2016 ha fondato, insieme al cantante/bassista dei Primus, Les Claypool, il gruppo \"The Claypool Lennon Delirium\" col quale hanno pubblicato tre dischi: \"Monolith of Phobos\", \"Lime &amp; Limpid Green\" e \"South Of Reality\". Nel 2017 ha partecipato come artista ospite in \"Tomorrow Never Came\", traccia musicale contenuta nel quarto album in studio di Lana Del Rey, \"Lust for Life\".\nAlla fine del 2018 Sean ha realizzato una cover del brano del padre John, \"Happy Xmas (War Is Over)\" assieme a Miley Cyrus e Mark Ronson. Il trio si \u00e8 esibito con il brano nell'episodio finale della stagione dello show \"Saturday Night Live.\"\nInfluenze musicali.\nLennon ha affermato che Brian Wilson e i Beach Boys rappresentano la massima ispirazione per la sua musica; ha intervistato Brian Wilson riguardo ad un CD in edizione limitata intitolato \"Words and Music\". Sean spesso ha espresso ispirazione per la band brasiliana Os Mutantes. In Brasile, Sean si \u00e8 esibito dal vivo con Arnaldo Baptista (bassista e cantante degli Os Mutantes) e ha poi disegnato la parte artistica del loro album \"Tecnicolor\" (2000). Lennon ha affermato che l'album \"Check Your Head\" dei The Beastie Boys \u00e8 stato fonte di ispirazione con tutti i vari stili musicali che riesce a racchiudere."}
{"id": "1379730", "revid": "200154", "url": "https://it.wikipedia.org/wiki?curid=1379730", "title": "Lingue indoariane", "text": ""}
{"id": "1379732", "revid": "363629", "url": "https://it.wikipedia.org/wiki?curid=1379732", "title": "Hudson (disambigua)", "text": ""}
{"id": "1379733", "revid": "1005847", "url": "https://it.wikipedia.org/wiki?curid=1379733", "title": "Mart Laar", "text": "Ha ricoperto per due volte (1992-1994 e 1999-2002) l'incarico di Primo ministro dell'Estonia.\nBiografia.\nLaureato all'Universit\u00e0 di Tartu nel 1983, consegu\u00ec il dottorato presso lo stesso ateneo nel 1995. Autore di numerosi trattati sulla storia dell'Estonia e della Russia, ha insegnato Storia a Tallinn ed \u00e8 stato presidente del Consiglio degli storici della fondazione per il Patriomonio estone, della Societ\u00e0 per la tutela della storia estone e dell'Associazione degli studenti universitari estoni. La sua opera pi\u00f9 influente \u00e8 stata \"War in the Woods: Estonia's Struggle for Survival, 1944-1956\", edita in inglese nel 1992 e dedicata ai \"Fratelli della foresta\", i partigiani della resistenza antisovietica. Nel 2006 gli fu assegnato dal Cato Institute il \"Milton Friedman Prize\", \"per avere dato un contributo significativo all'avanzamento verso la libert\u00e0\".\nLa carriera politica.\nIl primo governo (1992-1994).\nMembro del partito di destra Unione della Patria, venne nominato dal Riigikogu (il Parlamento estone) Primo ministro dell'Estonia il 21 ottobre 1992. Il suo fu il primo esecutivo dopo la fase di transizione seguita alla riconquista dell'indipendenza del Paese.\nQuesto suo primo gabinetto cadde nel 1994, quando il Parlamento vot\u00f2 la sfiducia in seguito a uno scandalo finanziario: Laart fu accusato dall'opposizione di aver mentito al popolo, cedendo miliardi di banconote di rubli (raccolti in seguito all'introduzione della corona estone) ai separatisti della Cecenia anzich\u00e9 alla Russia, secondo gli accordi.\nIl secondo governo (1999-2002).\nNel 1999 form\u00f2 il suo secondo governo, che si segnal\u00f2 per il grande impulso dato alla crescita economica del Paese in vista dell'ingresso dell'Estonia nell'Unione europea. L'esecutivo cadde nel 2002.\nAlle elezioni parlamentari del 2007 si present\u00f2 come candidato primo ministro per l'Unione Patria e Res Publica, ottenendo risultati deludenti (17,9%, il 14% in meno rispetto alle elezioni precedenti).\nAttuale governo.\nAttualmente in seno del Governo Ansip III, ha ricoperto la carica di Ministro della Difesa."}
{"id": "1379735", "revid": "436907", "url": "https://it.wikipedia.org/wiki?curid=1379735", "title": "Sin (Nine Inch Nails)", "text": "Sin (conosciuto anche come Halo 04) \u00e8 un singolo dei Nine Inch Nails, estratto dall'album Pretty Hate Machine e pubblicato nel 1990.\nIl singolo.\n\"Sin\" \u00e8 la quarta pubblicazione ufficiale dei Nine Inch Nails e il terzo singolo estratto dall'album di debutto Pretty Hate Machine (i precedenti furono \"Down in It\" e \"Head Like a Hole\"). Le tracce presenti nel singolo sono 3 remix di \"Sin\" e una cover dei Queen, \"Get Down, Make Love\". Tale canzone, \u00e8 la prima cover in assoluto registrata dalla band di Cleveland."}
{"id": "1379737", "revid": "767487", "url": "https://it.wikipedia.org/wiki?curid=1379737", "title": "Daevid Allen", "text": "Allen \u00e8 conosciuto soprattutto per il suo ruolo di fondatore del gruppo di rock psichedelico Soft Machine (in Gran Bretagna nel 1966) e del gruppo di space rock Gong (in Francia nel 1969). Viene talvolta accreditato con il nome di \"Divided Alien\".\nBiografia.\nGli inizi.\nNasce il 13 gennaio 1938 a Melbourne in Australia, \u00e8 l'unico figlio di Walter e Helen Grace Allen. Il talento pianistico del padre contribuisce a far maturare in Daevid la passione per la musica. Rimane impressionato dalla musica di una famiglia di artisti di strada irlandesi, dopo averli ascoltati si compra subito un ukulele, ma ben presto si dedica alla chitarra e al jazz.\nNel 1956 lascia gli studi e comincia a lavorare; dopo essere rimasto folgorato all'ascolto del primo disco di Sun Ra prende lezioni di chitarra jazz, seguite dai concerti che il suo primo trio tiene in un club locale. Rimane colpito anche dall'opera letteraria della Beat Generation, che scopre lavorando in una libreria di Melbourne, e nelle successive esibizioni sperimenta l'associazione di jazz e lettura di poesie beat.\nL'Europa.\nNel 1959 decide di diventare un poeta beat a tempo pieno e a tale scopo studia arte alla \"Melbourne's Gallery School\", nel 1960 si trasferisce in Europa con l'idea di arrivare in Inghilterra in autostop. Dopo esser sbarcato in Grecia arriva a Parigi dove soggiorna a Montmartre e diventa un assiduo frequentatore delle gallerie d'arte. A fine anno va in Inghilterra, dove a Canterbury affitta una camera nella guest house della famiglia di Robert Wyatt: questi era un quindicenne che passava i pomeriggi in casa ad ascoltare e suonare jazz assieme ad un gruppo di amici, tra i quali vi erano i due fratelli Hopper, Brian e Hugh, Mike Ratledge e Kevin Ayers.\nAllen si presenta con una chitarra, duecento dischi di jazz, della marijuana e uno stile di vita assolutamente anticonformista e disinibito. Instaura subito uno splendido rapporto con il gruppo di amici e nel periodo del suo soggiorno esercita su di loro una grandissima influenza musicale e comportamentale. In particolare con Wyatt sviluppa un profondo scambio di idee sulla musica e l'arte in generale. Nel 1961, dopo un soggiorno a Parigi durante il quale suona nei circoli jazz, Allen torna a Canterbury con il batterista George Niedorf, che si paga la stanza impartendo a Wyatt lezioni di batteria.\nVerso fine anno Wyatt viene trovato svenuto nella stanza di Daevid in seguito ad un'ingestione di barbiturici, e le successive voci che lo ritengono indirettamente responsabile del misfatto spingono Allen a trasferirsi a Londra. Qui intreccia una relazione sentimentale con Kay Calvert e insieme viaggiano a Parigi dove alloggiano al Beat Hotel, in una stanza che ha visto come ospiti recenti Allen Ginsberg e Peter Orlovsky.\nMentre vende l'International Herald Tribune tra la rue du Chat-qui-P\u00eache (la via pi\u00f9 stretta della capitale francese) e il Quartiere latino, incontra l'allora sconosciuto Terry Riley con cui inizia una collaborazione musicale. Mette inoltre in scena \"pi\u00e8ces\" tratti dal libro \"Il biglietto che esplose\" di William S. Burroughs, nel teatro dello stesso Burroughs, che aveva appena conosciuto. In maggio sposa la Calvert, il cui padre come dono di nozze regala una casa galleggiante; in questa occasione Daevid incontra per la prima volta Gilli Smyth, l'originale poetessa proprietaria della casa stessa. Alla fine del 1962 i novelli sposi tornano a Londra.\nNel frattempo gli amici di Canterbury avevano cominciato a fare registrazioni costituendo il primo nucleo dei futuri Wilde Flowers, il gruppo che sar\u00e0 il progenitore della corrente del rock progressivo nota come scena di Canterbury.\nIl Daevid Allen Trio.\nAll'inizio del 1963, Allen invita Wyatt e Hugh Hopper a stare nella sua casa di Londra, ed insieme formano una jazz-band a cui danno il nome \"Daevid Allen Trio\". Il \"look\" non concede niente a quello dei Beatles o di altri che facevano tendenza a quel tempo, si presentano in scena con capelli lunghi e abiti sgualciti. Daevid Allen suona la chitarra, Wyatt la batteria e Hopper il basso. Tengono il primo concerto nel maggio del 1963 all'Establishment Club di Soho a Londra, e lo spettacolo consiste in un repertorio di brani di free-jazz in cui viene lasciato ampio spazio all'improvvisazione, accompagnati dalla lettura di poesie beat.\nLa reazione del pubblico \u00e8 tiepida, il free jazz non era ancora popolare a Londra in quel momento, e dopo poche date vengono licenziati. Vengono poi ingaggiati per una serata al famoso Marquee Club di Londra, che a quei tempi offriva soprattutto jazz, e per l'occasione invitano Mike Ratledge a suonare il piano, la performance viene rudimentalmente registrata e verr\u00e0 pubblicata nel 1993 dalla etichetta Voiceprint nell'album \"Live 1963\". Vengono poi invitati ad esibirsi all'Institute of Contemporary Arts di Londra, in una rappresentazione che vede presente in platea Burroughs. Non ricevendo altri inviti, pianificano l'apertura di un loro club sperimentale, ma l'idea naufraga prima di essere realizzata.\nIl gruppo si scioglie pochi mesi dopo la sua fondazione, Allen torna a Parigi e va a vivere con la Smyth, dopo essersi separato dalla moglie. Riprende inoltre i suoi esperimenti ai loop con Riley. Wyatt e Hopper tornano a Canterbury per formare i Wilde Flowers. Daevid e Gilli cominciano a far la spola tra Parigi, Canterbury e il villaggio di Dei\u00e0 a Maiorca, dove da anni vive una comunit\u00e0 di artisti della Beat Generation. Qui la coppia \u00e8 ospite del poeta britannico Robert Graves, amico della famiglia Wyatt.\nI Soft Machine.\nNel 1966, durante uno dei soggiorni maiorchini, Allen incontra Ayers ed insieme convincono un ricco americano a finanziare il progetto di una nuova band. Comprano tutti gli strumenti utili per attrezzare la nuova sala prove, che affittano a Canterbury, e formano cos\u00ec i Soft Machine, un gruppo che segner\u00e0 una nuova era della musica pop coniugando la sperimentazione al rock, alla psichedelia e al jazz. La formazione \u00e8 composta da Allen alla chitarra, Ayers al basso, che si alterna a cantare con Wyatt che suona la batteria, e Ratledge alle tastiere. Il nome della band viene preso dall'omonimo libro di Burroughs (uscito in Italia con il titolo \"La macchina morbida\"), divenuto da qualche anno amico di Allen.\nLe prime esibizioni hanno un grande successo e diventano in breve uno dei pi\u00f9 acclamati gruppi della psichedelia londinese. Nel 1967 vengono scritturati assieme ai primi Pink Floyd per suonare al celebre UFO Club di Londra, e registrano il primo 45 giri, \"Love Makes Sweet Music\". Allo Speakeasy Club di Londra sono il gruppo spalla della Jimi Hendrix Experience e lo stesso Jimi si unisce a loro suonando il basso. In questo periodo Daevid Allen apprezza particolarmente il glissando della chitarra elettrica di Syd Barrett dei Pink Floyd, e si dedica con successo a tale tecnica.\nI Soft Machine vengono notati dal produttore Giorgio Gomelsky, e questi fa loro incidere nel 1967 dei demo che verranno pubblicati nel 1972 col titolo \"Faces and Places Vol. 7\", li finanzia inoltre per un fortunato tour estivo in Francia. Quando i quattro fanno ritorno in Inghilterra ad Allen viene rifiutato l'ingresso: nella visita precedente, aveva abusato dei termini di scadenza del visto, deve cos\u00ec tornare in Francia dove da l\u00ec a poco nasce il \"progetto Gong\", a cui consacrer\u00e0 la maggior parte della sua carriera artistica.\nI Gong.\nLe origini.\nLa storia dei Gong ha origine durante la luna piena nella Pasqua del 1966 da una visione di Daevid, secondo la quale lui non era che un esperimento sotto la supervisione di forze soprannaturali chiamate \"Octave Doctors\" (\"i Dottori delle Ottave\"), che alimentano e trasformano ogni forma di vita attraverso la musica. A partire da questa visione comincia ad elaborare tutta la filosofia e la mitologia Gong. Nel novembre del 1967 crea il primo nucleo dei Gong insieme a Gilli Smyth e al tecnico del suono, il turco Tanner Celensu.\nNel gennaio del 1968 si esibiscono tutte le sere in un ristorante di Parigi. Nello stesso periodo, Daevid e Gilli, insieme a Patrick Fontaine e Marc Blanc, formano la Bananamoon Band che tiene dei concerti a Parigi e dintorni. Durante il maggio francese del 1968, il filmmaker J\u00e9r\u00f4me Laperrousaz invita Daevid Allen e Gilli Smyth a registrare su video un'esibizione in strada. I due scagliano teddy bear contro la polizia e recitano poesie in francese pidgin, ma la performance viene interrotta tanto dalla polizia quanto dal servizio d'ordine degli studenti che li tacciano di essere dei \"freak\". Alcune immagini sono rintracciabili nel film di Laperrousaz \"Nightmares of Mr. Respectable\".\nRitenuti soggetti pericolosi, la Smyth e Allen si rifugiano a Dei\u00e0, dove concepiscono il primo album accreditato ai Gong, \"Magick Brother, Mystic Sister\" (pubblicato nel 1970 dalla BYG Actuel). In una grotta nella tenuta di Graves stava conducendo una vita da eremita il flautista francese Didier Malherbe, che diviene amico della coppia e si dichiara entusiasta del progetto Gong. Dei\u00e0, dopo essere stata decisiva nella formazione dei Soft Machine, diviene cos\u00ec la \"culla\" dei Gong.\nAllen e Smyth tornano in Francia e riprendono ad esibirsi. Nel dicembre del 1968 la Bananamoon Band registra due demo, che confluiranno assieme a brani dei Gong e di Daevid di questo stesso periodo nella raccolta \"Je Ne Fume Pas Des Bananes\", che verr\u00e0 pubblicata solo nel 1993.. Nella primavera del 1969 la Bananamoon Band si scioglie, ma il progetto Gong continua.\nLe prime pubblicazioni.\nNell'ottobre del 1969, Jean Karakos, il boss dell'etichetta BYG Actuel, organizza il festival rock di Amougies in Belgio, oltre ai Gong, qui alla loro prima uscita, partecipano decine di \"giganti\" quali i Pink Floyd, Frank Zappa, Archie Shepp, i Colosseum ecc. Si tratta del primo concerto ufficiale del gruppo, che firma con la BYG e registra il singolo \"Gar\u00e7on Ou Fille\", contenente i due brani \"Est-Ce Que Je Suis ?\" e \"Hip Hypnotise You\", e il primo album, \"Magick Brother, Mystic Sister\". Nella formazione ci sono Daevid, Gilli, Malherbe, vere colonne della band, il batterista Rachid Houari ed altri musicisti che avrebbero presto lasciato la band.\nAllen andava maturando sempre pi\u00f9 esperienza nel suo originale glissando di chitarra, mentre alla voce l'anticonformismo psichedelico delle sue narrazioni visionarie e piene di humour si incrocia con i suggestivi \"space whisper\" di Gilli, sussurri filtrati da effetti di eco dotati di straordinaria originalit\u00e0. Negli anni a seguire si alterneranno diversi musicisti nella band, che si trasforma in una sorta di comune anarchica e si stabilisce in Normandia. Nel 1971 viene realizzato \"Banana Moon\", con l'amico Wyatt, album che viene inizialmente accreditato ai Gong, e subito dopo a Daevid, diventando cos\u00ec il suo primo lavoro da solista.\nNello stesso anno la band collabora nell'album \"Obsolete\" del poeta-musicista Dashiell Hedayat e realizzano \"Continental Circus\", colonna sonora dell'omonimo film di J\u00e9r\u00f4me Laperrousaz.\nGli album storici.\nIl disco con cui i Gong raggiungono la maturit\u00e0 \u00e8 \"Camembert Electrique\" prodotto da Karakos per la BYG, ancora nel 1971. La band registra l'album esclusivamente durante le fasi di luna piena (di maggio, giugno e settembre) nello studio allestito all'interno della loro cascina in Normandia. La formazione comprende Allen, Smyth, Malherbe, Christian Tritsch al basso e Pip Pyle alla batteria. Nel 1972 Allen incontra nuovamente Giorgio Gomelsky che lo convince a ritornare nel Regno Unito e a firmare per la Virgin Records. Tale svolta dar\u00e0 luogo a dei contenziosi, poich\u00e9 il gruppo risultava ancora sotto contratto con la BYG.\nNel 1973 i Gong contribuiscono nel doppio \"Greasy Truckers - Live at Dingwalls Dance Hall\" con due brani registrati dal vivo al festival di Tabarka in Tunisia e a Sheffield in Inghilterra. Tra il 1973 ed il 1974 incidono la celebre \"Trilogia di Radio Gnome Invisible\", che consiste nei tre album \"Flying Teapot\", \"Angel's Egg\" e \"You\", i loro capolavori totalmente consacrati alla narrazione della mitologia Gong, a cui gi\u00e0 gli album precedenti alludevano. In tutte le formazioni sono presenti Daevid Allen (voce, chitarra), Gilli Smyth (\"space whispers\"), Didier Malherbe (sassofono, flauto) e Tim Blake (tastiere e sintetizzatore). A partire da \"Angel's Egg\" si uniscono alla band la chitarra solista di Steve Hillage, un altro elemento della scena di Canterbury, ed il nuovo batterista il francese Pierre Moerlen.\nL'uscita dai Gong ed il declino della band.\nAllen si trova per\u00f2 sempre pi\u00f9 estraneo al musical business imposto dalla Virgin, che da piccola etichetta qual era si stava trasformando in un colosso. Era inoltre in disaccordo sul nuovo indirizzo musicale dei Gong, che definiva troppo basato sulla tecnica, ed assieme alla Smyth lascia clamorosamente la band nel 1975. Senza Allen i Gong proseguono ed il nuovo leader della band diventa Pierre Moerlen, il nuovo sound asseconda le direttive della Virgin ed \u00e8 influenzato dalla fusion. L'essenza della band viene snaturata a tal punto che ben presto cambiano il nome, diventando i Pierre Moerlen's Gong, e la formazione, che comprender\u00e0 tutti elementi nuovi.\nGli ultimi due album come Gong sono \"Shamal\" del 1976 e \"Gazeuse!\" dell'anno successivo. In seguito Allen parteciper\u00e0 a diverse \"reunion\" e riformer\u00e0 i \"veri\" Gong esibendosi in vari concerti e registrando alcuni album in studio. Former\u00e0 inoltre alcuni dei molti gruppi alternativi che ruotano attorno ai Gong, tra gli altri i Planet Gong, gli Euterpe, ed i New York Gong complessivamente noti come la Gong Global Family.\nLa carriera solista ed il ritorno in Australia.\nDopo l'uscita dalla band, Allen si ritira a Maiorca e riprende la carriera solista incidendo l'album \"Good Morning!\" nel 1976, con la collaborazione di Gilli e dei locali Euterpe. L'opera, interamente acustica e realizzata senza l'utilizzo della batteria, riflette lo stato d'animo rilassato dell'artista uscito dallo stress causato dall'industria discografica, e viene interamente registrato nella sua abitazione di Dei\u00e0 chiamata \"Bananamoon Observatory\".\nNel 1977 pubblica \"Now Is The Happiest Time Of Your Life\", nuovamente registrato a Dei\u00e0 con gli Euterpe ma senza Gilli. Quest'album riprende le avventure di Zero, l'eroe della sua mitologia, nonch\u00e9 l'uso del sintetizzatore e della chitarra elettrica e conferma la pausa contemplativa e sognante di Allen. Non mancano comunque le consuete denunce alla societ\u00e0 moderna, come quella al business musicale in \"Poet for Sale\".\nIl periodo che segue vede Allen sempre pi\u00f9 coinvolto nei party di Dei\u00e0 e nell'abuso di alcolici. Nel 1979 termina la sua relazione con la Smyth, ma la collaborazione artistica tra i due continuer\u00e0 negli album solisti dell'ex compagna, in quelli del gruppo da lei fondato, i Mother Gong e nelle riunioni dei Gong. L'album \"N' Existe Pas!\" del 1979 esprime in maniera struggente gli stati d'animo del difficile periodo di Allen e si riveler\u00e0 uno dei suoi migliori lavori da solista. Viene nuovamente realizzato con la collaborazione dei musicisti di Euterpe.\nNel frattempo, su invito di Giorgio Gomelsky, nel 1978 si era spostato negli Stati Uniti, dove il produttore cercava di promuovere il rock progressivo europeo e di creare una nuova generazione di artisti locali. Allen si unisce alla Zu Band, che con il suo ingresso prende il nome di New York Gong. Effettuano un'intensa serie di concerti nel 1979, e registrano l'album \"About time\" nel 1980. Durante il successivo tour europeo i musicisti americani si sentono insoddisfatti del tipo di vita del vecchio continente, tornano in America ed Allen esce dalla band.\nNel 1981 Allen ritorna in Australia, dopo molti anni da quando emigr\u00f2 in Europa. In duo con il vecchio amico David Tolley forma gli Ex, il cui unico album, \"Stop/Don't\" del 1982, si basa sui \"tape loops\" e sulla \"drum machine\". Torna ad occuparsi di poetica e nel 1982 torna brevemente a Londra per alcune recite. Qui viene contattato da Jean-Luc Young, uno degli ex titolari della BYG Records e proprietario della Charly Records, al quale cede inavvertitamente i diritti su tutti i precedenti lavori discografici. In Australia apre un proprio studio di registrazione e nel 1982 incide \"The Death of Rock &amp; Other Entrances\", un compendio dei suoi lavori in America. Durante gli anni successivi si dedica spesso alla meditazione, compiendo anche dei ritiri spirituali, e le produzioni musicali subiscono un momento di pausa. Nel 1991 esce \"Seven Drones\", con cui si cala nelle atmosfere meditative della musica ambient.\nLe reunion dei Gong ed i gruppi satelliti.\nLa prima grande riunione dei Gong era avvenuta il 28 maggio del 1977 all'ippodromo di Parigi, in un concerto che dur\u00f2 diverse ore a cui parteciparono la maggior parte dei musicisti nuovi e \"storici\" della band articolati in diverse formazioni. Alcuni brani dell'evento vengono pubblicati nel 1977 nell'album doppio \"Gong est Mort, Vive Gong!\". Nel 1977 e nel 1978 i \"Planet Gong\", composti da Daevid, Gilli e alcuni componenti dei britannici Here and Now, avevano eseguito una serie di concerti tra cui quello di Tolosa. Alcuni dei brani vengono registrati nell'album \"Floating anarchy live 1977\", che viene pubblicato nel 1978 e contiene diversi inediti. Fra questi una rivisitazione di \"Stoned Frankestein In The Land Of Flip\" di \"Banana Moon\", ribattezzato \"The Stone Inno\", \"L'Inno degli Sballati\".\nI temi della mitologia Gong erano stati ripresi nella collaborazione di Allen con i New York Gong, sebbene il sound di questi subisse influenze punk. Dopo il ritorno di Allen in Australia, le riunioni dei Gong diventano sempre pi\u00f9 sporadiche, ma nell'ottobre del 1989 Daevid Allen mette assieme i Gongmaison, con Malherbe ed altri nuovi musicisti, che pubblicano un album registrato in studio, l'eponimo \"Gongmaison\", e uno dal vivo, registrato al festival di Glastonbury dello stesso anno. La Gong Global family si rianima e le varie band satelliti ricominciano ad esibirsi.\nIl ritorno in studio dei Gong.\nSi arriva cos\u00ec al primo vero lavoro dei Gong dai tempi di \"Gazeuse!\", \"Shapeshifter\", registrato tra il 1991 ed il 1992. La band nasce dalle ceneri dei Gongmaison, cui si aggiunge il redivivo Pip Pyle. Nel 1993 esce \"Live On TV 1990\", registrato dai nuovi Gong con Gilli Smyth in uno spettacolo televisivo nel 1990. Nel 1994 viene realizzata a Londra la riunione per il venticinquesimo anniversario della nascita del gruppo, l'evento viene inciso nel doppio CD live \"25th Birthday Party\" pubblicato nel 1995, la formazione comprende molti dei musicisti della trilogia di Radio Gnome.\nNel marzo del 1996 i Gong fanno il loro primo tour nel Nordamerica, la formazione comprende Allen, Smyth, Malherbe, Howlett, Pyle e Steffi Sharpstrings, cui ne fa seguito uno nel Regno Unito in aprile ed uno in Giappone in giugno. Nel 1998 esce il doppio CD \"Family Jewels\", una compilation che contiene materiale inedito. Nel frattempo Daevid Allen, a cavallo tra gli anni novanta e gli anni duemila, lavora con altre band della \"Family\", tra gli altri gli University of Errors, i Goddess T &amp; Canterbury Family, i Magick Brothers, i Brainville, i Guru &amp; Zero, la Invisible Opera Company Of Tibet e gli Ex (da non confondere con la band punk olandese The Ex). Nel 2000 esce il nuovo album in studio dei Gong \"Zero to Infinity\", seguito dai live \"Live 2 Infinitea\" dello stesso anno e \"OK Friends!\" e \"High Above the Subterania Club 2000\" usciti nel 2002.\nL'ultimo periodo di attivit\u00e0.\nNel 2003 insieme a Gilli, al figlio Orlando ed ai membri degli Acid Mothers Temple Kawabata Makoto e Cotton Casino, forma il gruppo \"you'N\u2019gong\" , un gioco di parole basato su \"Young Gong\", \"Giovane Gong\", dopo un tour europeo mixano in Australia i brani del tour per l'album \"Acidmotherhood\", pubblicato nel marzo del 2004. A partire dal 2004, su invito della Voiceprint Records, Allen ha fatto pubblicare diversi album dalla Bananamoon Obscura, contenenti un'ampia mole di materiale inedito registrato nel corso della sua intera carriera. Oltre ai suoi lavori da solista, sono contemplati quelli eseguiti con i vari gruppi di cui ha fatto parte.\nGli album di questa serie, destinati ai collezionisti, sono a tiratura limitata: per ognuno di essi ne sono state stampate 1.000 copie e non sono previste ristampe. Nel novembre del 2006, viene organizzato al Melkweg di Amsterdam un concerto dedicato ai fan dei vecchi Gong, a cui sono presenti molti dei membri delle classiche formazioni degli anni settanta. Questa riunione viene prolungata con una serie di concerti tenuti nel 2008.\nNel 2009 esce l'atteso album \"2032\", che vede per la prima volta dopo \"You\" Allen e Hillage registrare insieme in studio. Viene considerato come l'ideale continuazione dello stesso \"You\", riprendendo massicciamente le tematiche della mitologia Gong. Nello stesso anno Allen presta la sua voce alla canzone \"Clinique Veterinaire\" della band italiana Mariposa contenuta nell'eponimo album \"Mariposa\". Nel 2011 Allen, tra i vari progetti in piedi con le varie band in cui tuttora milita, ha eseguito una serie di concerti in maggio con gli University of Errors, il cui nuovo batterista \u00e8 il figlio Orlando Allen.\nLa malattia e la morte.\nSottoposto nel giugno 2014 ad un'operazione chirurgica per la rimozione di una cisti sul collo, questa si \u00e8 rivelata di natura tumorale, per cui ha affrontato un ciclo di radioterapia; a febbraio 2015 ha rivelato che il tumore si era ripresentato ed estesosi ai polmoni e che gli restavano circa sei mesi di vita. \u00c8 scomparso a marzo dello stesso anno all'et\u00e0 di 77 anni.\nDiscografia.\nCon gli University of Errors.\nVideo con gli University of Errors.\nN.B. Gli album della Bananamoon Obscura fanno parte di una serie a tiratura limitata per collezionisti legata alla Voiceprint Records. Per ciascun disco, contenente brani inediti, sono state prodotte 1.000 copie senza future ristampe."}
{"id": "1379738", "revid": "37401", "url": "https://it.wikipedia.org/wiki?curid=1379738", "title": "Christopher David Allen", "text": ""}
{"id": "1379742", "revid": "1543377", "url": "https://it.wikipedia.org/wiki?curid=1379742", "title": "Aprilia RST 1000 Futura", "text": "La RST 1000 Futura \u00e8 una motocicletta di grossa cilindrata (superiore a 600\u00a0cm\u00b3), tipologia \"Gran Turismo Sportiva\" prodotta dalla casa Aprilia. Venne presentata al salone di Monaco nel settembre del 2000 con una enorme sella che fungeva da fianchetto coprendo il telaietto posteriore in acciaio, non venne apprezzata dal pubblico per questa stranezza. Aprilia riusc\u00ec a raccogliere questa critica e a lanciare gi\u00e0 al MotorShow dello stesso anno la versione modificata con sella ridotta e fianchetti in tinta con il resto della carrozzeria.\n\u00c8 dotata di un motore bicilindrico a V di 60\u00b0 a 4 valvole e 2 candele di accensione (twin spark) per cilindro di produzione Rotax per una cilindrata complessiva di 997,62 cm\u00b3 e 84 KW (114 CV) di potenza massima. Lo stesso propulsore, in potenze diverse, equipaggia anche la Aprilia ETV 1000 Caponord e la Aprilia RSV 1000. Lo scarico era un \"due in uno\" con collettori in acciaio inossidabile e catalizzatore a norme Euro 1 con scarico centrale sottosella.\n\u00c8 stata prodotta negli anni dal 2001 al 2004 ed il prezzo \"chiavi in mano\" nel 2001 superava i 22 milioni di lire. L'alto costo di listino, le linee troppo spigolose per quel periodo e una certa somiglianza con la VFR 800 di casa Honda, dal costo pi\u00f9 contenuto della Futura, nonch\u00e9 discutibili politiche aziendali, ne hanno decretato la fine della produzione nel breve volgere di tre anni.\nCome accessori di serie erano rese disponibili due valigie laterali in tinta con la carrozzeria (max vel. sostenibile: 130 km/h). A richiesta era disponibile un copriserbatoio ed una borsa da serbatoio. La RST1000 Futura non aveva la disponibilit\u00e0 originale di montare un bauletto posteriore centrale. Sono usciti in seguito alcuni kit di trasformazione."}
{"id": "1379743", "revid": "1305772", "url": "https://it.wikipedia.org/wiki?curid=1379743", "title": "Perlman", "text": ""}
{"id": "1379745", "revid": "1305772", "url": "https://it.wikipedia.org/wiki?curid=1379745", "title": "Nigra", "text": "La parola Nigra indica:"}
{"id": "1379746", "revid": "44627", "url": "https://it.wikipedia.org/wiki?curid=1379746", "title": "Funzione multivoca", "text": ""}
{"id": "1379747", "revid": "599013", "url": "https://it.wikipedia.org/wiki?curid=1379747", "title": "Multifunzione", "text": ""}
{"id": "1379754", "revid": "834", "url": "https://it.wikipedia.org/wiki?curid=1379754", "title": "A.R.A.N.", "text": ""}
{"id": "1379755", "revid": "1573940", "url": "https://it.wikipedia.org/wiki?curid=1379755", "title": "Lasius niger", "text": "Lasius niger , \u00e8 una formica del genere \"Lasius\", comunemente detta formica nera o formica nera dei giardini, diffusa in tutta l'Europa ed in alcune parti del Nord America e dell'Asia. Si tratta di una specie molto diffusa sul nostro territorio e, per la sua facilit\u00e0 di allevamento e grande adattabilit\u00e0, \u00e8 molto conosciuta dagli allevatori di formiche.\nDescrizione.\nLe operaie presentano un addome semi-estensibile per contenere i liquidi zuccherini e sono lunghe circa dai 3 ai 5 millimetri; le regine possono arrivare a 9\u00a0mm.\nBiologia.\nSpecie monoginica, ovvero formata da un'unica regina, forma colonie con un numero variabile di individui tra le e le unit\u00e0. Pu\u00f2 anche formare in pleometrosi. Estremamente adattabili, nidificano nel terreno in piccoli nidi, e vanno in ibernazione nel periodo invernale.\nLe operaie si nutrono soprattutto della melata rilasciata da omotteri parassiti delle piante come afidi e cocciniglie, con cui vivono in simbiosi e proteggono dai predatori distribuendoli sulle piante nell'ambiente esterno al nido, le proteine invece le ottengono da insetti e aracnidi di piccole e medie dimensioni "}
{"id": "1379759", "revid": "117044542", "url": "https://it.wikipedia.org/wiki?curid=1379759", "title": "Luciano Damiani", "text": "Biografia.\nDopo gli studi artistici, grazie a una borsa di studio del Collegio Venturoli vinta nel 1941, completa la sua formazione all'Accademia di belle arti di Bologna, con Giorgio Morandi. Terminata l'Accademia inizia a lavorare come scenografo nel Teatro Soffitta dell'Universit\u00e0 di Bologna. Nel 1952 \u00e8 notato da Paolo Grassi e da Giorgio Strehler che lo vogliono come scenografo al Piccolo Teatro di Milano. Sar\u00e0 lui che disegner\u00e0 le scene pi\u00f9 memorabili degli spettacoli di Strehler, tra cui \"El nost Milan\", \"Vita di Galileo\", \"Le baruffe chiozzotte\", \"Il giardino dei ciliegi\", \"Il campiello\", \"La tempesta\" e \"La storia della bambola abbandonata\". Scenografie in cui il senso di sintesi ha il sopravvento sul decorativo, per creare una simbiosi tra spazio scenico e ambientazione drammatica. \nNonostante il lungo sodalizio artistico con Strehler, Damiani non manc\u00f2 di collaborare con altri registi, come Luigi Squarzina, Luca Ronconi e Vittorio Gassman. Rinnov\u00f2 radicalmente la scenografia italiana, segnando il passaggio dalla tradizionale scenografia bidimensionale della tela dipinta a quella tridimensionale costruita, caratterizzata da superfici materiche. Luciano Damiani, pu\u00f2 essere considerato, a tutti gli effetti, padre e inventore della scenografia moderna del XX secolo, oltre ad essere il primo in Italia a rivendicare l'autorit\u00e0 artistica del decoratore-scenografo, ottenendo, dopo diciotto anni di militanza, il riconoscimento ufficiale di questa professione, tramite l'attribuzione dei diritti d'autore.\nIn seguito si ciment\u00f2 nella regia teatrale, con l'allestimento di numerosi lavori, rappresentati anche fuori dall'Italia. Dal 1981 lavor\u00f2 per la realizzazione di un teatro proprio, chiamato Teatro di Documenti, sito in Roma, dove ebbe occasione di inscenare la propria idea di teatro: utopico, intimista, sperimentale. Nel suo teatro-gioiello ha dato vita ad una compagnia di repertorio, formata da diversi giovani interpreti, con la quale ha portato in scena svariati spettacoli: \"MC &amp; Lady\", \"Sipari di Autoritratto\", \"Amleto\", \"Il Padre de li santi\", \"La Mandragola\", \"Le Baccanti\", \"Sonetti lussuriosi\" ed altri, \nPremi e riconoscimenti.\nNel 1987 ha ricevuto il premio della critica teatrale; nel 1989 il premio Aldo Trionfo; nel 1996 la Maschera D'argento e nel 2008 il premio Franco Enriquez."}
{"id": "1379766", "revid": "263989", "url": "https://it.wikipedia.org/wiki?curid=1379766", "title": "OPJHL", "text": ""}
{"id": "1379773", "revid": "599013", "url": "https://it.wikipedia.org/wiki?curid=1379773", "title": "182\u00ba Reggimento fanteria corazzato &quot;Garibaldi&quot;", "text": "Il 182\u00ba Reggimento fanteria corazzato Garibaldi fu l'erede diretto della formazione partigiana Divisione italiana partigiana Garibaldi (Montenegro) e successivamente del Reggimento Fanteria Garibaldi di Viterbo dal 1945 assegnato alla Divisione meccanizzata \"Folgore\" e dal 1949 con sede a Sacile presso la caserma di via Fasan intitolata allo scrittore triestino e volontario irredentista Scipio Slataper.\nDal 1\u00ba novembre 1958 assunse la denominazione 182\u00ba Reggimento Fanteria Corazzato Garibaldi costituito dall'XI Battaglione Bersaglieri e dal XIII Battaglione Carri (in precedenza il numero ordinativo del battaglione era XXI). Come segno dell'origine garibaldina i militari del Reggimento portarono prima il fazzoletto rosso al collo che successivamente fu sostituito da una cravatta rossa.\nStoria.\nLe origini.\nIl Reggimento traeva origine dalla Divisione partigiana \"Garibaldi\", costituita il 2 dicembre 1943 in Montenegro, dall'unione dei resti di due Divisioni italiane ivi dislocate e che, dopo l'armistizio dell'8 settembre 1943, si erano rifiutate di arrendersi ai tedeschi: la Divisione di fanteria \"Venezia\" e la Divisione alpina \"Taurinense\".\nLa Divisione \"Garibaldi\" combatt\u00e9 in Sangiaccato, Montenegro, Bosnia-Erzegovina, Serbia e Dalmazia, aggregata al II Korpus dell'Esercito Popolare di Liberazione della Jugoslavia. Nel marzo 1945 fece ritorno in Italia dove prese parte alla fase finale della Guerra di Liberazione, meritando, per le operazioni in Jugoslavia dall'8 settembre 1943 al rientro in Italia la medaglia d'oro al valor militare.\nAl termine del conflitto prese sede a Viterbo dove viene ristrutturato in Reggimento \"Garibaldi\", raccogliendo nelle sue fila, oltre ai militari gi\u00e0 impiegati in Jugoslavia, numerosi reduci della prigionia ed ex partigiani; gran parte del personale proviene dalle truppe alpine, tanto da formare due Battaglioni alpini, mentre un terzo Battaglione viene composto da fanti:\nNel settembre 1945 venne inquadrato nel Gruppo di Combattimento \"Folgore\", grande unit\u00e0 erede della 184\u00aa Divisione paracadutisti \"Nembo\", che aveva partecipato alla Guerra di Liberazione come normale unit\u00e0 di fanteria. Nel mese successivo il Gruppo di Combattimento viene trasformato in Divisione fanteria \"Folgore\", perdendo definitivamente la connotazione paracadutista.\nNel corso dell'anno successivo il \"Garibaldi\" ha seguito i trasferimenti della Divisione \"Folgore\" in Toscana e poi in Friuli Venezia Giulia.\nCirca il 60% della forza del reggimento era costituito da truppe alpine e il primo comandante del reggimento fu il Colonnello Carlo Ravnich ed il reggimento mantenne una fisionomia alpina, adottando delle specifiche mostrine dove le fiamme verdi alpine erano sovrapposte alla mostrina da paracadutista (ala e gladio oro su fondo azzurro) del \"Nembo\". Anche il fregio da cappello era caratteristico poich\u00e9 era un fregio da alpini ma metallico e con l'effige in rosso di Garibaldi nel tondino portanumero. Per un certo periodo venne mantenuto anche in Italia il fazzoletto rosso portato al collo in Jugoslavia, che verso il 1948 venne sostituito dalla cravatta rossa che diventer\u00e0 tradizionale del reggimento.\nNella primavera del 1946 il Reggimento, di stanza a Firenze, venne trasferito per alcuni mesi in Sicilia ed utilizzato di rinforzo alle unit\u00e0 di sicurezza interna presenti nell'isola per una breve campagna contro i separatisti siciliani. Dal 1944 al 1946 in Sicilia ci fu una vera e propria guerriglia nel corso della quale vennero utilizzati anche carri armati e cannoni da 100/17 e ai separatisti, oltre che decine di fucili, mitragliatori e mitragliatrici, centinaia di bombe a mano e migliaia di proiettili furono catturati anche cannoni da 47/32 e con un notevole numero di morti e uccisiioni spesso bestiali, come il caso di otto carabinieri sgozzati che sarebbero poi stati decorati di medaglia d'oro al valor militare dell'Arma dei Carabinieri con decreto presidenziale n. 98 del 5 aprile 2016; Le due divisioni di sicurezza interna \"Sabauda\" e \"Aosta\" avevano compiti principalmente di presenza sul territorio, affiancando Carabinieri e le Polizia di Stato, mentre al \"Garibaldi\" furono affidate le azioni pi\u00f9 specificamene di controguerriglia, poich\u00e9 ritenuto, data l'esperienza nei Balcani, il reparto pi\u00f9 adatto dell'intero esercito in questi ambiti. Successivamente avendo perso il fenomeno separatista di importanza, il Garibaldi rientrato a Firenze, venne trasferito prima a Pordenone e poi a Sacile, mantenendo un piccolo distaccamento, con compiti addestrativi, presso la caserma Cadorin a Ponte della Priula in provincia di Treviso.\n1948-1958 - Reggimento di fanteria.\nIl 1\u00ba dicembre 1948 il Reggimento cede il personale alpino alle unit\u00e0 alpine che si stavano ricostituendo e viene riorganizzato come un normale reggimento di fanteria, articolato su:\nIl 1\u00ba dicembre 1948 il reggimento venne ridenominato 182\u00ba Reggimento fanteria \"Garibaldi\", perdendo la fisionomia alpina rimanendo inserito nella Divisione di fanteria \"Folgore\". Il numero 182, inedito nella lista dei tradizionali reggimenti di fanteria, \u00e8 stato probabilmente scelto per \"vicinanza\" con l'altro reggimento di fanteria della \"Folgore\", il 183\u00ba Reggimento fanteria \"Nembo\".\nEssendo inquadrato nella Divisione \"Folgore\", unit\u00e0 di prima schiera posta a presidio del confine orientale, il Reggimento, in caso di conflitto, avrebbe avuto il compito prioritario di affrontare ed arginare l'invasione delle forze del Patto di Varsavia, in particolare nel settore della pianura di Gorizia.\nNel 1949 il 182\u00b0 \"Garibaldi\" viene trasferito presso la caserma Slapater di Sacile allora in provincia di Udine.\n1958-1976 - Reggimento corazzato.\nIn aderenza agli standard NATO, che prevedevano per ogni Divisione di fanteria la presenza di un raggruppamento corazzato, a composizione mista meccanizzata-corazzata, sul finire degli anni cinquanta vennero costituiti dei Reggimenti corazzati da assegnare uno per ogni Divisione di fanteria. Per la Divisione \"Folgore\" ad assumere tale nuovo ruolo proprio il 182\u00b0 \"Garibaldi\", che venne ristrutturato su un Battaglione bersaglieri (componente meccanizzata) e un Battaglione carri (componente corazzata) ed assume la denominazione di 182\u00ba Reggimento fanteria corazzato \"Garibaldi\".\nAlle dipendenze del Reggimento vennero posti il I Battaglione bersaglieri e il III Battaglione carri ceduti dal 1\u00ba Reggimento bersaglieri (di Civitavecchia). Il III Battaglione carri venne ridenominato inizialmente II Battaglione carri e nel 1959 divenne XXI Battaglione carri. Da questo momento vennero adottate dal reggimento le fiamme cremisi per il battaglione bersaglieri e quelle rosso-blu per il battaglione carri. Per tutti rimaneva in uso la cravatta rossa.\nNel 1961 il I Battaglione bersaglieri venne ridenominato XXIII e, nel 1964 XI Battaglione bersaglieri. Nel 1961 il XXI Battaglione carri venne ridenominato XIII Battaglione carri.\nLo scioglimento nel 1976.\nIl 15 luglio 1976, in seguito alla ristrutturazione dell'Esercito che prevedeva l'abolizione dei Reggimenti e la creazione di Battaglioni autonomamente operativi, il 182\u00ba Reggimento \"Garibaldi\" venne sciolto, lasciando in vita i due Battaglioni dipendenti, che da questo momento, trasferiti in altre sedi con dipendenza gerarchica diversa, avranno vita autonoma e distinte vicende ordinative. La cravatta rossa sar\u00e0 ereditata dal solo XI battaglione bersaglieri.\nIl 182\u00b0 \u00e8 stato un reggimento atipico per tanti particolari essendo stato l'unico reggimento di fanteria solitario, poich\u00e9 non\u00e8 \u00e8 mai esistito un 181 gemello; prima di ricevere il numero 182 port\u00f2 mostrine e cappello alpino, in ricordo della Divisione \"Taurinense\" e non ebbe mai, come 182\u00ba Reggimento, mostrine proprie, avendo utilizzato, dal 1946 al 1958, le mostrine del \"Nembo\", per poi utilizzare a partire dal 1959, dopo essere stato riconfigurato come reggimento corazzato, quelle dei carristi e quelle dei bersaglieri.\nXIII Battaglione carri.\nIl XIII Battaglione carri venne costituito nel 1941 dal deposito del 31\u00ba reggimento carri e partecip\u00f2 nel 1942 alla guerra nel deserto egiziano inquadrato nel 132\u00ba Reggimento fanteria carrista della Divisione corazzata \"Ariete\" (132^), prendendo parte ai seguenti fatti d'arme:\nIl XIII fu ricostruito (per ridenominazione del preesistente XXI battaglione carri) nel 1961 ed inquadrato nel 182\u00ba Reggimento corazzato \"Garibaldi\" come riserva della Divisione \"Folgore\" ed equipaggiato con carri medi M47 Patton.\nDopo lo scioglimento del 182\u00ba Reggimento \"Garibaldi\" il XIII Battaglione carri dopo aver mutato la sua denominazione in 13\u00ba Battaglione carri \"M.O. Pascucci\", in memoria del tenente Luigi Arbib Pascucci, \u00e8 stato trasferito nella Caserma \"Fratelli De Carli\" a Cordenons, in provincia di Pordenone, posto alle dipendenze della Brigata meccanizzata \"Brescia\" della Divisione meccanizzata \"Mantova\", per poi passare nel 1986 alla 132\u00aa Brigata corazzata \"Ariete\". Il 10 dicembre 1989 il 13\u00ba Battaglione carri \"M.O.Pascucci\" venne posto in posizione quadro passando alle dipendenze della Brigata meccanizzata \"Mantova\", per essere poi sciolto definitivamente il 31 marzo 1991.\nXI Battaglione bersaglieri.\nFu costituito nel 1910 quale XI Battaglione ciclisti. Ha partecipato alla prima guerra mondiale dal 1915 al 1918, inquadrato nell'11\u00ba Reggimento Bersaglieri.\nLe principali battaglie:\nFu disciolto nel 1920 ma fu ricostituito nel 1964 ed inquadrato nel 182\u00ba Reggimento corazzato \"Garibaldi\".\nDopo lo scioglimento del 182\u00ba Reggimento \"Garibaldi\" l'XI Battaglione bersaglieri, ne eredit\u00f2 la Bandiera di guerra con le relative decorazione e le tradizioni, tra cui la cravatta rossa, mutando denominazione in 11\u00ba Battaglione bersaglieri \"Caprera\" e venne trasferito nella caserma Leccis a Orcenico di Zoppola in provincia di Pordenone alle dipendenze dell'8\u00aa Brigata meccanizzata \"Garibaldi\" della Divisione corazzata \"Ariete\".\nCon il ripristino del livello reggimentale nell'Esercito Italiano, il 30 settembre 1992 nella sede di Aviano venne ricostituito l'11\u00ba Reggimento bersaglieri, le cui tradizioni erano state custodite, dal 1\u00ba novembre 1975, dal 27\u00ba Battaglione bersaglieri \"Jamiano\". Successivamente l'11\u00ba Reggimento bersaglieri venne trasferito nella caserma \"Leccis\" a Orcenico Superiore, frazione del comune di Zoppola in provincia di Pordenone, inquadrando, nel 1997 al posto del 27\u00ba Battaglione bersaglieri \"Jamiano\", ereditando dall'11\u00ba Battaglione bersaglieri \"Caprera\" l'uso della cravatta rossa.\nAraldica del 182\u00ba Reggimento Fanteria Corazzato Garibaldi.\nSintesi.\nLa storia del 182\u00ba Reggimento Fanteria Corazzato \"Garibaldi\" offre numerosi elementi alla rilevanza araldica, tra i quali:\nQuesti elementi opportunamente distribuiti secondo la precedenza araldica e la rilevanza dei fatti, comporranno lo stemma proprio del 182\u00ba Reggimento Fanteria Corazzato \u201cGaribaldi\u201d.\nDeduzioni per la blasonatura.\nI Scudo\nII Fregio: dell'Arma di fanteria, specialit\u00e0 corazzata.\nIII Ornamenti esteriori dello scudo: nastro d'azzurro filettato d'oro.\nIV Motto: \u00ab\u00bb."}
{"id": "1379775", "revid": "767487", "url": "https://it.wikipedia.org/wiki?curid=1379775", "title": "Royal Bank Cup", "text": "La Royal Bank Cup \u00e8 un torneo a cadenza annuale (sponsorizzato dalla Royal Bank of Canada) che stabilisce il campione dalla Canadian Junior A Hockey League.\nNata nel 1995 \u00e8 la diretta discendente della Manitoba Centennial Cup.\nAttualmente \u00e8 organizzata come un girone all'italiana di cinque squadre con semifinali e finale. I partecipanti sono i vincitori delle leghe regionali e l'organizzatrice:\nStoria.\nNel maggio 1996 the l'edizione inaugurale si tenne a Melfort, Saskatchewan, continuando la tradizione di un campionato National Junior \u2018A'. Il Canada organizza competizioni di zona fra i vincitori dei vari campionati, che si contendono il diritto di rappresentare la regione alla Royal Bank Cup. I primi vincitori furono i Vernon Vipers della British Columbia Hockey League.\nDalla prima RBC Cup ogni torneo \u00e8 stato organizzato cos\u00ec come viene tuttora svolto. Giunti allaRoyal Bank Cup 2007, la dodicesima, 5 vincitori sono stati i campioni del Pacifico, 4 gli ospitanti, 1 volta i campioni Western, 2 i campioni Central. I campioni Eastern non hanno ancora mai vinto.\nI supplementari sono frequenti alla Royal Bank Cup, il match pi\u00f9 lungo si disput\u00f2 alla Royal Bank Cup 2007 fra i Camrose Kodiaks dell'Alberta Junior Hockey League ed i Prince George Spruce Kings della British Columbia Hockey League. I Spruce Kings vinsero 3-2 al 5\u00b0 supplementare. La partita dur\u00f2 lasted 146:01, poco pi\u00f9 corto dell'incontro record nella Canadian Junior Hockey League in Toronto Jr. Canadiens-Pickering Panthers nel 2007 nei playoff dell'Ontario Provincial Junior A Hockey League (154:32)."}
{"id": "1379778", "revid": "287204", "url": "https://it.wikipedia.org/wiki?curid=1379778", "title": "Aragosta (araldica)", "text": "In araldica l'aragosta compare raramente, per lo pi\u00f9 nell'araldica civica. \nPosizione araldica ordinaria.\nL'aragosta, come anche il gambero si rappresenta abitualmente montante, cio\u00e8 posta in palo con la testa in alto."}
{"id": "1379791", "revid": "1543377", "url": "https://it.wikipedia.org/wiki?curid=1379791", "title": "Nematonereis unicornis", "text": "Nematonereis unicornis (Schmarda, 1861) \u00e8 un anellide policheto della famiglia degli Eunicidi.\n\u00c8 un componente della comunit\u00e0 bentonica associata alla \"Posidonia oceanica\"."}
{"id": "1379792", "revid": "287204", "url": "https://it.wikipedia.org/wiki?curid=1379792", "title": "Ajatashatru", "text": ""}
{"id": "1379794", "revid": "729019", "url": "https://it.wikipedia.org/wiki?curid=1379794", "title": "Spea Engineering", "text": "Spea Engineering S.p.A. (gi\u00e0 Spea Ingegneria Europea S.p.A.), acronimo di Societ\u00e0 Progettazioni Edili Autostradali, societ\u00e0 del Gruppo Atlantia S.p.A., \u00e8 una azienda italiana che opera nel settore dell'ingegneria delle infrastrutture, sviluppa servizi integrati di ingegneria nel settore delle infrastrutture di trasporto: progetti, direzione dei lavori, monitoraggio e manutenzione.\nStoria.\nNasce nel 1961, a Milano, inglobando il preesistente servizio tecnico dell'Impresa Italstrade S.p.A. con lo scopo di creare un soggetto capace di portare soluzione a tutti i problemi inerenti alle varie fasi di costruzione delle autostrade italiane, cos\u00ec da soddisfare le esigenze del programma di espansione nazionale. Tale piano prevedeva il potenziamento della rete per circa 2500 chilometri tra cui la costruzione della A1 Milano - Napoli, delle autostrade liguri, della dorsale adriatica A14 Bologna - Canosa e della A16 Napoli - Canosa.\nSuccessivamente Spea lavora alla \"Mestre - Vittorio Veneto\", all'autostrada dei Trafori, alla A23 Udine - Tarvisio e per le altre concessionarie del gruppo finalizzando la A5 Aosta - Monte Bianco, la tangenziale di Napoli, l'adeguamento della \"Napoli - Salerno\" ed il raddoppio della A6 Torino - Savona. Nello stesso periodo si avviano anche gli studi progettuali per la nuova \"A1 Bologna - Firenze\". La Societ\u00e0, che diviene privata nel 1999 nell'ambito della cessione da parte dello Stato dell'intero gruppo Autostrade, procede, forte del nuovo assetto finanziario, quale protagonista nei vari interventi di rilevanza nazionale progettando, tra gli altri, gli ampliamenti a terza corsia della tratta A14 Rimini - Pedaso, della A9 Como - Lainate, della Firenze Nord - Valdarno e realizzando le nuove quarte corsie della A4 Milano - Bergamo e della A1 Modena - Bologna.\nDalla fondazione ad oggi sono stati infatti elaborati progetti stradali per circa 5000 chilometri inclusivi di gallerie, ponti e viadotti per oltre 1000 chilometri. Oltre che nel mercato interno, Spea ha operato in oltre 20 paesi stranieri realizzando per diverse committenti autovie, ferrovie, aeroporti, interventi urbanistici e studi ambientali."}
{"id": "1379795", "revid": "767487", "url": "https://it.wikipedia.org/wiki?curid=1379795", "title": "Carnascialia", "text": "Carnascialia \u00e8 stato un progetto musicale fondato da Pasquale Minieri e Giorgio Vivaldi che prosegue il percorso di ricerca musicale cominciato con il Canzoniere del Lazio e continuato con il primo album solista di Mauro Pagani.\nAlla formazione del disco dell'ex PFM si aggiungono alcuni tra i pi\u00f9 celebri jazzisti in circolazione (Maurizio Giammarco, Danilo Rea, Roberto Della Grotta) e l'intero \"ensemble\" del Canzoniere del Lazio.\nIl gruppo si d\u00e0 il nome di \"Carnascialia\", incide un album omonimo e parte per due tourn\u00e9e; partecipa inoltre al concerto in memoria di Demetrio Stratos suonando \"Europa Minor\", dall'album \"Mauro Pagani\"."}
{"id": "1379812", "revid": "78273", "url": "https://it.wikipedia.org/wiki?curid=1379812", "title": "Melanzane alla Parmigiana", "text": ""}
{"id": "1379815", "revid": "709565", "url": "https://it.wikipedia.org/wiki?curid=1379815", "title": "Tom Tykwer", "text": "Biografia.\nInizia fin da bambino a girare dei film in Super 8. Nel 1988, all'et\u00e0 di 23 anni, diventa direttore del cinema \"Movimento di Berlino\". Per la televisione tedesca realizza una serie di ritratti dedicati ai registi Aki Kaurism\u00e4ki, Wim Wenders, Peter Greenaway e Lars von Trier.\nDopo aver diretto alcuni cortometraggi, debutta nel 1993 con il suo primo lungometraggio \"La mortale Maria\" seguito da \"Sognatori d'inverno\" del 1997, ma conosce la fama internazionale grazie al film \"Lola corre\", film che riceve molte critiche positive e vari riconoscimenti. Nel 1994 fonda una casa di produzione chiamata X-Filme.\nNel 2002 la Miramax produce il suo film intitolato \"Heaven\", basato su una sceneggiatura del regista polacco Krzysztof Kie\u015blowski e girato tra Torino e la Toscana.\nNel 2006 dirige \"Profumo - Storia di un assassino\", adattamento per il grande schermo del capolavoro di Patrick S\u00fcskind \"Il profumo\", e nel 2009 \"The International\", un thriller politico sullo strapotere delle banche multinazionali ispirato ai modelli di Pakula e Schlesinger.\nNei suoi film \u00e8 sempre presente il potere e la corruzione che schiacciano l'essere umano e lo rendono impotente di fronte agli avvenimenti. Nei film girati in Italia (\"Heaven\" e \"The International\") vengono criticati i Carabinieri, i vertici dei quali sono descritti come corrotti.\nNel 2008 collabora con Quentin Tarantino in \"Bastardi senza gloria\" per la traduzione dei dialoghi in tedesco.\nNel 2010 dirige \"Drei\", che viene presentato in concorso alla 67\u00aa Mostra internazionale d'arte cinematografica di Venezia."}
{"id": "1379817", "revid": "22475", "url": "https://it.wikipedia.org/wiki?curid=1379817", "title": "Idotea hectica", "text": "Idotea hectica \u00e8 un crostaceo malacostraco della famiglia Idoteidae.\n\u00c8 un componente della comunit\u00e0 bentonica associata alla \"Posidonia oceanica\"."}
{"id": "1379819", "revid": "155613", "url": "https://it.wikipedia.org/wiki?curid=1379819", "title": "Cimitero greco-ortodosso di Livorno", "text": ""}
{"id": "1379821", "revid": "339392", "url": "https://it.wikipedia.org/wiki?curid=1379821", "title": "Calibro ventesimale", "text": ""}
{"id": "1379828", "revid": "767487", "url": "https://it.wikipedia.org/wiki?curid=1379828", "title": "D\u00e2mbovicioara", "text": "D\u00e2mbovicioara \u00e8 un comune della Romania di 949 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 3 villaggi: Ciocanu, D\u00e2mbovicioara, Podu D\u00e2mbovi\u021bei.\nConfina a nord e ad est con il distretto di Bra\u0219ov."}
{"id": "1379829", "revid": "287204", "url": "https://it.wikipedia.org/wiki?curid=1379829", "title": "Dambovicioara", "text": ""}
{"id": "1379830", "revid": "1568601", "url": "https://it.wikipedia.org/wiki?curid=1379830", "title": "Ghiacciaio dell'Allalin", "text": "Il ghiacciaio dell'Allalin (in tedesco \"Allalingletscher\") si trova in Svizzera nel canton Vallese. Si trova ad ovest del lago Mattmark nella valle Saastal. Misura 6,3 chilometri di lunghezza e raggiunge una larghezza di 1,5 chilometri. La sua superficie \u00e8 di circa 9.3\u00a0km\u00b2.\nDescrizione.\nIl ghiacciaio \u00e8 alimentato dai nevai arroccati sul versante sud del Strahlhorn (4.190\u00a0m). Inizia con una discesa sull'asse nord-est prima di svoltare verso est, essendo la sua discesa verso nord bloccata dal monte Allalinhorn (4.027\u00a0m). Ad ovest il ghiacciaio dell'Allalin \u00e8 collegato al ghiacciaio di Mellich attraverso il passo Allalin (\"Allalinpass\") (3.564\u00a0m). La lingua del ghiacciaio termina ad ovest della diga del lago Mattmark ad una altezza di circa 2.750\u00a0m (estate 2007).\nDal ghiacciaio nasce il torrente Saaser Vispa che percorre la Saastal prima di terminare nel Rodano.\nVariazioni frontali recenti.\nA partire dal 1988 il ghiacciaio \u00e8 regredito di circa un chilometro.\nDisgrazia del Mattmark.\nIl 30 agosto del 1965 alle ore 16:30 una parte importante del ghiacciaio dell'Allalin, pari a un fronte di 1\u00a0km e a un volume di 2 milioni di metri cubi tra ghiaccio e detriti, si stacc\u00f2 in blocco dal corpo principale e scivol\u00f2 gi\u00f9 nel lago Mattmark a quota 2.100 metri, seppellendo sotto una coltre di ghiaccio spessa decine di metri un intero cantiere di operai; perirono 88 lavoratori, di cui 56 salariati stagionali italiani (quasi tutti veneti o meridionali), che stavano ultimando la costruzione della diga di contenimento del lago. Al crollo di quel pezzo di ghiacciaio sopravvissero solo 5 persone mentre la diga, grazie a uno sperone roccioso che fren\u00f2 la valanga, non sub\u00ec grossi danni."}
{"id": "1379837", "revid": "56818", "url": "https://it.wikipedia.org/wiki?curid=1379837", "title": "Sindrome di Wolff Parkinson White", "text": ""}
{"id": "1379840", "revid": "228587", "url": "https://it.wikipedia.org/wiki?curid=1379840", "title": "Limnoria mazzellae", "text": "La Limnoria mazzellae (Cookson &amp; Lorenti) \u00e8 un crostaceo malacostraco della famiglia Limnoridae.\n\u00c8 un componente della comunit\u00e0 bentonica associata alla \"Posidonia oceanica\"."}
{"id": "1379850", "revid": "1929898", "url": "https://it.wikipedia.org/wiki?curid=1379850", "title": "IPod classic", "text": "L'iPod classic, fino al 5 settembre 2007 noto semplicemente come iPod, \u00e8 stata la prima linea del lettore musicale prodotto da Apple.\nIl suffisso \"classic\" \u00e8 stato introdotto nel 2007 per non essere confuso con gli altri modelli di iPod.\nIl 9 settembre 2014, Apple, durante la presentazione dei nuovi iPhone 6, iPhone 6 Plus e dell'Apple Watch, ha rimosso definitivamente dallo Store l'iPod classic, decretandone cos\u00ec la sua fine.\nPrima generazione.\nL'iPod di prima generazione \u00e8 stato presentato e messo in commercio il 23 ottobre 2001; prima della commercializzazione, era noto col nome in codice di \"dulcimer\".\nLa sigla finale del nome \u00e8 l'abbreviazione di \"1st Generation\", specifica cio\u00e8 la prima generazione di modelli di iPod classic.\nOriginariamente era dotato di un hard disk da 5 GB, in grado di memorizzare 1.000 canzoni in formato MP3 ed era compatibile solamente con i sistemi Macintosh. A differenza degli altri lettori di musica era molto leggero, grazie ad un hard disk da 1.8\" ultra sottile prodotto dalla Toshiba, e molto rapido nella gestione della libreria musicale, grazie ad un collegamento Firewire che lo rendeva 35 volte pi\u00f9 veloce dei collegamenti USB 1.1.\nPer la navigazione nei menu e la gestione delle canzoni veniva utilizzata una rotella scorrevole, posta anteriormente all'apparecchio con un tasto \"OK\" centrale e 4 tasti ausiliari intorno alla rotella. La durata della batteria era stimata in 12 ore.\nIl 20 marzo 2002, Apple ha introdotto un modello da 10 GB compatibile con la vCard, permettendo in questo modo di visualizzare informazioni sincronizzate da un Mac.\nQuesto iPod nasconde un easter egg: \u00e8 possibile giocare a \"Brick\", un gioco molto simile a \"Breakout (videogioco)\", andando nel menu \"About\" e tenendo premuto \"Select per 5 secondi\". Cosa non strana, visto che Steve Jobs e Steve Wozniak avevano partecipato al progetto dello sviluppo della versione arcade di Breakout. I modelli successivi avranno Brick in \"Extra\" alla sezione \"Giochi\".\nSeconda generazione.\nL'iPod di seconda generazione \u00e8 stato presentato e messo in vendita il 17 luglio 2002.\nSeguendo il medesimo stile della prima generazione, venne ridisegnato il tasto \"Hold\", venne aggiunto un coperchio alla porta Firewire e la rotella meccanica venne sostituita con una touch-sensitive. Vennero inoltre arrotondati gli angoli e i bordi del lettore.\nLa seconda generazione era disponibile nei modelli da 5, 10 e 20 GB.\nLe nuove versioni divennero disponibili anche per l'ambiente Windows. Apple apport\u00f2 anche delle modifiche al firmware dell'iPod, per fornirlo di limitate capacit\u00e0 PDA. Tra la versione per Windows e la versione per Mac l'unica differenza era il metodo di formattazione dell'hard disk. La versione per Mac utilizzava l'HFS+, mentre quella per Windows la FAT32. I computer Macintosh erano in grado di riconoscere e utilizzare gli iPod Windows, mentre il contrario non era possibile, dato che Windows non era in grado di gestire il file system HFS+.\nNel dicembre 2002, Apple distribu\u00ec la prima edizione limitata di iPod, con le firme di Madonna, Tony Hawk o Beck incise nel retro.\nTerza generazione.\nL'iPod di terza generazione venne presentato e messo in commercio il 18 aprile 2003.\nPi\u00f9 sottile del precedente modello, la terza generazione di iPod classic presentava l'introduzione di una ghiera sensibile allo sfioramento. Non essendovi parti mobili, questo iPod risultava essere pi\u00f9 resistente e la presenza di polvere o sabbia non rappresentava pi\u00f9 un problema come nelle precedenti versioni del lettore. Con questa generazione scomparve anche la differenza tra versione Macintosh e Windows. Adesso Apple vendeva il lettore predisposto per essere utilizzato dagli utenti Macintosh, ma forniva un programma che permetteva agli utenti Windows di riformattarlo per poterlo utilizzare con il loro sistema operativo.\nScomparve la versione da 5 GB e i modelli disponibili rimasero quelli da 15, 20 e 30 GB. Per i modelli da 20 e 30 GB, Apple forniva anche una base (Il Dock) ove riporre l'iPod durante la ricarica della batteria e l'aggiornamento della libreria musicale. Gli utenti Macintosh collegavano il lettore al computer utilizzando il cavo Firewire, mentre gli utenti Windows potevano utilizzare un cavo USB se non disponevano di una porta Firewire. Gli utenti Macintosh utilizzavano il programma iTunes fornito dalla stessa Apple insieme al sistema operativo per gestire il lettore, mentre gli utenti Windows dovevano utilizzare programmi come Musicmatch. Questi programmi non erano pensati per essere utilizzati in combinazione con l'iPod e quindi non erano n\u00e9 semplici da usare quanto iTunes n\u00e9 comodi.\nIl nuovo iPod era dotato di tasti retroilluminati per permettere un agevole utilizzo anche in condizioni di scarsa illuminazione.\nL'8 settembre 2003, il modello da 15 GB venne sostituito con uno da 20 GB e quello da 30 GB venne potenziato con uno da 40 GB.\nVerso la fine di ottobre dello stesso anno, Apple present\u00f2 la versione per Windows di iTunes, per consentire anche agli utenti del sistema operativo della Microsoft di utilizzare un programma progettato per essere abbinato con l'iPod. Successivamente, Apple elimin\u00f2 il modello da 10 GB e immise il modello da 40 GB.\nLa durata della batteria venne ridotta a 8 ore.\nQuarta generazione.\nL'iPod di quarta generazione \u00e8 stato presentato e venduto a partire dal 19 luglio 2004.\nLa novit\u00e0 pi\u00f9 importante rispetto alla versione precedente \u00e8 l'inglobalzione dei tasti nella ghiera girevole, gi\u00e0 presente sull'iPod mini. Venne ulteriormente ridotto lo spessore e il prezzo scese sia per il modello da 20 GB che per quello da 40 GB. L'autonomia dichiarata dal produttore passa da 8 ore a 12 ore.\nIl 26 ottobre venne presentata un'edizione speciale, chiamata iPod U2 Special Edition.\niPod photo.\nL'iPod photo (potremmo definirlo iPod 4,5 G) \u00e8 una versione del lettore di musica digitale iPod dell'Apple dotato della capacit\u00e0 di riprodurre immagini e fornito di un display a colori per mostrare un'anteprima delle immagini memorizzate. L'iPod photo \u00e8 dotato di un hard disk da 40 o 60 GB (a seconda del modello) e di un'uscita video-composita utilizzata per collegare il dispositivo a un televisore. La batteria \u00e8 dotata di una capacit\u00e0 maggiore rispetto al modello standard. La batteria di maggior capacit\u00e0 consente all'iPod photo un'autonomia maggiore del modello base, infatti \u00e8 in grado di riprodurre musica per 15 ore, a differenza del modello base che ha un'autonomia dichiarata di 12 ore. L'iPod photo pesa 8 grammi in pi\u00f9 del modello base (da 40 GB) ed \u00e8 1,5 millimetri pi\u00f9 spesso.\nIl dispositivo utilizza, per la sincronizzazione della musica e delle immagini, iTunes. Su sistema operativo macOS, iTunes recupera le immagini da sincronizzare da iPhoto, mentre sul sistema operativo Microsoft Windows, le immagini vengono prelevate dalla cartella \"Immagini\" all'interno di \"Documenti\". Se \u00e8 installato Adobe Photo Elements, iTunes \u00e8 in grado di utilizzare la libreria del programma. iPod photo \u00e8 in grado di riconoscere le immagini nei formati JPEG, BMP, GIF, TIFF e PNG. In caso di visualizzazione di immagini, il produttore dichiara 5 ore di autonomia. Il lettore non \u00e8 per\u00f2 in grado di interfacciarsi direttamente alle macchine fotografiche digitali n\u00e9 di leggere le schede di memoria da queste utilizzate. Questa mancanza viene segnalata dagli utenti come la principale pecca del prodotto. Sebbene esistano prodotti che, collegandosi all'iPod, gli consentano di leggere le schede di memoria, questi prodotti vanno acquistati a parte.\nInizialmente, il lettore si chiamava iPod Photo, ma in seguito Apple decise di adeguarsi stilisticamente all'iPod mini e quindi rinomin\u00f2 il lettore iPod photo. Alla fine di giugno del 2005, Apple ha eliminato il vecchio iPod con lo schermo in scala di grigio e ha rinominato l'iPod photo semplicemente in iPod. C'\u00e8 stato anche un taglio dei prezzi di circa 60 euro, portando il lettore a costare 319 euro. La stessa cosa \u00e8 avvenuta per l'iPod U2, al quale \u00e8 stato aggiunto lo schermo a colori ed un'autonomia maggiore (da 12 a 15 ore).\niPod U2.\nL'iPod U2 \u00e8 un'edizione speciale dell'iPod realizzato in collaborazione con la band irlandese U2. \u00c8 di colore nero ed \u00e8 dotato di una ghiera rossa. Nel lato posteriore vi sono le firme dei quattro componenti della band. Nella scatola \u00e8 incluso un coupon da utilizzare sull'iTunes Music Store per acquistare a prezzo scontato un cofanetto contenente tutti i successi della band. Il prodotto \u00e8 stato venduto a un prezzo maggiorato di 60 euro rispetto all'iPod classic normale; il valore del coupon contenuto \u00e8 di 50 euro. L'acquisto di questa versione viene ritenuto conveniente per gli utenti fan degli U2 indirizzati all'acquisto cofanetto.\nQuinta generazione.\nL'iPod di quinta generazione, comunemente chiamato iPod video, \u00e8 stato presentato il 12 ottobre 2005.\nIl lettore andava a sostituire il precedente lettore iPod photo che aveva capacit\u00e0 minore, schermo pi\u00f9 piccolo e con risoluzione inferiore. Aggiungeva inoltre la possibilit\u00e0 di visualizzare video, sia sullo schermo, sia sulla TV, mediante un cavo video venduto separatamente. I video dovevano avere uno specifico formato per poter essere riprodotti:\niPod 5.5.\nDa settembre 2006, furono disponibili le evoluzioni dei due modelli video: l'iPod video da 30 GB, pi\u00f9 sottile e l'iPod da 80 GB, che sostitu\u00ec quello da 60 GB, senza variazioni nelle dimensioni.\nInoltre, sull'iTunes Store furono disponibili 14 giochi per iPod video con il software aggiornato alla versione 1.2. Questi giochi potevano essere acquistati e installati sull'iPod direttamente da iTunes 7.2.\n\u00c8 stato anche rivisto il display per dotarlo del 60% di luminosit\u00e0 in pi\u00f9 rispetto al modello precedente. Inoltre \u00e8 stata integrata la funzionalit\u00e0 di ricerca, che consentiva all'utente di cercare un brano all'interno dell'iPod scrivendo le lettere tramite la ghiera cliccabile. Infine erano di serie dei nuovi giochi, oltre ai tre gi\u00e0 presenti nel modello precedente.\n\u00c8 l'ultima serie di iPod dotata del DAC Wolfson WM8758. In base a prove d'ascolto di diversi audiofili e a misurazioni elettriche sui parametri audio, \u00e8 considerata maggiormente fedele rispetto al DAC Cirrus che equipaggia la generazione successiva.\niPod U2.\nCome per la generazione precedente \u00e8 stata creata un'edizione U2 per l'iPod di quinta generazione. Restano serigrafate le firme sul retro. Tuttavia manca lo sconto per l'iTunes Store per l'acquisto della raccolta \"Complete U2\". C'\u00e8 un codice tuttavia che permette di scaricare un'esibizione video registrata a Chicago durante l'appena concluso Vertigo Tour.\nSesta generazione.\nL'iPod di sesta generazione \u00e8 stato presentato e venduto dal 5 settembre 2007.\nIl 5 settembre 2007, tramite una conferenza al Moscone Center di San Francisco, Steve Jobs ha presentato, insieme agli iPod nano e shuffle di nuova generazione e al nuovo nato di casa Apple, l'iPod touch, la nuova generazione di iPod video, ribattezzata iPod classic.\nIl modello entry level veniva presentato con un hard disk da 80 GB e con uno spessore ridotto rispetto alla precedente versione. \u00c8 stata presentata inoltre una versione con hard disk da 160 GB, solo leggermente meno spessa rispetto alla precedente generazione di iPod video. \u00c8 stato cambiato il chip audio con uno pi\u00f9 economico peggiorando leggermente la qualit\u00e0 audio.\nI prezzi ufficiali per il mercato europeo erano di 249 euro per il modello da 80 GB e di 349 euro per quello da 160 GB (poi diminuito a 247 euro). L'iPod classic, cos\u00ec come il nuovo iPod nano e l'iPod touch, presenta un'interfaccia completamente rinnovata e impreziosita dalla funzione Cover Flow, gi\u00e0 vista all'opera su iPhone e iTunes.\niPod classic 6.5.\nIl 9 settembre 2008, in un Apple Event straordinario denominato \"Let's Rock\", il CEO di Apple, Steve Jobs, annuncia l'uscita di scena dei precedenti modelli da 80 e 160 GB per far posto ad un unico modello di 120 GB (aggiornato l'anno successivo a 160 GB), con le stesse dimensioni del precedente 80 GB, disponibile nei colori Silver e nero. Nel nuovo iPod classic viene introdotta la funzionalit\u00e0 Genius, che permette di creare playlist casuali, il pi\u00f9 possibile conformi al brano iniziale. Attualmente la funzionalit\u00e0 Genius non \u00e8 presente sugli iPod classic precedenti da 80 e 160 GB. Il prezzo ufficiale dell'iPod da 120 GB per il mercato italiano era di \u20ac 200,00. Dal 9 settembre 2014, l'iPod classic non \u00e8 pi\u00f9 in vendita."}
{"id": "1379851", "revid": "110157", "url": "https://it.wikipedia.org/wiki?curid=1379851", "title": "Davide\u0219ti", "text": "Davide\u0219ti \u00e8 un comune della Romania di 2.950 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 3 villaggi: Conte\u0219ti, Davide\u0219ti, Voroveni."}
{"id": "1379853", "revid": "287204", "url": "https://it.wikipedia.org/wiki?curid=1379853", "title": "Davidesti", "text": ""}
{"id": "1379854", "revid": "124407486", "url": "https://it.wikipedia.org/wiki?curid=1379854", "title": "Giada (sommergibile)", "text": "Il Giada \u00e8 stato un sommergibile dapprima della Regia Marina ed in seguito della Marina Militare, appartenente \u2013 all'epoca della sua costruzione \u2013 alla Classe Platino.\nImpostato il 16 ottobre 1940 presso i Cantieri C.R.D.A di Monfalcone, varato il 10 luglio 1941 \u00e8 entrato in servizio il 6 dicembre successivo..\nAttivit\u00e0 bellica nel secondo conflitto mondiale.\nDopo l'entrata in servizio prese base a Cagliari, venendo sottoposto ad un periodo intensivo di addestramento per renderlo presto operativo.\nIl 5 giugno 1942, al comando del tenente di vascello Gaspare Cavallina, fu inviato in una zona di mare tra le Baleari ed il tratto di costa algerina compreso tra Capo Ferrat e Capo Bougaroni, per formare, unitamente ad altri tre sommergibili, uno sbarramento di contrasto all'operazione britannica \u00abHarpoon\u00bb, nell'ambito della Battaglia di mezzo giugno. Alle 4.40 del 14 giugno avvist\u00f2 18 tra trasporti e navi da guerra britanniche e scelse come bersaglio la portaerei HMS \"Eagle\": portatosi a metri navigando in superficie, il sommergibile lanci\u00f2 quattro siluri, immergendosi poi per eludere l'eventuale caccia antisommergibile; avvert\u00ec due forti detonazioni, ma non vi sono conferme di danneggiamenti. La caccia con bombe di profondit\u00e0 non produsse che danni lievi. Il \"Giada\" rientr\u00f2 alla base il 18 giugno.\nAd inizio agosto fu inviato tra l'Algeria, Ibiza e Maiorca, in un'area compresa tra i meridiani 1\u00b040' E e 2\u00b040' E. Il 10 agosto gli fu ordinato di segnalare qualunque avvistamento e di attaccare solo dopo: era infatti iniziata l'operazione britannica \u00abPedestal\u00bb, poi sfociata nella Battaglia di mezzo agosto, e si rendeva necessario che la formazione nemica fosse attaccata da numerosi sommergibili.\nAl sorgere del sole del 12 agosto 1942 rilev\u00f2 a grande distanza, tramite l'idrofono, motori di navi appartenenti ad una grossa formazione, e diresse quindi in emersione a tutta forza per avvicinarvisi; tuttavia fu individuato da un bombardiere Mitchel ed obbligato ad immergersi; lo scoppio di due bombe dell'aereo, per\u00f2, gli inflisse seri danni (tra l'altro inizi\u00f2 a penetrare acqua in uno dei locali poppieri), obbligandolo all'emersione rapida. Il sommergibile affront\u00f2 quindi l'aereo con le mitragliere, riuscendo a danneggiarlo e a metterlo in fuga, ma, non potendo immergersi per i danni, sub\u00ec un nuovo attacco \u2013 con mitragliamento e lancio di bombe \u2013 da parte di un Sunderland britannico e fu costretto ad un nuovo combattimento, che provoc\u00f2 la morte di un uomo (il sottocapo Francesco Nacca) ed il ferimento di altri cinque, riuscendo ad abbattere l'aereo britannico. Per la gravit\u00e0 dei danni, il \"Giada\" dovette riparare nel porto spagnolo di Valencia per effettuare alcune riparazioni provvisorie, quindi ripart\u00ec dopo sette ore, facendo ritorno alla base. \nIl 23 gennaio 1943, avvistato un trasporto truppe che procedeva verso ovest con la protezione di due cacciatorpediniere, il battello si avvicin\u00f2 al convoglio e lanci\u00f2 quattro siluri contro il mercantile immergendosi poi per eludere la caccia con cariche di profondit\u00e0, che in effetti avvenne, ma non produsse danni. Furono avvertiti tre forti scoppi, ma non esistono conferme di danneggiamenti. Da testimonianze dirette del comandante Gaspare Cavallina, confermate dalla stampa italiana dei giorni successivi, si attesta che almeno tre dei siluri raggiunsero il bersaglio, e che il mercantile , carico di militari di truppa inglesi, effettivamente affond\u00f2. I giornali parlarono anche di un alto numero di vittime, e venne attribuito al mercantile in questione un tonnellaggio superiore alle tonnellate.\nIl termine dell'attivit\u00e0, l'armistizio e dopoguerra.\nIl 7 settembre 1943, nell'ambito del Piano \u00abZeta\u00bb di contrasto al previsto sbarco anglo-americano nell'Italia meridionale, fu disposto in agguato (unitamente ad altri dieci sommergibili) nel Basso Tirreno, tra il Golfo di Gaeta ed il Golfo di Paola.\nIn seguito all'annuncio dell'armistizio diresse per Bona, ove si consegn\u00f2 agli Alleati. Il 16 settembre 1943, assieme ad altri cinque sommergibili, fu trasferito a Malta con la scorta del cacciatorpediniere HMS \"Isis\". Il 6 ottobre 1943 lasci\u00f2 l'isola insieme a varie altre unit\u00e0 (6 sommergibili, due torpediniere, un cacciatorpediniere e due unit\u00e0 ausiliarie) per rientrare in Italia; giunto a Taranto, fu immesso in cantiere per un periodo di lavori di manutenzione.\nIn tutto aveva svolto 15 missioni offensivo-esplorative e 16 di trasferimento, per totali 15.656 miglia di navigazione in superficie e 1178 in immersione.\nTerminati i lavori, nell'aprile 1944 il \"Giada\" fu dislocato a Colombo, dove svolse attivit\u00e0 addestrativa per le unit\u00e0 antisommergibili alleate.\nTornato a Taranto nell'ottobre dello stesso anno, vi rimase in disarmo sino al termine della guerra.\nNel dopoguerra in base alle clausole del trattato di pace il \"Giada\" (come del resto il \"Vortice\", altro sommergibile sopravvissuto al periodo bellico), avrebbe dovuto essere trasferito alla Francia in conto riparazione danni di guerra, ma, non essendo stato ritirato dai francesi, all'Italia ne fu imposta la demolizione.\nRadiato ufficialmente il 1\u00ba febbraio 1948 insieme al resto della flotta subacquea italiana, il \"Giada\" fu riclassificato alla fine del 1949 pontone veloce per la ricarica delle batterie ed ufficialmente impiegato per produrre energia elettrica con la sua dinamo, evitando cos\u00ec la demolizione (stesso provvedimento fu adottato per salvare anche il \"Vortice\").\nRibattezzato \"V 2\" (il \"Vortice\" era invece divenuto \"V 1\"), il \"Giada\" usciva in mare nottetempo, nella massima segretezza, con opportuni camuffamenti \u2013 come sovrastrutture posticce che venivano furtivamente sbarcate dopo l'uscita dal canale navigabile di Taranto \u2013 ed effettuava insieme al \"Vortice\" immersioni, emersioni e brevi crociere che consentirono di formare i primi nuclei di sommergibilisti, oltre che a fare esercitare le unit\u00e0 antisommergibile.\nIl \"Giada\" e la ricostruzione della flotta subacquea.\nVenute meno nel 1952 le clausole del trattato di pace che vietavano all'Italia il possesso di sommergibili, e con l'ingresso dell'Italia nella NATO, nell'ambito di un programma di potenziamento navale avviato nel 1950 venne anche avviata la ricostituzione della componente subacquea, con il recupero e la messa in servizio dei due sommergibili risalenti al periodo bellico che poterono riprendere i loro nomi.\nTra il 1952 e il 1953 il battello fu sottoposto ad estesi lavori di ammoderamento che comportarono modifiche allo scafo, all'armamento e l'installazione del radar. Dopo i lavori di ammodernamento il dislocamento\nstandard in superficie era di 633 tonnellate, che diventavano 860 tonnellate in immersione a pieno carico, mentre l'armamento vide la rimozione delle artiglieria ed era costituito dai sei tubi lanciasiluri originari. Venne modificata la falsa torre, che venne poi nuovamente e radicalmente modificata nel 1957.\nRitornato in servizio, fu intensamente impiegato per l'addestramento dei nuovi sommergibilisti della Marina Militare Italiana. \nPosto in disarmo il 1\u00ba giugno 1966, il battello venne successivamente demolito."}
{"id": "1379857", "revid": "110157", "url": "https://it.wikipedia.org/wiki?curid=1379857", "title": "Dobre\u0219ti (Arge\u0219)", "text": "Dobre\u0219ti \u00e8 un comune della Romania di 1.795 abitanti, ubicato nel distretto di Arge\u0219, nella regione storica della Muntenia.\nIl comune \u00e8 nato in seguito all'unione di 2 villaggi: Dobre\u0219ti e Fure\u0219ti."}
{"id": "1379860", "revid": "80339", "url": "https://it.wikipedia.org/wiki?curid=1379860", "title": "Il'ja Grigor'evi\u010d \u00c8renburg", "text": ""}
{"id": "1379874", "revid": "599013", "url": "https://it.wikipedia.org/wiki?curid=1379874", "title": "Dobre\u0219ti", "text": "Il toponimo Dobre\u0219ti si pu\u00f2 riferire a tre diversi comuni della Romania:"}
{"id": "1379875", "revid": "465169", "url": "https://it.wikipedia.org/wiki?curid=1379875", "title": "Sotto la cintura", "text": "Sotto la cintura \u00e8 il primo album in studio del gruppo musicale italiano OneMic, pubblicato il 1\u00ba gennaio 2005 da La Suite Records."}
{"id": "1379876", "revid": "1876278", "url": "https://it.wikipedia.org/wiki?curid=1379876", "title": "Belgrado Pedrini", "text": "La vita.\nIl suo nome fu scelto dal padre scultore (il quale aveva l'opportunit\u00e0 di viaggiare molto per lavoro) in omaggio proprio alla citt\u00e0 serba di Belgrado. Pedrini divenne orfano di madre gi\u00e0 all'et\u00e0 di nove anni.\nIl suo pensiero politico fu fortemente influenzato dalle letture giovanili di Nietzsche, Stirner, Bakunin, Kropotkin e Malatesta, che conobbe a Milano e con il quale strinse anche un legame di amicizia.\nL'attivit\u00e0 partigiana.\nInsieme ad altri compagni anarchici di Carrara intraprese numerose azioni contro il regime fascista che gli causano denunce e condanne per propaganda clandestina. Dopo essere stato rinchiuso nel carcere di Pianosa tra il 1937 ed il 1938, ricomincia la sua attivit\u00e0 sovversiva antifascista. \nDopo il fascismo: il carcere e la libert\u00e0.\nDopo la Liberazione, Pedrini viene ancora una volta arrestato per i fatti accaduti nel 1942 a La Spezia. \nNel maggio 1949 viene pertanto condannato all'ergastolo, pena poi commutata in trent'anni di reclusione. In carcere Pedrini si dedica allo studio dei classici, della letteratura e della filosofia. Da autodidatta compone poesie, tra cui la famosa \"Schiavi\", scritta nel 1967 a Fossombrone: proprio questa poesia diventer\u00e0 il testo della famosa canzone anarchica \"Il Galeone\".\nNel luglio 1974, poco prima dello scadere della pena, Pedrini fu graziato dal Presidente della Repubblica ma, dovendo ancora scontare tre anni per tentata evasione, venne trasferito nel carcere di Pisa, e solo grazie ad una intensa campagna per la sua liberazione fu scarcerato.\nLa militanza di Pedrini presso circolo \"Bruno Filippi\".\nBelgrado Pedrini riprende immediatamente il lavoro politico con Giovanni Zava, Giovanni Mariga e Gogliardo Fiaschi partecipando alla fondazione di un circolo culturale anarchico che prender\u00e0 nome \"Bruno Filippi\".Pedrini inaugura il circolo \"Bruno Filippi\":\nPresso il circolo \"Bruno Filippi\" Belgrado Pedrini si occupa della stesura di parecchi manifesti e volantini sia di agitazione che di analisi politica e dopo si occuper\u00e0 nella ristesura dello scritto di Bruno Filippi \"L'Iconoclasta!\" e della pubblicazione del giornale anarchico \u00abL'Amico del Popolo\u00bb che verr\u00e0 pubblicato dopo la sua scomparsa.\nPedrini mor\u00ec a Carrara l'11 febbraio 1979.\nCollegamenti esterni.\n\"Il Galeone\" Parole di Belgrado Pedrini, musica di Paola Nicolazzi sulla base della canzone popolare \"Se tu ti fai monaca\" (vedi il disco Canzoniere del lazio. Quando nascesti tune. Milano, I dischi del Sole, gennaio 1974)."}
{"id": "1379878", "revid": "78273", "url": "https://it.wikipedia.org/wiki?curid=1379878", "title": "Varianti del gioco del Poker", "text": ""}
{"id": "1379884", "revid": "827882", "url": "https://it.wikipedia.org/wiki?curid=1379884", "title": "Pace di Breno", "text": "La pace di Breno o accordo del ponte della Minerva fu una pace stipulata il 31 dicembre 1397 presso Breno, tra i guelfi ed i ghibellini della Val Camonica sotto la supervisione del Duca di Milano Gian Galeazzo Visconti.\nStoria.\nQuando dal 1354 la Val Camonica entr\u00f2 a far parte del Ducato di Milano, Bernab\u00f2 Visconti si impegn\u00f2 a mettere fine alle sanguinose faide che imperversano tra i Guelfi ed i Ghibellini da secoli.\nSolo nel 1397, con Gian Galeazzo Visconti, si riusc\u00ec a stabilire un accordo tra le due parti. Venne quindi convocata una grande conferenza di pace presso il \"ponte della Minerva\" a Breno, alla quale presenziarono grandi autorit\u00e0 come i rappresentanti del Duca di Milano e il Podest\u00e0 di Valle Giacomo Malspina.\nI gruppi rivali presero posizione sui due lati del fiume Oglio:\nLa nobilt\u00e0 camuna fece sfoggio di tutto il suo potere presentandosi nei suoi abiti pi\u00f9 sontuosi, per sottolineare l'importanza dell'evento.\nLe armi lunghe e i pugnali erano banditi e solo le guardie del podest\u00e0 portavano le picche da parata.\nDopo le preghiere propiziatorie e le benedizioni, inizi\u00f2 un lungo e prosaico dibattito che comunque si risolse in un \"solennissimo accordo\" in cui tutti giurarono una \"stabile e perfetta concordia e pace\".\nSi giur\u00f2 altres\u00ec, dalle due parti, di restituire ai \"veri proprietari\" le terre e i beni rubati, chiamando a supremi garanti del giuramento il Vangelo e le Sacre Scritture.\nUn capitolo a parte prevedeva il giuramento e la promessa di \"licenziare tutte le bande armate\" e di radere al suolo e non pi\u00f9 ricostruire i fortilizi atti a nascondere e ospitare armati.\nTutti apposero le loro firme, i loro sigilli o le loro sigle e tutti ri-giurarono fedelt\u00e0 al patto: era stata siglata la \"Pace di Breno\".\nQuesta pace, sebbene sottoscritta e giurata da tutte le parti in causa, non resse nel tempo, tanto che in breve gli scontri ripresero fino al tragico epilogo dell'eccidio di Lozio nel 1410.\nNel \"Liber Mirabilium\" del Castellus venne riportata questa descrizione:\nCapitoli della \"pace di Breno\".\n\"Questa scrittura si fece per mano di Bettino Gaione da Edolo e la validarono altri due notai, Baldovino da Braone et Antonio di Calepio abitante in Lovere, sottoscrivendole poi, come testimoni richiesti Comino Rossi, Scico di Daniefe da Lovere, Lanfranco dei Capitani di Scalve, Girardo Scadell bargamsco e Antonio Tonsini di Scalve.\""}
{"id": "1379887", "revid": "1776051", "url": "https://it.wikipedia.org/wiki?curid=1379887", "title": "Domne\u0219ti (Arge\u0219)", "text": "Domne\u0219ti \u00e8 un comune della Romania di 3.229 abitanti, ubicato nel distretto di Arge\u0219, nella regione storica della Muntenia."}
{"id": "1379889", "revid": "287204", "url": "https://it.wikipedia.org/wiki?curid=1379889", "title": "Domnesti", "text": ""}
{"id": "1379891", "revid": "125630703", "url": "https://it.wikipedia.org/wiki?curid=1379891", "title": "Trittico delle Tentazioni di sant'Antonio", "text": "Il Trittico delle Tentazioni di sant'Antonio \u00e8 un dipinto a olio su tavola (aperto 131x238 cm) di Hieronymus Bosch, databile al 1501 circa e conservato nel Museo nazionale d'arte antica di Lisbona.\nStoria.\nAlcuni hanno indicato l'opera come una delle tre \"Tentazioni\" registrate negli inventari delle opere inviate da Filippo II di Spagna all'Escorial nel 1574. In realt\u00e0 una tale ipotesi \u00e8 scarsamente compatibile con la storia successiva del dipinto, per cui si tende oggi a ipotizzare che il trittico fosse stato acquistato nelle Fiandre dall'umanista portoghese Damiao de G\u00f3is tra il 1523 e il 1545.\nA met\u00e0 dell'Ottocento era documentato nel Palazzo Reale di Lisbona e nel 1911 re Manuele II lo don\u00f2 al museo.\nSe l'autografia dell'opera \u00e8 indiscussa, la datazione, come per tutte le opere di Bosch, \u00e8 stata oggetto di svariate ipotesi nella critica, anche contrastanti. La maggior parte degli studiosi comunque la collocava al 1490-1500, mentre l'analisi dendrocronologica l'ha leggermente spostata in avanti, a dopo il 1501. Negli studi l'opera ha goduto sempre di una certa fama, indicandola spesso come uno dei capolavori dell'artista, sia per la fantasia visionaria, ricca e strabiliante, sia per l'efficacia compositiva e la sintesi della narrazione. Notevolissima \u00e8 anche la qualit\u00e0 pittorica, capace di modulare i colori secondo le esigenze, ora espressivi, ora leggeri, ora sfumati per ampliare la scansione spaziale in profondit\u00e0.\nIl trittico, firmato nello scomparto centrale a sinistra, dovette godere di una fama estremamente ampia, come testimoniano le circa quindici copie note, totali o parziali. Tra queste ben quattro sono firmate (al Prado di Madrid, a Bruxelles, a Bonn e ad Anversa), tra cui quella di Bruxelles rappresenta la migliore qualitativamente, oltre che l'unica nelle dimensioni identiche all'originale.\nDescrizione e stile.\nLe fonti per questo trittico sono sia la \"Vita Sancti Antonii\" di Atanasio, conosciuta nelle Fiandre attraverso \"Le vite dei santi\" di Pieter van Os sia la \"Leggenda Aurea\" di Jacopo da Varazze.\nTrittico chiuso.\nCome di consueto nell'arte fiamminga, il trittico chiuso mostra sugli sportelli esterni rappresentazioni a monocromo, che facevano spiccare maggiormente i colori brillanti una volta che l'opera veniva aperta.\nNel pannello sinistro vi \u00e8 raffigurata la \"Cattura di Cristo\", di cui in primo piano \u00e8 visibile san Pietro che taglia l'orecchio a Malco, mentre in secondo piano i soldati che accerchiano Ges\u00f9, caduto a terra; sulla sinistra Giuda si allontana dopo il bacio.\nNel pannello di destra \u00e8 raffigurato il \"Cristo portacroce\" in secondo piano, mentre in primo piano sono raffigurati i due ladroni, l'uno intento a confessarsi e l'altro che rifiuta la fede. Attorno a Ges\u00f9 \u00e8 assiepata una folla, ora molestatrice, ora in aiuto di Ges\u00f9 (come Simone di Cirene che regge una parte della croce e la Veronica), ora semplicemente curiosa, come l'uomo avvolto in un manto con i bambini al seguito che additano l'evento.\nAnta sinistra.\nNello sportello sinistro \u00e8 il \"Volo e caduta di sant'Antonio\". In alto nel cielo il santo a mani giunte \u00e8 trascinato da un nugolo di demoni; pi\u00f9 in basso una grotta, probabilmente un bordello piuttosto che l'antro del santo, sotto una collinetta formata da un albero a forma di uomo carponi il cui posteriore forma l'ingresso, a cui \u00e8 diretta una processione sacrilega guidata da un demone che indossa paramenti sacri e un cervo, di solito figura cristologica ma qui usato in senso sacrilego; in primo piano il santo sorretto dopo la caduta, esausto, da due monaci e un laico, nel quale si \u00e8 voluto vedere un autoritratto dell'artista; sotto il ponte del lago ghiacciato tre figure, una delle quali in veste di monaco che legge una lettera; sul lago un demone uccello con pattini che reca sul becco un cartiglio con la scritta \u00abgrasso\u00bb: il riferimento pu\u00f2 alludere allo scandalo della vendita delle indulgenze, la figura pattinatrice potrebbe derivare dai grylloi dell'arte di epoca alessandrina.\nPannello centrale.\nNel pannello centrale \u00e8 la scena con le \"Tentazioni di sant'Antonio\". Al centro si vede il santo in meditazione, che con la mano benedicente indica la piccola cella ricavata da un torrione diroccato, dov'\u00e8 l'apparizione del Cristo che indica il Crocifisso vero sacrificio e non quello che stanno svolgendo i demoni alla sua sinistra: una messa sacrilega celebrata da sacerdotesse, tra cui una nera che porta un vassoio su cui un rospo, simbolo di stregoneria ma anche di lussuria, regge un uovo, e con un suonatore vestito di nero, con faccia di maiale e civetta sulla testa, simbolo di eresia, e uno storpio, che si apprestano a fare la comunione, sullo sfondo a sinistra una citt\u00e0 in fiamme, legata al fuoco di Sant'Antonio e alla protezione del santo dalle fiamme.\nNel gruppo di demoni a sinistra, quello con la donna che indossa un cimiero a forma di albero cavo, sarebbe simboleggiata la violenza sanguinaria; in quello nell'acqua a destra si svolgerebbe una parodia diabolica della fuga in Egitto o dell'adorazione dei Magi; un terzo gruppo demoniaco \u00e8 quello che esce dal frutto rosso in primo piano, tra cui un diavolo che suona un'arpa ed \u00e8 a cavalcioni di un pollo spennato e con ai piedi due zoccoli, e un quarto si muove attorno alla barca-pesce al centro.\nIl cielo \u00e8 solcato da un uccello-nave, pesci volanti e imbarcazioni alate. Appoggiato al muro in secondo piano \u00e8 un uomo con la barba e con cilindro, probabilmente il mago direttore di tutta la visione.\nAnta destra.\nNel pannello di destra \u00e8 la \"Meditazione di sant'Antonio\": in cielo le due figure che volano sopra un pesce, secondo la credenza, avevano ricevuto dal diavolo la facolt\u00e0 di volare per raggiungere i sabba alle streghe; in primo piano una donna nuda, simbolo della lussuria, si affaccia da un tronco cavo attraverso una tenda scostata da un rospo, ed offre il suo corpo tentatore al santo, sulla destra, intento alla meditazione, che si rivolge allo spettatore con uno sguardo sconsolato. Vicino a lui un nano con un mantello rosso con girello e girandola \u00e8 simbolo dell'incoscienza dell'umanit\u00e0; in primo piano una tavola con il pane e la brocca di vino, ultima tentazione del santo, \u00e8 sostenuta da demoni nudi.\nNello sfondo una citt\u00e0 turrita, mulini a vento e un lago."}
{"id": "1379893", "revid": "1876278", "url": "https://it.wikipedia.org/wiki?curid=1379893", "title": "Oratorio dei Servi", "text": "L'oratorio dei Servi \u00e8 un edificio di culto cattolico sito in via Palestro, nel centro storico di Massa in Toscana.\nStoria e descrizione.\nLa chiesa fu fatta erigere nel XVII secolo dai duchi Malaspina, signori di Massa, che la utilizzarono come luogo dove appartarsi per meditare. La chiesa, di modeste dimensioni, \u00e8 costituita da un'unica navata, \u00e8 inoltre adornata con un prezioso altare di marmo e piccole finestre circolari. La chiesa \u00e8 stata recentemente restaurata per riportarla all'antico splendore sottraendola all'incuria."}
{"id": "1379896", "revid": "767487", "url": "https://it.wikipedia.org/wiki?curid=1379896", "title": "Dr\u0103ganu", "text": "Dr\u0103ganu \u00e8 un comune della Romania di 1.843 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di villaggi: B\u0103ce\u0219ti, Dr\u0103ganu Oltean, Dumbr\u0103ve\u0219ti, Prislop.\nIl pi\u00f9 importante monumento del comune \u00e8 il monastero di Bascovele, risalente al XVII secolo."}
{"id": "1379897", "revid": "287204", "url": "https://it.wikipedia.org/wiki?curid=1379897", "title": "Draganu", "text": ""}
{"id": "1379899", "revid": "2196166", "url": "https://it.wikipedia.org/wiki?curid=1379899", "title": "Saint-Martin (Francia)", "text": "Saint-Martin (o \"Collectivit\u00e9 de Saint-Martin\") \u00e8 la parte settentrionale dell'isola di Saint Martin nelle Piccole Antille, dipendente dalla Francia, mentre la parte meridionale, Sint Maarten, \u00e8 parte del Regno dei Paesi Bassi.\nStoria.\nDal 22 febbraio 2007 \u00e8 divenuta una Collettivit\u00e0 d'Oltremare della Francia di 35.107 abitanti. Precedentemente e provvisoriamente fino al 15 luglio 2007 era un comune francese che faceva parte della DOM-ROM della Guadalupa. \nCodici.\nSaint-Martin (Francia) si \u00e8 vista assegnare nell'ottobre del 2007 il codice ISO 3166-1 MF (2 lettere), MAF (3 lettere) e 663 (numerico). Prima era invece identificata con i codici di Guadalupa."}
{"id": "1379900", "revid": "74801", "url": "https://it.wikipedia.org/wiki?curid=1379900", "title": "Ongen\u00feeow", "text": "I nomi riportati sono diversi e hanno ben poche connessioni etimologiche. Nel proto-norreno \"Ongen\u00feeow\" potrebbe essere stato *\"Angana\u00feewaz\", mentre \"Egil\" sarebbe stato *\"Agilaz\". Il motivo per cui si pensa che si tratterebbe della stessa persona \u00e8 perch\u00e9 i due occupavano la stessa posizione nella linea dei sovrani svedesi e sono descritti come padri di Ohthere e nonni di Eadgils. Si \u00e8 quindi ipotizzato che sarebbero basati sulla stessa persona e i medesimi eventi, ma potrebbe essere notato che non tutti gli studiosi optano per la storicit\u00e0 dei personaggi nel \"Beowulf\" e nelle saghe norvegesi quali lo \"Ynglingatal\" o la \"Saga degli Ynglingar\".\nFonti anglosassoni.\nLa pi\u00f9 antica e probabilmente la meno conosciuta citazione di Ongen\u00feeow avviene al verso 32 del poema anglosassone \"Widsith\", del VI o VII secolo, assieme ad una lunga lista di re:\nNel poema epico anglosassone \"Beowulf\" Ongen\u00feeow \u00e8 descritto come un guerriero terribile per abbattere il quale ci vollero due avversari: Eofor e Wulf Wonreding. \nL'epica narra che il re dei geati, H\u00e6\u00fecyn, cattur\u00f2 la regina svedese che fu salvata dal vecchio sovrano Ongen\u00feeow nella fortezza collinare di Hrefnesholt, sebbene lei perdette il suo oro. Ongen\u00feeow uccise H\u00e6\u00fecyn e assedi\u00f2 i geti a Hrefnesholt poi liberati da Hygelac, fratello di H\u00e6\u00fecyn, giunto il giorno dopo con i rinforzi. Sebbene avesse perso la battaglia, Ongen\u00feeow era riuscito a salvare la sua regina, dopodich\u00e9 torn\u00f2 in patria.\nTuttavia le ostilit\u00e0 non erano finite. Hygelac, nuovo sovrano dei geti, attacc\u00f2 gli svedesi. I guerrieri geti Eofor e Wulf combatterono insieme contro il vecchio re Ongen\u00feeow che alla fine fu ucciso.\nTradizione scandinava.\nIl poema \"\u00cdslendingab\u00f3k\" di Ari \u00deorgilsson e nella \"Historia Norwegiae\" viene chiamato Egil Vendelcrow (\"Vendilcraca\"/\"Vendilkr\u00e1ka\", nome dato tradizionalmente a chi viveva nello tenuta reale di Vendel, vicino a Uppsala). Tuttavia Snorri Sturluson, attribuisce il nome di Vendelcrow al figlio di Egil, Ottar (Ohthere). In queste fonti Egil \u00e8 figlio di Aun il Vecchio, e come lui non era guerrafondaio. Fece dello schiavo Tunni (o \"Tonne\") responsabile del tesoro, ma Tunni si ribell\u00f2 contro Egil: combatterono otto battaglie al termine delle quali Egil si rec\u00f2 in Danimarca, secondo la \"Saga degli Ynglingar\", che non fornisce date, mentre la \"Historia Norvegi\u00e6\" non fa menzione di questa fuga. Snorri scrive che Fr\u00f3\u00f0i, re danese, aiut\u00f2 Egil a sconfiggere Tunni e che Egil divenne suo tributario.\nEgil fu ucciso da un toro durante i sacrifici al tempio di Uppsala. \nSecondo l'\"\u00cdslendingab\u00f3k\" Egil successe ad Aunn e fu preceduto da \u00d3ttarr.\nLe due versioni sembrano contrastare, ma \u00e8 stato mostrato che le due storie potrebbero davvero descrivere uno stesso evento (Sch\u00fcck H. 1907, Nerman B. 1925) e che ci sarebbero state solo cattive interpretazioni di termini."}
{"id": "1379904", "revid": "3358", "url": "https://it.wikipedia.org/wiki?curid=1379904", "title": "James Jerome Gibson", "text": ""}
{"id": "1379906", "revid": "287204", "url": "https://it.wikipedia.org/wiki?curid=1379906", "title": "Colonna della Santissima Trinit\u00e0", "text": "La colonna della Santissima Trinit\u00e0, il ceco \"Sloup Nejsv\u011bt\u011bj\u0161\u00ed Trojice\", \u00e8 un imponente monumento barocco che domina la centrale Piazza Superiore della citt\u00e0 di Olomouc, nella Repubblica Ceca.\nVenne costruita tra il 1716 e il 1754 con l'obiettivo principale di creare una spettacolare celebrazione della fede cattolica, come voto al termine di una pestilenza che colp\u00ec la Moravia (ora in Repubblica Ceca) tra il 1714 e il 1716. La colonna rappresenta anche il senso di appartenenza alla citt\u00e0, in quanto tutti gli artisti e gli artigiani che lavorarono al monumento erano cittadini di Olomouc e quasi tutti i santi rappresentati erano in relazione con la citt\u00e0.\nAlto 35 metri \u00e8 il pi\u00f9 importante gruppo scultoreo barocco della Repubblica Ceca. Nel 2000 venne incluso fra i patrimoni dell'umanit\u00e0 dell'UNESCO per essere \"uno dei pi\u00f9 eccezionali esempi di espressione artistica barocca dell'Europa centrale\".\nStoria.\nSecondo la valutazione ICOMOS del patrimonio, \"la costruzione della Colonna Mariana nelle piazze della citt\u00e0 \u00e8 un fenomeno esclusivo barocco, post-tridentino. Le sue origini iconografiche risalgono all'Apocalisse di san Giovanni. Si suppone che il modello usato per la costruzione sia la colonna situata davanti alla basilica di Santa Maria Maggiore a Roma del 1614.\nQuesto monumento fu per Olomouc il culmine del lavoro di numerosi artisti e maestri artigiani, ma non le port\u00f2 molta fortuna. La prima persona a morire durante il lavoro fu Wenzel Render, architetto imperiale. Fu il primo ad avere l'idea del monumento, lo ide\u00f2, ne costru\u00ec la prima parte e contribu\u00ec a finanziarlo. I suoi successori Franz Thoneck, Johann Wenzel Rokick\u00fd e Augustin Scholtz fecero la stessa fine non vedendo terminata la costruzione della colonna; l'opera venne completata da Johann Ignaz Rokick\u00fd. La splendida scultura decorativa venne iniziata da Phillip Sattler. Dopo la sua morte, il lavoro venne proseguito da Andreas Zahner che cre\u00f2 18 sculture e 9 rilievi in 7 anni. L'orafo Simon Forstner, cre\u00f2 decorazioni in foglia oro della Trinit\u00e0 e dell'Assunzione di Maria, e ricevette maggior fortuna dei predecessori riuscendo a completare il lavoro. Nonostante tutto ci rimise la salute visto che durante la lavorazione respir\u00f2 un composto tossico di mercurio necessario per eseguire la tecnica che lo rese famoso.\nDopo il termine dei lavori (1754) la colonna divenne motivo d'orgoglio per Olomouc, soprattutto per il fatto che tutti coloro che ci avevano messo mano erano cittadini locali. La colonna fu consacrata durante una grande celebrazione a cui parteciparono l'imperatrice Maria Teresa d'Austria e il marito Francesco I.\nSolo durante la guerra dei sette anni, quando Olomouc venne assediata dall'esercito prussiano e la colonna venne colpita da cannonate numerose volte, i cittadini mostrarono il loro coraggio durante una processione fatta per pregare il generale nemico di risparmiare il monumento. Il generale James Keith rispett\u00f2 i loro desideri. La colonna venne riparata poco dopo il termine del conflitto e una copia in foglia oro del bombardamento venne scolpita all'interno dello stemma, al fine di ricordare l'evento.\nDescrizione.\nLa colonna \u00e8 dominata da una scultura in foglia oro della Trinit\u00e0 accompagnata dall'Arcangelo Gabriele, subito sopra all'Assunzione di Maria.\nLa base della colonna, su tre livelli, \u00e8 circondata da 18 sculture di santi e 14 rilievi in cartigli elaborati. Al livello superiore si trovano i santi collegati alla vita terrena di Ges\u00f9 - i nonni materni santi Anna e Gioacchino, il padre putativo san Giuseppe e san Giovanni Battista, che prepar\u00f2 la sua venuta - accompagnati da san Lorenzo e san Girolamo, santi a cui \u00e8 dedicata la cappella del municipio di Olomouc. Tre rilievi rappresentano le tre virt\u00f9 teologali: fede, speranza e carit\u00e0.\nSotto a loro il secondo livello \u00e8 dedicato ai santi moravi: i santi Cirillo e Metodio, che arrivarono nella Grande Moravia per portare la cristianit\u00e0 nell'863 (san Metodio divenne arcivescovo di Moravia), san Biagio, a cui \u00e8 dedicata una delle maggiori chiese di Olomouc, e i patroni della vicina Boemia sant'Adalberto e san Giovanni Nepomuceno, il cui culto \u00e8 molto sentito nella regione.\nAl livello inferiore vi sono il patrono austriaco san Maurizio e quello boemo san Venceslao a cui sono dedicate due differenti chiese, un secondo patrono austriaco quale san Floriano, protettore contro i disastri come gli incendi, san Giovanni da Capestrano che amava pregare ad Omolouc, Sant'Antonio di Padova, francescano a cui \u00e8 dedicato un importante monastero della citt\u00e0 e san Luigi Gonzaga, patrono degli studenti. Quest'ultima scultura mostra l'orgoglio che la citt\u00e0 nutre per la sua universit\u00e0, l'Universit\u00e0 Palack\u00fd.\nRilievi dei dodici Apostoli si trovano in mezzo a tutte queste sculture.\nSan Giovanni Sarkander.\nL'ultimo santo della lista \u00e8 san Giovanni Sarkander, la cui statua (con in mano un giglio quale simbolo di purezza) si trova al secondo livello. Giovanni Sarkander fu un prete torturato a morte nella prigione di Omolouc all'inizio della Guerra dei trent'anni perch\u00e9 si rifiut\u00f2 di rompere il segreto confessionale. La decisione di raffigurarlo sul monumento fu straordinaria e viol\u00f2 la tradizione dal momento che Sarkander non era ancora stato canonizzato n\u00e9 beatificato in quel periodo, portando a problemi con la Santa Sede. In ogni caso il culto di questo martire era talmente sentito che gli artigiani locali decisero di correre il rischio. Sarkander venne beatificato nel 1859 e canonizzato nel 1995 in occasione della visita di papa Giovanni Paolo II.\nCappella interna.\nLa colonna ospita anche una piccola cappella con rilievi raffiguranti Caino che sacrifica il proprio raccolto, Abele che sacrifica il proprio miglior agnello, il primo sacrificio di No\u00e8 dopo il diluvio, Abramo che sacrifica il figlio Isacco e la morte di Ges\u00f9. Le citt\u00e0 di Gerusalemme ed Olomouc si riconoscono sullo sfondo di quest'ultimo rilievo.\nBibliografia.\nLibri in ceco:"}
{"id": "1379907", "revid": "767487", "url": "https://it.wikipedia.org/wiki?curid=1379907", "title": "Dragoslavele", "text": "Dragoslavele \u00e8 un comune della Romania di 2.534 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 2 villaggi: Dragoslavele e Valea Hotarului.\nIl comune \u00e8 situato al confine con il distretto di Bra\u0219ov e con il distretto di D\u00e2mbovi\u021ba.\nDal Medioevo e fino al 1914, Dragoslavele \u00e8 stato un importante posto di confine tra la Valacchia e le terre degli Asburgo, divenute poi l'Impero Austroungarico. Durante la Prima guerra mondiale, nell'ottobre 1916, nei pressi di Dragoslavele avvenne una violenta battaglia tra l'esercito romeno e le forze tedesche."}
{"id": "1379925", "revid": "124123", "url": "https://it.wikipedia.org/wiki?curid=1379925", "title": "Nati nel 1030", "text": ""}
{"id": "1379926", "revid": "287204", "url": "https://it.wikipedia.org/wiki?curid=1379926", "title": "Ban\u016b Khazraj", "text": "I Ban\u016b Khazraj () furono la trib\u00f9 araba pi\u00f9 importante di Yathrib (destinata a cambiare il suo nome in quello di Medina).\nEmigrati con i Ban\u016b Aws dall'originaria Arabia meridionale in seguito al crollo della diga di Ma'rib, il rapporti fra le due trib\u00f9 (definite congiuntamente Ban\u016b Qayl) peggiorarono drammaticamente in seguito allo scontro armato del \"Yawm Bu\u02bf\u0101th\" (\"giornata\" di Bu\u02bf\u0101th). Conclusa la vicenda armata da un fragile armistizio, alcuni neo-convertiti musulmani khazragiti dell'oasi hijazena pensarono di proporre a Maometto di trasferirsi con le sue poche decine di seguaci musulmani dalla natia Mecca - ormai ritenuta pericolosa per un pacifico sviluppo dell'Islam - alla volta di Yathrib, per assumervi il ruolo di arbitro (\"\u1e25akam\" ) in grado, grazie alla sua terziet\u00e0, di portare una pace duratura nella cittadina ospite.\nLa proposta fu accettata dopo due incontri segreti, tenutisi a distanza di un anno l'uno dall'altro nella zona immediatamente a meridione di Mecca (la cosiddetta \u02bfAqaba) e si attu\u00f2 col trasferimento (Egira) segretamente operato a scaglioni dai musulmani e che si concluse il 16 luglio del 622 con l'allontanamento del profeta e dal suo principale collaboratore Ab\u016b Bakr.\nGli abitanti di Yathrib accolsero con la dovuta ospitalit\u00e0 i fuorusciti meccani e fra loro vi fu anche il \" sayyid\" dei Ba\u02bfl-\u1e24ubla, frazione del clan dei Ban\u016b \u02bfAwf dei Khazraj, \u02bfAbd All\u0101h b. Ubayy, che fu tra i sottoscrittori, un anno dopo l'arrivo dei musulmani, del trattato (\"\u1e63a\u1e25\u012bfa\" ) che stabiliva quali rapporti dovessero esserci fra i gruppi arabi ed ebraici della cittadina e quello musulmano che faceva riferimento a Maometto. La conversione di \u02bfAbd All\u0101h b. Ubayy all'Islam avvenuta pi\u00f9 tardi fu nondimeno giudicata assai tiepida e, secondo i cronisti musulmani, egli fu anzi il capo occulto degli Ipocriti (\"Mun\u0101fiq\u016bn\"), convertiti che occultamente operavano contro i musulmani e il loro crescente potere in ambito cittadino e poi higiazeno.\nI Khazraj si dividevano all'epoca dell'Egira islamica in cinque clan: \u02bfAwf, al-\u1e24\u0101rith, Jusham, Najj\u0101r (cui, per parte materna, era imparentato lo stesso Maometto) e S\u0101\u02bfida (all'interno della cui corte (\"Saq\u012bfa\" ) si tenne la riunione che identific\u00f2 in Abu Bakr il primo successore (califfo) di Maometto in quanto capo della Comunit\u00e0 (\"Umma\" ) musulmana e \"luogotenente\" di Dio in Terra.\nIn epoca califfale omayyade i Khazraj furono nella loro maggioranza favorevoli alla dinastia al potere."}
{"id": "1379931", "revid": "79968", "url": "https://it.wikipedia.org/wiki?curid=1379931", "title": "Battaglia di Prataporci", "text": ""}
{"id": "1379932", "revid": "79968", "url": "https://it.wikipedia.org/wiki?curid=1379932", "title": "Battaglia di Prata porci", "text": ""}
{"id": "1379933", "revid": "1543377", "url": "https://it.wikipedia.org/wiki?curid=1379933", "title": "Ket e Wig", "text": "Wig compare anche nella \"Cronaca anglosassone\" come figlio di Freawine (Frowin) e padre di Gewis e uno degli antenati dei re del Wessex.\nIl padre Frowin/Freawine fu affrontato in combattimento e ucciso dal re svedese Athisl. Fu re Wermund ad allevare poi Ket e Wig come fossero suoi figli. In seguito loro vendicarono il padre, ma poi combatterono insieme contro Athisl, cosa vista come un'onta nazionale, che fu poi lavata dal loro cognato, Offa figlio di re Wermund, che uccise due sassoni allo stesso tempo in un singolo combattimento, come riferisce il \"Widsith\"."}
{"id": "1379945", "revid": "339392", "url": "https://it.wikipedia.org/wiki?curid=1379945", "title": "Dei re del Wessex", "text": ""}
{"id": "1379948", "revid": "1953061", "url": "https://it.wikipedia.org/wiki?curid=1379948", "title": "Cuthwulf dei Gewisse", "text": "Suo padre era Cuthine. Suo nonno paterno era Ceawlin, re dei Gewisse. Ebbe un solo figlio, Ceolwald."}
{"id": "1379949", "revid": "163662", "url": "https://it.wikipedia.org/wiki?curid=1379949", "title": "Tommaso Fanfani", "text": " Studioso di storia economica, \u00e8 stato professore ordinario di storia economica all'Universit\u00e0 degli Studi di Pisa, presidente della Fondazione Piaggio e responsabile scientifico degli archivi d'impresa Piaggio di Pontedera, Whitehead di Livorno e dell'Unione Industriali di Pisa e direttore del Museo Piaggio).\nBiografia.\nNato a Pieve Santo Stefano (Arezzo), il 15 novembre 1943, consegue la laurea in Filosofia presso l'Universit\u00e0 degli Studi di Firenze. Imparentato col politico e storico dell'economia Amintore Fanfani, ne segue gli interessi scientifici. Nel 1971, a seguito di concorso per assistente di ruolo, viene chiamato da Amelio Tagliaferri sulla cattedra di Storia economica nell'Universit\u00e0 degli Studi di Trieste e dal 1972 al 1980 \u00e8 professore incaricato di Storia del Pensiero economico nella stessa universit\u00e0. Professore straordinario di Storia economica nel triennio 1980/81-1982/83, nel 1980 diventa professore ordinario di Storia economica a Trieste e nel 1984 \u00e8 trasferito all'Universit\u00e0 degli Studi di Pisa, dove ricopre numerosi incarichi: Direttore dell'Istituto Biblioteca nella Facolt\u00e0 di Economia e commercio dal 1985 al 1988; Presidente del Corso di laurea in Economia e Commercio (dal 1988 al 1991); Direttore del Dipartimento di Scienze Economiche dal 1\u00ba novembre 1991 al 1\u00ba novembre 1994; Coordinatore del Dottorato di ricerca in Storia economica presso l'Universit\u00e0 di Pisa; Preside della facolt\u00e0 di Economia nell'Universit\u00e0 di Pisa dal 1996 al 2000; Prorettore dell'Universit\u00e0 di Pisa per i Rapporti con il territorio dal 1\u00ba novembre 2000 al 31 ottobre 2002; Direttore scientifico per le edizioni PLUS della Collana Studi pisani, collana editoriale su argomenti legati alla produzione scientifica dell'Universit\u00e0 di Pisa o al risultato di ricerche riguardanti il territorio dell'Ateneo pisano; Vicepresidente di Edizioni PLUS dal 2007.\nAttivamente impegnato nel campo dell'indagine storico-economica in et\u00e0 contemporanea, ha dedicato le sue attenzioni anche all'ambito non universitario, particolarmente a quello industriale, rivestendo molteplici ruoli: Presidente del Centro studi per la storia economica e le tradizioni popolari in Toscana (dal 1982); ideatore e coordinatore scientifico del Progetto Culturale Piaggio dal 1992; Presidente del Comitato scientifico della Fondazione Piaggio - Pontedera (dal 1994 al 1998); Direttore scientifico della collana Quaderni della Fondazione Piaggio (dal 1995); Presidente della Fondazione Piaggio (dal marzo 1998) e responsabile dell'organizzazione e funzionamento del Museo Piaggio \u201cGiovanni Alberto Agnelli\u201d e dell'Archivio storico Piaggio \"Antonella Bechi Piaggio\"; membro del consiglio della Banca d'Italia e Censore (dal 2000); consigliere nel consiglio direttivo dell'Associazione Musei d'Impresa (dal 2000); coordinatore scientifico del progetto Archivio storico del Gruppo Orlando (dal 1\u00ba gennaio 2003); collaboratore della FIGC Federazione Italiana Giuoco Calcio (dal 2003); Accademico corrispondente della Accademia dei Georgofili (dal 16 dicembre 2004).\nNel 1996 \u00e8 tra i soci fondatori dell'Associazione Storica dell'Alta Valle del Tevere. Muore a Viareggio il 24 febbraio 2011.\nAttivit\u00e0 scientifica.\nL'impegno scientifico del Fanfani ha attraversato fasi distinte durante le quali i suoi interessi si sono distribuiti da tematiche di analisi dell'et\u00e0 moderna a tematiche di epoca contemporanea. Dopo un periodo di attenzione ala storia locale, soprattutto friulana e veneta, dal 1980si impegna in uno studio a dimensione nazionale, proseguendo il filone del rapporto tra citt\u00e0 e campagna, tra agricoltura e industria affrontato sia sul fronte dei rapporti sociali che economici.\nLo studio sull'evoluzione di una famiglia della nobilt\u00e0 \"minore\" toscana (i Taglieschi di Anghiari, nell'Alta Valle del Tevere) diviene esemplare per l'individuazione dell'evoluzione socio-economica italiana tra XVI e XVII secolo.\nIl filone di ricerca sull'economia italiana \u00e8 rappresentato dagli studi sulla ricostruzione delle vicende economiche del Paese nei primi 40 anni del periodo repubblicano. La sua attivit\u00e0 si \u00e8 rivolta anche alla organizzazione e all'ordinamento degli archivi d'impresa.\nScritti.\nTra le circa 200 pubblicazioni scientifiche pubblicazioni si ricordano:"}
{"id": "1379957", "revid": "20931", "url": "https://it.wikipedia.org/wiki?curid=1379957", "title": "Museo Piaggio", "text": ""}
{"id": "1379960", "revid": "767487", "url": "https://it.wikipedia.org/wiki?curid=1379960", "title": "Johnny Moss", "text": "\u00c8 stato il primo vincitore delle World Series of Poker, che ha in seguito vinto altre due volte. Le vincite complessive della sua carriera ammontano ad oltre un milione di dollari nei tornei ufficiali, e tra i suoi risultati pi\u00f9 importanti spiccano i nove braccialetti WSOP. Nel 1979 \u00e8 stato inserito nel Poker Hall of Fame.\nGli inizi.\nMoss nasce a Marshall (Texas) nel 1907 e cresce a Dallas dove, sin da giovane, entra in contatto con il gioco d'azzardo. Un gruppo di bari gli insegna i trucchi per imbrogliare al gioco. Lui mette a frutto quanto appreso facendosi assumere da un saloon per controllare che il gioco si svolgesse in modo regolare.\nContemporaneamente approfitta per apprendere i rudimenti del gioco d'azzardo, e all'inizio degli anni trenta decide di mettere in pratica quanto imparato, cominciando a girare gli Stati Uniti in cerca di sfide al tavolo verde.\nUna partita interminabile e leggendaria.\nNel 1949 Moss prende parte ad una sfida, entrata nella leggenda del poker, contro Nick \"The Greek\" Dandolos, che era considerato uno dei migliori giocatori di poker degli Stati Uniti. La sfida dura ben cinque mesi, al termine dei quali Dandolos, che aveva perso una cifra compresa tra due e quattro milioni di dollari, pronuncia una frase ancora oggi considerata una delle pi\u00f9 famose del mondo del poker: \"\"Mr. Moss, I have to let you go\" (\"Signor Moss, devo lasciarla andare\"\").\nI successi alle World Series of Poker.\nL'eco di quella vittoria si protrae per molti anni tanto che, nel 1970, John Moss \u00e8 uno dei sette giocatori invitati a prender parte alla prima edizione delle World Series of Poker.\nLa formula del torneo prevede lo scontro dei giocatori in pi\u00f9 varianti del poker e, al termine di tutti i tornei, i giocatori dovranno votare il migliore. Conclusi i giochi si effettua una prima votazione: ai giocatori viene chiesto di eleggere il miglior giocatore del torneo; come \u00e8 facilmente intuibile, ognuno vota per se stesso. In una seconda votazione viene chiesto di votare per il secondo miglior giocatore, e questa volta vince Moss. Per lui non c'\u00e8 nessun premio in denaro, ma solo una coppa d'argento, come segno del rispetto dei suoi colleghi.\nSi rif\u00e0 con le vittorie degli anni successivi: la vittoria del 1971 gli frutta 30.000 dollari (ai quali si aggiungono i 10.000 dollari, premio per la vittoria nel torneo di Limit Ace to 5 Draw), quella del 1974 160.000 dollari.\nIn carriera riuscir\u00e0 complessivamente a vincere nove tornei delle \"World Series of Poker\", quinto giocatore in assoluto come numero di vittorie, dietro Phil Hellmuth, Johnny Chan, Phil Ivey e Doyle Brunson."}
{"id": "1379961", "revid": "187168", "url": "https://it.wikipedia.org/wiki?curid=1379961", "title": "John Moss", "text": ""}
{"id": "1379966", "revid": "108107", "url": "https://it.wikipedia.org/wiki?curid=1379966", "title": "Sint-Maarten", "text": ""}
{"id": "1379969", "revid": "729019", "url": "https://it.wikipedia.org/wiki?curid=1379969", "title": "Battaglia di Bu'ath", "text": "La battaglia di Bu\u02bf\u0101th () \u00e8 stata una battaglia combattuta nel 617 fra i Ban\u016b Aws e i Ban\u016b Khazraj, trib\u00f9 entrambe di Medina (all'epoca Yathrib), nell'area sud-orientale dell'oasi medinese in cui era insediata la trib\u00f9 ebraica dei Ban\u016b Quray\u1e93a.\nStoria.\nGli Aws erano appoggiati dalle trib\u00f9 ebraiche dei Ban\u016b Na\u1e0d\u012br e dei Ban\u016b Quray\u1e93a, oltre che dalle trib\u00f9 arabe beduine dei Muzayna. Il comandante dell'alleanza fu \u1e24u\u1e0dayr ibn Sim\u0101k. Il fronte opposto era guidato da \u02bfAmr ibn al-Nu\u02bfm\u0101n e costituito dalla maggioranza della trib\u00f9 dei Khazraj e dai beduini delle trib\u00f9 dei Juhayna e Ashja\u02bf. Il clan awsita degli \u1e24\u0101ritha e il capo (\"sayyid\") khazragita \u02bfAbd All\u0101h b. Ubayy rimasero neutrali.\nNel corso della battaglia, gli Aws e i loro alleati inizialmente dovettero ritirarsi ma poi contrattaccarono e sconfissero i Khazraj; entrambi i capi delle opposte forze furono uccisi. Malgrado la vittoria degli Aws, l'esito della battaglia condusse a una tregua non semplice che consiglier\u00e0 pi\u00f9 tardi di inviare Maometto in veste di arbitro (\"\u1e25akam\" ), consentendogli di lasciare coi suoi seguaci la citt\u00e0 natale fattasi sempre pi\u00f9 pericolosa per la sua attivit\u00e0 di apostolo della nuova fede islamica."}
{"id": "1379971", "revid": "108107", "url": "https://it.wikipedia.org/wiki?curid=1379971", "title": "Collettivit\u00e0 di Saint-Martin", "text": ""}
{"id": "1379972", "revid": "108107", "url": "https://it.wikipedia.org/wiki?curid=1379972", "title": "Saint Martin (Francia)", "text": ""}
{"id": "1379974", "revid": "184755", "url": "https://it.wikipedia.org/wiki?curid=1379974", "title": "Braderie di Lilla", "text": "La Braderie di Lilla \u00e8 una manifestazione popolare che ha luogo ogni anno a Lilla durante il primo week end di settembre.\nSi svolge dall'alba del primo sabato di settembre, fino al tramonto del giorno seguente, ed accoglie circa due milioni di visitatori ogni anno.\n\u00c8 uno dei pi\u00f9 grandi eventi della Francia e il pi\u00f9 grande mercato delle pulci di tutta Europa.\nNel periodo della manifestazione, per disincentivare l'uso dell'auto, la metropolitana di Lilla propone alcune tariffe vantaggiose, inoltre, la citt\u00e0 viene interamente chiusa al traffico per lasciar spazio ai mercanti provenienti da tutta la Francia.\nEsistono altre Braderie che si svolgono nel corso di tutto l'anno in tutta la regione del Nord-Passo di Calais, ma quella di Lilla \u00e8, per fama e quantit\u00e0 di visitatori, la pi\u00f9 importante.\nLe sue origini risalgono al dodicesimo secolo, ma la sua genesi precisa \u00e8 incerta. Anticamente una semplice fiera, si \u00e8 nel tempo trasformata in quella che i francesi chiamano \"vide-grenier\" (in italiano \"svuota solaio\") quando i domestici ottennero il permesso di vendere gli oggetti usati dei loro datori di lavoro tra il tramonto e l'alba.\nLa braderie ha subito modifiche nel corso degli anni sia nella sua essenza (fiera, vendita di tessuti, \"vide grenier\", ecc.), sia nella data di inizio, sia nella durata. Nel 1523, ad esempio, la data d'inizio venne fissata al 31 agosto (eccetto se il 30 fosse stata una domenica) e la durata a sette giorni lavorativi."}
{"id": "1379975", "revid": "599013", "url": "https://it.wikipedia.org/wiki?curid=1379975", "title": "Premiership Rugby", "text": "La English Premiership (per ragioni di sponsorizzazione chiamata Gallagher Premiership) \u00e8 il campionato professionistico di vertice di rugby XV inglese. Conta attualmente 12 club e fu istituita nel 1987. Professionistica dal 1996, fa parte del sistema di Lega della Rugby Football Union che prevede promozioni e retrocessioni. Immediatamente sotto alla Premiership come rango si trova il RFU Championship, campionato nazionale di seconda divisione.\nLa squadra vincitrice della Premiership si fregia del titolo di campione d'Inghilterra; tale campionato qualifica le squadre inglesi alla European Rugby Champions Cup e alla European Rugby Challenge Cup.\nStoria.\nLe origini.\nFin dalla codifica del rugby XV nel Regno Unito, la disciplina mantenne sempre carattere rigorosamente dilettantistico (cosa questa che alla fine del XIX secolo port\u00f2 alla scissione dei club settentrionali che si riunirono in Lega professionistica e diedero origine al \"Rugby League\", che poi si differenzi\u00f2 come regolamento e numero di giocatori e oggi \u00e8 anche noto come rugby a 13 o XIII). Gli unici tornei strutturati erano le Coppe e i Campionati di contea. Gli incontri tra squadre di club avevano essenzialmente carattere amichevole e non vi era possibilit\u00e0 pratica di misurare l'effettiva forza di qualsivoglia compagine, eccezion fatta per estemporanee classifiche compilate dallo \"Yorkshire Post\" o dal \"Daily Telegraph\".\nNel 1971 la RFU istitu\u00ec una Coppa nazionale a turni di eliminazione diretta (sul modello, per rendere l'idea, della Coppa d\u2019Inghilterra calcistica), il cui primo nome fu \"John Player Cup\" dal nome dello sponsor, l'industria manifatturiera del tabacco John Player &amp; Sons di Nottingham. La squadra vincitrice della prima edizione di tale competizione, nel 1972, fu il Gloucester; tale competizione evolse in seguito e comprese anche squadre gallesi, fino a diventare quella che oggi \u00e8 nota come Coppa Anglo-Gallese; tuttavia, nacque al contempo l'esigenza di creare una Lega nazionale onde permettere gli incontri tra le squadre storiche, visto che questi ultimi, per via degli impegni ufficiali, non trovavano pi\u00f9 tempo n\u00e9 spazio nei calendari dei club.\nLa prima Lega.\nL'evoluzione della Lega ebbe un suo decisivo sviluppo nel 1987, quando fu istituito il sistema noto come \"Courage Leagues\": un sistema piramidale consistente in un migliaio di club riuniti in 108 Leghe (nazionali, regionali e di contea) tutte legate dal meccanismo di promozione / retrocessione. La prima stagione di questo nuovo campionato si svolse all'insegna dell'estemporaneit\u00e0, tuttavia ebbe un grande successo di pubblico: i club si accordarono per disputare gli incontri in base alle date reciprocamente convenienti, ma questo non imped\u00ec di avere in ogni occasione gli spalti gremiti. Anche il timore che una competizione di Lega potesse indurre ad atti di violenza fuori e dentro il campo si rivelarono infondati.\nA partire dalla seconda stagione, il calendario fu fissato dalla RFU, che quindi sollev\u00f2 i club dalla responsabilit\u00e0 di cercare una data conveniente per disputare gli incontri; non esisteva ancora il sistema di andata e ritorno, quindi ogni squadra incontrava le altre una volta sola per stagione. Le prime dieci stagioni furono dominate dal Bath, con il Leicester unica forza a contrastarlo e, in due occasioni, a vincere il campionato. Altra forza emergente si rivel\u00f2 il London Wasps. Nel 1994 il campionato adott\u00f2 la formula del girone unico di andata e ritorno e da quella data inizi\u00f2 anche la collaborazione, tuttora in corso, con BSkyB al cui canale sportivo, Sky Sports, furono ceduti i diritti di diffusione televisiva degli incontri di campionato.\nL'avvento del professionismo.\nNell'agosto 1995 l'International Rugby Board abrog\u00f2 qualsiasi restrizione al professionismo e, dalla stagione 1996/97, anche il campionato inglese si adegu\u00f2. I primi vincitori della nuova era furono i London Wasps; club come i Saracens e i Newcastle Falcons riuscirono a gestire il trapasso al professionismo e trovarono i capitali necessari per proporsi in campo nazionale e internazionale ad alto livello; altri, come il Richmond e i London Scottish, finirono in amministrazione controllata o non riuscirono a finanziarsi adeguatamente.\nIntroduzione dei playoff.\nNel 2000, per esigenze di sponsor (il gruppo finanziario - assicurativo svizzero Zurich), la \"Courage League\" assunse il nome di \"Zurich Premiership\" e per la stagione 2000/01 fu istituito un sistema di \"playoff\" in coda alla stagione regolare, disputato dalle prime 8 squadre classificate. Tuttavia, tale meccanismo non valse all'inizio per l'assegnazione del titolo, che continu\u00f2 a rimanere determinato dalla posizione finale in classifica. Al vincitore dei \"playoff\" venne quindi assegnato il \u201cZurich Championship\u201d, lasciando il titolo inglese (il \u201cTrofeo Zurich Premiership\u201d) al vincitore della \"regular season\". Nella stagione 2001-02, con i Leicester Tigers avviati al loro quarto titolo consecutivo, venne presa, a campionato in corso, la controversa decisione di incoronare campioni d'Inghilterra i vincitori dei \"playoff\", vinti poi da Gloucester. Le forti polemiche sorte tra i fan e i club, per\u00f2, hanno portato all'annullamento della proposta.\nAnche per la stagione successiva fu adottato il doppio sistema, ma dalla stagione 2002/03 fu subito deciso che il titolo doveva essere assegnato attraverso i \"playoff\": in quella stagione la prima classificata della \"regular season\" dovette affrontare una sfida contro la vincitrice dell'incontro di spareggio tra la seconda e terza classificata. Gloucester vinse la stagione con largo margine, ma la finale giunse tre settimane dopo l'ultima giornata di campionato; i secondi classificati London Wasps - che nello spareggio avevano battuto Northampton -, meglio preparati, vinsero la sfida per il titolo inglese. Dalla stagione 2005/06, in cui il torneo prese l'attuale nome di \"Guinness Premiership\" la fase finale \u00e8 a quattro: la prima classificata incontra la quarta e la seconda incontra la terza in gara unica.\nDall'introduzione dei \"playoff\" solo due club hanno vinto sia la \"regular season\" che la successiva finale: i Leicester Tigers nel 2001 e i Sale Sharks nel 2006. Per converso, Gloucester, arrivata tre volte prima nella \"regular season\" nel 2003, 2007 e 2008, in tutte le citate occasioni non \u00e8 riuscita a vincere il titolo nazionale. Nell'unica occasione in cui Gloucester vinse i \"playoff\", nel 2002, il titolo veniva assegnato ancora al vincitore della \"regular season\", che in quella stagione fu Leicester.\nStruttura della competizione.\nFormato.\nLa \"regular season\" di norma si svolge tra settembre e maggio, con girone all'italiana di andata e ritorno. Ogni squadra disputa quindi 22 incontri in tale fase, e la classifica \u00e8 data dalla somma dei punti totalizzati per ogni incontro.\nIl meccanismo di punteggio previsto per ogni incontro \u00e8 il seguente:\nAl termine della \"regular season\" si disputano due semifinali in gara unica, in casa della prima e della seconda classificata, rispettivamente contro la quarta e la terza classificata. Le due squadre vincitrici delle semifinali si incontrano in gara unica in campo neutro che a tutt'oggi, fin dall'istituzione dei \"playoff\", \u00e8 sempre stato lo stadio di Twickenham, a Londra. La squadra vincitrice della finale \u00e8 campione d'Inghilterra.\nPromozioni e retrocessioni.\n\u00c8 previsto un sistema di promozioni e retrocessioni, di cui la Premiership \u00e8 il vertice. Il club che si classifica ultimo nella \"regular season\" \u00e8 retrocesso in RFU Championship, la seconda divisione nazionale. Il vincitore di quest'ultimo campionato, altres\u00ec, \u00e8 promosso in Premiership.\nQualificazione alle competizioni europee.\nI club della Premiership partecipano alle due maggiori competizioni europee, la Heineken Cup (il campionato europeo di club) e l'European Challenge Cup. Il numero di squadre che partecipano a quest'ultima \u00e8 determinato da quello delle partecipanti alla Heineken Cup. Normalmente si qualificano per la Heineken Cup le prime quattro classificate della Premiership, ma il numero pu\u00f2 crescere per vari fattori: per esempio se una squadra diversa dalle prime quattro vince l'edizione precedente della Heineken Cup, oppure se vince la Coppa Anglo-Gallese (o \u00e8 finalista, se a vincerla \u00e8 una compagine del Galles). Fino a un massimo di sette squadre possono competere nella Heineken Cup. Le altre squadre, esclusa la retrocessa ma inclusa la neopromossa, partecipano all'European Challenge Cup della stagione successiva.\nAlbo d'oro.\nLe finali di Championship.\n\"(valide per il titolo di Campioni d'Inghilterra dal 2002-03)\""}
{"id": "1379976", "revid": "486946", "url": "https://it.wikipedia.org/wiki?curid=1379976", "title": "Collettivit\u00e0 di Saint-Barth\u00e9lemy", "text": ""}
{"id": "1379977", "revid": "115212462", "url": "https://it.wikipedia.org/wiki?curid=1379977", "title": "Cima dei Bureloni", "text": "La Cima dei Bureloni \u00e8 una montagna delle Pale di San Martino, si trova al Confine tra la Provincia di Trento e il Provincia di Belluno. Con i suoi 3.130\u00a0m \u00e8 la terza cima, in ordine di altezza, del gruppo dolomitico. \u00c8 situata tra la cresta dei Campanili di val Strut (a SO) e la Cima di Valgrande (a NE).\nToponimo.\nIl nome deriva da \"burel\", parola dialettale che significa burrone o canalone dirupato, riferita alla struttura dei versanti di questa montagna che sono, ad esclusione del versante NE, un continuo alternarsi di guglie e strapiombi.\nPrime ascensioni e principali vie di accesso.\nLa conquista della cima avvenne il 26 luglio 1888 ad opera di L. Darmst\u00e4dter, R. Kramer, L. Stabeler e C. Bernard che salirono lungo un canalone del versante sud-est (via che fu seguita anche in occasione della prima invernale).\nIl tracciato pi\u00f9 comodo e meno rischioso per arrivare in vetta \u00e8 invece dal versante nord-est lungo la Valgrande e il Ghiacciaio delle Zir\u00f2cole.\nVi sono comunque molti altri tracciati di arrampicata che risalgono questa montagna che \u00e8 considerata una delle pi\u00f9 belle delle Pale di San Martino."}
{"id": "1379980", "revid": "117227164", "url": "https://it.wikipedia.org/wiki?curid=1379980", "title": "Izzalini", "text": "Izzalini \u00e8 una frazione del comune di Todi (PG).\nIl paese si trova lungo il percorso collinare che porta da Todi sino a Montecchio, ad un'altezza di 417 ; \u00e8 popolato da 54 abitanti.\nStoria.\nNella zona vi furono insediamenti romani: infatti sono state rinvenute delle condutture in piombo, boccali in terracotta ed alcune monete di provenienza etrusca.\nSi chiam\u00f2 dapprima \"Sant'Angelo de Plebe\" dalla chiesa che era anche pievania e da cui dipendeva anche Collelungo. La villa contava circa 160 anime, allorch\u00e9, come vuole la tradizione, alcune genti d'arme del tiranno Ezzelino III da Romano (1194-1259) se ne impadronirono e, cacciati i guelfi, la fortificarono, trasformandola in un ben munito castello che ebbe il nuovo nome di Izzalini.\nIzzalini accrebbe la sua potenza con la costruzione, nel 1458, di una fortezza, detta \"Torre Baldo\", cui fu annessa anche una chiesa dedicata a santo Stefano. Nel bosco di Torre Baldo alcuni ruderi testimoniano l'esistenza (XIII secolo) di un castello che si dice fatto erigere da Ilione Landone e perci\u00f2 chiamato \"Castrum Ilionis\" e poi \"Castiglione de Franconibus\".\nDue antiche ville come \"San Giovanni l'Ammetato\" e \"Petacci\u00f2lo\" hanno dato il loro nome ad altrettante localit\u00e0 o \"vocaboli\". Ben conservato invece, il castello \"Piemozzo\", nel quale fino al XVI secolo era la Chiesa di Sant'Andrea, oggi sostituito con un oratorio detto di Santa Chiara.\nEconomia.\nLa presenza di un gran numero di casali e rustici, nelle vicinanze, ha permesso lo sviluppo di una buona attivit\u00e0 agrituristica."}
{"id": "1379981", "revid": "339392", "url": "https://it.wikipedia.org/wiki?curid=1379981", "title": "Leeds Tykes", "text": ""}
{"id": "1379986", "revid": "1005847", "url": "https://it.wikipedia.org/wiki?curid=1379986", "title": "Eletti alla Camera dei deputati nelle elezioni politiche italiane del 1976", "text": "Questo elenco riporta i nomi dei deputati della VII legislatura della Repubblica Italiana dopo le elezioni politiche del 1976:"}
{"id": "1379992", "revid": "9", "url": "https://it.wikipedia.org/wiki?curid=1379992", "title": "Powergen Cup", "text": ""}
{"id": "1379993", "revid": "9", "url": "https://it.wikipedia.org/wiki?curid=1379993", "title": "EDF Energy Cup", "text": ""}
{"id": "1379994", "revid": "287204", "url": "https://it.wikipedia.org/wiki?curid=1379994", "title": "Area di manovra", "text": "Larea di manovra \u00e8 quella parte di aeroporto destinata al decollo, all'atterraggio ed al rullaggio degli aeromobili, ad eccezione dei piazzali.\nFanno parte dell'area di manovra:\nL'area di manovra fa parte dellarea di movimento che comprende anche i parcheggi per gli aeromobili, detti piazzali.\nIn tutti gli aeroporti di dimensioni maggiori viene usata una particolare segnaletica che consiste in cartelli e disegni sull'asfalto (simili alle strisce che vengono utilizzate sulle strade e autostrade). Negli aeroporti pi\u00f9 grandi, inoltre, i piloti possono usufruire di un servizio radio in cui comunicano il giusto percorso da seguire."}
{"id": "1380011", "revid": "1573940", "url": "https://it.wikipedia.org/wiki?curid=1380011", "title": "Artemia", "text": "Artemia \u00e8 un genere di crostacei, l'unico facente parte della famiglia Artemiidae, la sua morfologia \u00e8 cambiata poco dal periodo triassico. Il primo dato storico dell'esistenza di \"Artemia\" risale alla prima met\u00e0 del X secolo d.C. dal lago Urmia, in Iran, con un esempio chiamato da un geografo iraniano un \"cane acquatico\", [2] sebbene il primo record inequivocabile sia la citazione con disegni di Schl\u00f6sser nel 1757 in Inghilterra.\nLe popolazioni di Artemia si trovano in tutto il mondo, nei laghi interni di acqua salata, ma non negli oceani. L'Artemia \u00e8 in grado di evitare la convivenza con la maggior parte dei predatori, come i pesci, grazie alla loro capacit\u00e0 di vivere in acque ad altissima salinit\u00e0 (fino al 25%).\nLa capacit\u00e0 dell'Artemia di produrre uova dormienti, note come cisti, ha portato a un ampio uso dell'Artemia nell'acquacoltura. Le cisti possono essere conservate per lunghi periodi e schiuse su richiesta per fornire una forma conveniente di mangime vivo per pesci e crostacei larvali. Ogni anno vengono commercializzate in tutto il mondo oltre tonnellate di cisti di Artemia essiccate. Inoltre, la resilienza di Artemia li rende animali ideali per i test di tossicit\u00e0 biologica ed \u00e8 diventato un organismo modello utilizzato per testare la tossicit\u00e0 delle sostanze chimiche. \nLe Artemia sono anche vendute come \"scimmie di mare\" con il nome commerciale Sea-Monkeys o Aqua Dragons.\nEsistono 12 tipi di Artemia:"}
{"id": "1380023", "revid": "709565", "url": "https://it.wikipedia.org/wiki?curid=1380023", "title": "Cl\u00e9mentine (serie animata)", "text": "Cl\u00e9mentine \u00e8 una serie TV di disegni animati francese in co-produzione giapponese creata da Bruno-Ren\u00e9 Huchez e prodotta da Narcisse X4, IDDH, \"Antenne 2\" (oggi France 2), e T\u00e9l\u00e9 Hachette nel 1985; si compone di 39 episodi in due stagioni. Questa serie narra di una bambina di dieci anni costretta su una sedia a rotelle.\nIdeazione.\nL'ideatore della serie, Bruno-Ren\u00e9 Huchez, per la realizzazione del soggetto e delle storie, si \u00e8 basato sui suoi ricordi personali. In giovane et\u00e0 gli accadde di essere molto ammalato, e costretto a letto. Sua madre, per risollevarlo, soleva raccontargli ogni genere di favole. Questi eventi servirono poi per immaginare questa storia. Cl\u00e9mentine \u00e8 una delle rare serie animate che ha per protagonista una persona affetta da disabilit\u00e0.\nTrama.\nLa storia \u00e8 ambientata a inizio '900, negli anni venti. Clementine \u00e8 la figlia di Alex, un pilota francese eroe di guerra, che ha allevato da solo lei e suo fratello Matteo (\"Petit boy\"). Un giorno Clementine e suo padre Alex sorvolano un circo il cui direttore, Mollache, maltratta animali e circensi; la piccola decide, insieme ai suoi amici, di liberare gli animali; cos\u00ec facendo ostacola i piani di Mollache, che si rivela essere un servo del demone Malmoth. Malmoth si vendica, e provoca un incidente aereo che fa perdere a Clementine l'uso delle gambe. Non pago di questa menomazione, Malmoth sostituisce il medico che dovrebbe operarla con un impostore che ha la consegna d'ucciderla. L'impostore viene smascherato, e Clementine si affligge, disperando di potere tornare a camminare. In seguito Clementine riceve la visita di Chimera, un'entit\u00e0 benefica misteriosa, che appare come una donna con i capelli viola; Chimera le fa il dono di viaggiare nel mondo dei sogni tramite la sua bolla magica; in questa dimensione immaginaria Clementine, accompagnata dal gatto volante Elica, pu\u00f2 camminare e, sotto l'egida di Chimera, sventare ripetutamente i piani di Malmot, incontrando famosi personaggi storici e di fantasia, come Aladino, Oliver Twist, Charles Lindbergh, e altri ancora. Clementine viaggia anche nel mondo reale, alla ricerca di una cura, e i suoi viaggi fantastici si correlano ai suoi viaggi reali, facendole incontrare i personaggi dell'immaginario nei loro luoghi d'origine (per esempio incontra Pinocchio in Italia). Gradualmente questa medicina dell'immaginario restituisce a Clementine la voglia di vivere, e lo spirito necessario per combattere contro il vendicativo Malmot nel mondo reale e non solo in quello fantastico.\nCritiche e controversie.\nIn seguito al suo successo in Francia e altrove (Europa, Russia, Cina, America latina, Turchia) la serie si \u00e8 guadagnata numerose critiche, per la relativa violenza di certe sue scene, difficili da seguire per i giovani bambini. Particolarmente durante i frequenti interventi del demone Malmoth, il cui terrificante corpo \u00e8 costituito da fiamme, che cerca in ogni modo di uccidere Clementine, chiave della sua distruzione; per farlo le scaglia contro degli uomini maledetti, che vivono in un regno infernale al quale ritornano dopo essere periti in azione; la loro vera forma \u00e8 solitamente quella di teste e volti umani combinati con forme animali repulsive (vermi, insetti, dinosauri ecc...).\nAnalogamente criticate le vicissitudini di Clementine lungo il filo narrativo, come la sua malattia o la perdita dei suoi cari, che sono stati giudicate inappropriate per una serie animata destinata a priori ai fanciulli. Tuttavia altri considerano positivamente gli stessi eventi, ritenendoli sviluppati in maniera intelligente, senza verecondia n\u00e9 eccessi di sentimentalismo, in rapporto ad altre serie animate diffuse nella stessa epoca.\nPer altro, con lo scorrere degli episodi e dei paesi attraversati, la serie si rivela assai ricca di simboli e riferimenti culturali, che i giovani bambini difficilmente sono in grado di comprendere; in particolare negli ultimi episodi, con paesi come Egitto e Giappone, cosicch\u00e9 sembra talora pi\u00f9 accessibile agli adulti che ai bambini.\nLista episodi in francese.\nStagione 1\nStagione 2\nSigla.\nLa sigla della serie nell'adattamento italiano \u00e8 quella originale francese, ma contrariamente che in patria, essa non venne trasmessa per intero: soltanto i primi sette secondi."}
{"id": "1380024", "revid": "33277", "url": "https://it.wikipedia.org/wiki?curid=1380024", "title": "Diocesi di Socorro y San Gil", "text": ""}
{"id": "1380027", "revid": "1494169", "url": "https://it.wikipedia.org/wiki?curid=1380027", "title": "Fire and Ice", "text": "Fire and Ice o Fire &amp; Ice (\"fuoco e ghiaccio\" in lingua inglese) possono riferirsi a:"}
{"id": "1380029", "revid": "125063427", "url": "https://it.wikipedia.org/wiki?curid=1380029", "title": "Ramiro II d'Aragona", "text": "Origine.\nSecondo la \"Ex Gestis Comitum Barcinonensium\" era figlio del re d'Aragona, re di Pamplona e conte di Sobrarbe e Ribagorza, Sancho Ram\u00edrez (Sancho I di Aragona e Sancho V di Navarra) e, secondo la Cronaca piniatense, della sua seconda moglie, Fel\u00edcia di Ramerupt (1060- 3 maggio 1123), figlia d'Ildu\u00edno IV ( \u2020 1063), conte di Montdidier e di Roucy e Signouer de Ramerupt e della moglie, Adelaide di Roucy, figlia di Ebli Conte di Roucy e della moglie, Beatrice di Hainaut (1015/20-1062).Sancho Ram\u00edrez era il figlio maschio primogenito del re d'Aragona e conte di Sobrarbe e Ribagorza, Ramiro I (come ci viene confermato dalla \"Ex Gestis Comitum Barcinonensium\" e, secondo la \"Cr\u00f3nica de San Juan de la Pe\u00f1a\", di Ermessinda di Foix (ca. 1015-1049, Gilberga di Foix, dopo il matrimonio, divenuta regina d'Aragona, si fece chiamare, Ermesinda), che secondo le \"Preuves de l'Histoire G\u00e9n\u00e9rale de Languedoc, Tome V\" era figlia del conte di Carcassonne e di Couserans e futuro conte di Foix, Bernardo Ruggero I, e dell'erede della contea e futura contessa di Bigorre, Garsenda, figlia del conte di Bigorre, Garcia Arnaud e della moglie, Riccarda, di cui non si conoscono gli ascendenti.Ramiro quindi era rispettivamente fratello e fratellastro dei suoi predecessori Alfonso I e Pietro I.\nBiografia.\nI suoi primi anni li pass\u00f2, molto probabilmente, nel monastero di Siresa, in Valle de Hecho, (Huesca), poi ancora in giovane et\u00e0, secondo un documento del 3 maggio 1093 il padre lo invi\u00f2 nel monastero occitano di Saint-Pons-de-Thomi\u00e8res, come ci conferma anche la Cronaca piniatense&gt;, dove prese i voti. Nel 1112, il fratello Alfonso I, che era anche re di Le\u00f3n e Castiglia, lo nomin\u00f2 abate dell'abbazia di Sahag\u00fan, da dove dovette fuggire quando le truppe della regina di Le\u00f3n e Castiglia, Urraca, occuparono la citt\u00e0. Nel 1114, fu eletto vescovo di Burgos.Dopo, nel 1130, si ritir\u00f2 nel monastero di San Pedro el Viejo, vicino a Huesca, e ne divenne abate ed infine, nel 1134, fu nominato vescovo di Roda de Isabena e di Barbastro.\nNel 1134, dopo la morte di suo fratello, Alfonso I il Battagliero, come riportato sia nel \"Chronicon Burgense\" che nella \"Cr\u00f3nica de San Juan de la Pe\u00f1a\", il testamento di Alfonso I (a Bayonne, redasse un testamento che lasciava tutti i suoi regni all'Ordine del Tempio del Santo Sepolcro) non fu accettato n\u00e9 dalla chiesa n\u00e9 dalla nobilt\u00e0 aragonese e, dato che Alfonso non aveva eredi, secondo la \"Cr\u00f3nica de San Juan de la Pe\u00f1a\", nominarono alcuni reggenti, per poi orientarsi a offrire i due regni a Ramiro, il fratello di Alfonso I, che era monaco del monastero di Saint-Pons-de-Thomi\u00e8res, vicino a Narbona. I nobili navarresi per\u00f2, non avendo fiducia nelle capacit\u00e0 di Ramiro rifiutarono, decisero per la separazione dei due regni, eleggendo Garc\u00eda, discendente dal re di Navarra, Garc\u00eda III S\u00e1nchez, per cui gli eredi di Alfonso furono:\nRamiro, secondo il documento n\u00b0 1159 della \"Chronique de Robert de Torigni, abb\u00e9 de Mont-Saint-Michel, Tome I\", ottenne la dispensa papale di uscire dal monastero e potersi sposare; fu acclamato re d'Aragona a Jaca.Appena salito al trono, Ramiro II si trov\u00f2 a dover lottare con le bande di nobili, che, approfittando della sua debolezza, cercavano di prendere il sopravvento per sete di ricchezza e potere, pensando di sostituire il monarca.Ramiro si trov\u00f2 quasi subito in difficolt\u00e0 e, dovette rifugiarsi nella contea di Besal\u00fa, anche perch\u00e9 il re di Le\u00f3n e Castiglia, Alfonso VII, aveva occupato parte del regno di Aragona. Ramiro non ebbe la forza di opporsi e firm\u00f2 il patto Vadaluongo, localit\u00e0 vicino a Sang\u00fcesa, nel gennaio del 1135, in cui si riconosceva vassallo del regno di Castiglia ed accettava il distacco del regno di Navarra.\nRamiro allora dimostr\u00f2 di avere doti di comando ordinando che parecchi nobili venissero giustiziati mediante decapitazione (da questo fatto nacque la leggenda popolare della \"Campana di Huesca\"), in quanto si erano resi colpevoli di aver assalito, durante una tregua, una carovana di musulmani, riprendendo cos\u00ec il controllo della situazione.Comunque anche dopo che Alfonso VII si era ritirato dall'Aragona, ma aveva continuato ad occupare Saragozza, Ramiro rimaneva vassallo del re di Le\u00f3n e Castiglia.\nIl 13 novembre del 1135, nella cattedrale di Jaca, Ramiro aveva sposato Matilde (o Agnese) di Poitiers (1103-ca. 1160), figlia legittima del duca d'Aquitania e conte di Poitiers, Guglielmo IX (questa tesi \u00e8 sostenuta, sia dal \"Chronicon sancti Maxentii Pictavensis, Chroniques des Eglises d'Anjou\" che dalla \"Ex Gestis Comitum Barcinonensium\", e anche dalla \"Cr\u00f3nica de San Juan de la Pe\u00f1a\". Infine, secondo le \"Europ\u00e4ische Stammtafeln\", vol II, 58 e 76 (non consultate) era figlia illegittima di Guglielmo IX) e vedova del visconte Emerico V di Thouars (questo matrimonio \u00e8 confermato dalla donazione n\u00b0 CXLVII del \"Cartulaire de l'abbaye de la Sainte-Trinit\u00e9 de Tiron, Tome I\", del 1030 circa, fatta unitamente da Emerico e Agnese), che si era dimostrata fertile col suo primo marito, come ci conferma il documento n\u00b0 1159 della \"Chronique de Robert de Torigni, abb\u00e9 de Mont-Saint-Michel, Tome I\", dove la sposa e chiamata Matilde; e la \"Ex Fragmentis Chronicorum Comitum Pictavi\u00e6, Ducum Aquitani\u00e6\" dove la sposa \u00e8 chiamata Matilde (\"Mahauda\"), detta Agnese (\"Agnes dicta\"), che per\u00f2 sostiene, assieme ad altre fonti non primarie che Agnese era la figlia di Guglielmo, signore di Puy-du-Fou.\nL'erede, Petronilla, nacque il 29 luglio 1136 e, nel mese di ottobre, assieme alla moglie, Ramiro fece una donazione; prima della fine di quell'anno Ramiro si separ\u00f2 dalla moglie Agnese che si ritir\u00f3 nel monastero di \"Santa Mar\u00eda di Fontevrault\", dove mor\u00ec tra la fine del 1159 e il 1160.\nRamiro II promise la figlia Petronilla in sposa al conte di Barcellona, Raimondo Berengario IV e l'impegno matrimoniale fu firmato a Barbastro, l'11 agosto 1137; mentre il 27 agosto, nel castello di Ayerbe, Ramiro redasse un documento in cui si impegnava a non prendere importanti decisioni, senza l'approvazione del futuro genero. Il 13 novembre dello stesso anno, infine, pur mantenendo il titolo di re, abdic\u00f2, in favore della figlia Petronilla, e, per contrastare l'ingombrante re di Le\u00f3n e Castiglia, Alfonso VII, deleg\u00f2 il futuro genero a governare il regno d'Aragona col titolo di \"principe d'Aragone e conte di Barcellona\". Investito di tale titolo, Raimondo Berengario IV, nel 1140, tratt\u00f2 con Alfonso VII, concordando il ritiro dei castigliani da Saragozza, riconoscendo loro tutti i territori alla destra del fiume Ebro.\nRamiro trascorse l'ultimo periodo della sua vita nel monastero di San Pedro di Huesca e nella sua propriet\u00e0 di \"San \u00darbez de Sarrablo\" (Huesca), ma non vi \u00e8 certezza che tornasse definitivamente alla vita monastica. Mor\u00ec a Huesca il 16 agosto 1157 (la data della morte \u00e8 stabilita in un documento del dicembre 1157) e fu tumulato nella cappella di San Bartolomeo, o Pantheon Reale, di San Pedro el Viejo di Huesca.\nDiscendenza.\nRamiro ed Agnese ebbero un'unica figlia:"}
{"id": "1380032", "revid": "124742783", "url": "https://it.wikipedia.org/wiki?curid=1380032", "title": "Louis-Philippe Dalembert", "text": "La sua opera, romanzi, racconti e poesie, \u00e8 tradotta in varie lingue tra cui l'italiano.\nBiografia.\nFiglio di due maestri elementari, Louis-Philippe Dalembert \u00e8 nato a Port-au-Prince l'8 dicembre 1962. La morte del padre, pochi mesi dopo la sua nascita, ha conseguenze drammatiche sulla situazione economica della famiglia. Egli trascorre i primi anni della sua infanzia a Bel-Air, un quartiere popolare della capitale, immerso in un universo femminile: le cugine della madre, che durante la settimana va ad insegnare in provincia, la sorella maggiore, le prozie e la nonna materna. Quest'ultima comanda il suo piccolo mondo a bacchetta, in una Port-au-Prince governata col pugno di ferro da Fran\u00e7ois Duvalier, per tutti \"Papa Doc\". All'et\u00e0 di sei anni vive la prima traumatica separazione della sua vita: la famiglia lascia, infatti, il quartiere per andare ad abitare altrove. Da questa esperienza nascer\u00e0 un romanzo intitolato \"Le crayon du bon Dieu n'a pas de gomme\" (\"La matita del buon Dio non ha la gomma\"), testimonianza di un'infanzia molto religiosa vissuta all'insegna del sabbat.\nPort-au-Prince, negli anni 1960-1970, \u00e8 anche i cinema all'aria aperta, i famosi drive in, uno dei quali si trova dietro la nuova casa, al di l\u00e0 di un burrone. La sera tutto il quartiere si ritrova in un terreno mezzo abbandonato per assistere alla proiezione dei film. L\u00ec Dalembert vede i western, di cui va pazzo, i primi kung fu e Ultimo tango a Parigi. Certo, bisogna ovviare alla pessima acustica, immaginando da soli i dialoghi o aspettando che sia uno spettatore ad improvvisarli. Da questo momento, per Dalembert raccontare significa innanzitutto far vedere.\nDi formazione letteraria e giornalistica, Dalembert lavora come giornalista nel suo paese natale prima di partire, nel 1986, in Francia dove completa i suoi studi alla Sorbona con un dottorato di ricerca in letteratura comparata sullo scrittore cubano Alejo Carpentier. Dopo la sua partenza da Ha\u00efti, questo vagabondo poliglotta (maneggia, infatti, con disinvoltura sette lingue) ha vissuto a Nancy, Parigi, Roma, Gerusalemme, Brazzaville, Kinshasa, Firenze.\nLa sua opera porta le tracce del suo vagabondaggio, concetto che egli preferisce a quello di erranza, e della tensione permanente tra due et\u00e0 (l'infanzia, da cui deriva il suo sguardo sul mondo, e l'et\u00e0 adulta), tra due o pi\u00f9 luoghi.\nDopo aver vissuto a Roma, oggi vive tra Berlino, Parigi e Port-au-Prince."}
{"id": "1380033", "revid": "125420392", "url": "https://it.wikipedia.org/wiki?curid=1380033", "title": "Melissa Satta", "text": "Biografia.\nMelissa Satta \u00e8 nata a Boston da genitori italiani del Sassarese che si trovavano per lavoro negli Stati Uniti.\nTale circostanza le garantisce anche la cittadinanza statunitense.\nDurante il liceo ha praticato sport come il karate, a livello agonistico, diventando cintura marrone; poi ha giocato a calcio con la squadra femminile del Quartu Sant'Elena.\nNel 2004, dopo aver conseguito il diploma di liceo classico, si trasferisce a Milano per iscriversi alla IULM, dove non consegue il titolo, per iniziare una carriera nel mondo dello spettacolo.\nVita privata.\nHa avuto una relazione con il personaggio tv Daniele Interrante tra il 2003 e il 2006.\nTra il 2006 e il 2011 ha avuto una relazione col calciatore Christian Vieri.\nNel novembre 2011 ha allacciato una relazione con il calciatore Kevin-Prince Boateng: il 15 aprile 2014, a D\u00fcsseldorf, \u00e8 nato il loro primo figlio Maddox Prince Boateng. La coppia si \u00e8 sposata il 25 giugno 2016 a Porto Cervo e si \u00e8 separata nel gennaio 2019, per poi tornare insieme nel luglio 2019. Dopo un periodo di separazione, la coppia ha interrotto definitivamente la relazione nel dicembre 2020.\nCarriera.\nShowgirl e conduttrice.\nNel 2005 inizia a lavorare come valletta in televisione, nel programma di Canale 5 \"Mio fratello \u00e8 pakistano\" condotto da Teo Mammucari. Dal 26 settembre 2005 acquista notoriet\u00e0 vestendo i panni di velina a \"Striscia la notizia\", insieme a Thais Souza Wiggers (in seguito sostituita da Veridiana Mallmann), ruolo che verr\u00e0 poi confermato anche per le stagioni 2006/2007 e 2007/2008. Nell'estate del 2006 si affaccia alla recitazione ottenendo un ruolo nella fiction Mediaset \"Il giudice Mastrangelo\" 2 (insieme a Diego Abatantuono, regia di Enrico Oldoini) ed una parte minore nel film \"Bastardi\" (con Barbara Bouchet, Giancarlo Giannini e G\u00e9rard Depardieu, regia di Andr\u00e8s Arce Maldonado). Nell'estate del 2007, dal 18 al 28 luglio, veste i panni di conduttrice presentando insieme ad Alessandro Cattelan la tappa palermitana del TRL On Tour (in onda su MTV), il \"White Party Fashion Tv\" (sul canale satellitare Fashion TV) ed alcune tappe del \"Veline in tour\".\nFinita l'avventura come velina viene chiamata ad affiancare Teo Mammucari nella conduzione del game show di Italia 1 \"Primo e ultimo\" (ispirato ad un format inglese della Endemol), al termine del quale parte per gli Stati Uniti d'America dove viene scelta per la campagna stampa americana del marchio Wella. In quel periodo partecipa anche ad una puntata di \"Saturday Night Live\" in onda sulla NBC.\nA luglio 2009 presenta, insieme a Platinette, la puntata pilota dello show \"Scandalo al sole\", in onda sulla piattaforma Sky Italia. Nel settembre del 2009 sostituisce la modella cilena Maria Jos\u00e8 Lopez come volto femminile della stagione 2009/2010 di \"Controcampo\", condotto da Alberto Brandi in onda su rete 4.\nNel maggio del 2011 torna in televisione come concorrente del nuovo talent-vip di Rai 1 \"Lasciami cantare!\", condotto da Carlo Conti.\nNel giugno dello stesso anno conduce il programma scientifico \"Insideout (Tutti pazzi per la scienza)\", in onda su Rai Due. A dicembre del 2011 viene scelta da Alfonso Signorini per far parte del cast fisso (insieme ad Elena Santarelli e Pamela Prati) del suo talk show \"Kalisp\u00e9ra!\" come valletta dello show di Signorini, in onda in prima serata su Canale 5. Dal 23 gennaio 2012 Melissa \u00e8 impegnata, insieme a Omar Fantini, in una sit com firmata Comedy Central intitolata \"Amici a letto\". Nel maggio del 2012 torna in televisione come concorrente del nuovo talent-vip di Rai Uno \"Punto su di te!\" condotto da Elisa Isoardi e Claudio Lippi.\nDal 2013 al 2018, per cinque stagioni consecutive, \u00e8 il volto femminile del talk calcistico di Italia 1 \"Tiki Taka - Il calcio \u00e8 il nostro gioco\", al fianco di Pierluigi Pardo. Nel 2017 \u00e8 comparsa nel videoclip di \"In The Town\", singolo di Sergio Sylvestre e Gabry Ponte.\nDall'ottobre al novembre 2017 ha condotto il programma in 6 puntate \"Il padre della sposa\", nella seconda serata di La5. \nDal 23 settembre 2018 torna su La5, perch\u00e9 conduce la seconda edizione de \"Il padre della sposa\". Il 5 ottobre del 2018 esce il suo libro autobiografico dal titolo \"M come Melissa\", scritto con l'autore Paolo Fontanesi, edito da Mondadori Electa.\nAlla fine del mese di agosto 2021 viene annunciata come nuovo volto di Sky Sport in qualit\u00e0 di ospite di \"Sky Calcio Club\" e conduttrice di \"Gol Deejay\", il programma che chiude la tre giorni di coppe europee. Dal 30 settembre su Rai 2 conduce anche il talent show \"Missione Beauty.\"\nModella.\nInizia a lavorare nella moda a 16 anni per l'agenzia Venus Dea di Cagliari e l'anno successivo (2003), partecipa al concorso di bellezza Miss Muretto classificandosi seconda ed ottenendo la fascia di Miss Extrema. Nel 2004 partecipa a diverse sfilate nel corso del Milano Fashion Week e viene scelta come protagonista della campagna stampa di Cotonella.\nNel 2005 viene scelta come testimonial per il brand italiano Sweet Years (con il quale collabora fino ad inizio 2011) e per sostituire Adriana Lima nello spot della TIM. Nell'autunno del 2006 sfila durante la Milano Fashion Week per la collezione primavera/estate 2007 della Pin Up Stars Collection.\nAll'inizio del 2009 \u00e8 la protagonista dello spot pubblicitario di Peugeot 107 Sweet Years, e appare sulla copertina di \"Panorama\".\nNel febbraio 2010 viene scelta a rappresentare la nazionale italiana di calcio dalla rivista internazionale \"Sports Illustrated Swimsuit Issue\" per lo speciale annuale dedicato ai costumi da bagno, per il quale posa in bodypainting. Sempre nello stesso anno appare sulle copertina del numero di giugno del mensile \"Maxim\". Nel corso di tutto il 2011 viene scelta come testimonial di diverse marche quali Nike, Dondup e Nicole Spose. Nel 2013, 2015 e 2016 partecipa al \"Calzedonia Summer Show\", oltre ad essere testimonial dei marchi \"Nicole Spose\" e \"Buccia di Mela\" e partecipa alla settimana della moda di Milano sfilando per \"Emam\u00f2\". Nell'aprile 2015 sfila per Calzedonia mare, per la prima volta dalla nascita del figlio. Nel 2017 viene scelta come testimonial per il nuovo spot di Stroili."}
{"id": "1380034", "revid": "33277", "url": "https://it.wikipedia.org/wiki?curid=1380034", "title": "Diocesi di Simla and Chandigarh", "text": ""}
{"id": "1380040", "revid": "1573940", "url": "https://it.wikipedia.org/wiki?curid=1380040", "title": "Pieris (zoologia)", "text": "Pieris , \u00e8 un genere di Lepidotteri appartenente alla famiglia Pieridae.\nQuesto taxon \u00e8 paleartico, con un'ampia diffusione e contraddistinto da un colore dominante bianco nelle ali, con macchie scure o nere, di geometria variabile.\nAlcune specie di \"Pieris\", note in italiano col nome di \"Cavolaie\", hanno stadi larvali che attaccano soprattutto Cruciferae come il cavolo e il cavolfiore, provocando ingenti danni economici alle coltivazioni.\nLe femmine di alcune specie hanno ali in grado di riflettere la radiazione ultravioletta, mentre quelle dei maschi l'assorbono, in virt\u00f9 della pigmentazione presente nelle scaglie."}
{"id": "1380045", "revid": "767487", "url": "https://it.wikipedia.org/wiki?curid=1380045", "title": "Howling II - L'ululato", "text": "Howling II - L'ululato, anche noto come Howling II - L'ululato II, L'ululato II e Howling - La stirpe dei dannati \u00e8 un film del 1986, diretto da Philippe Mora. Molto liberamente tratto dal romanzo \"The Howling II\" di Gary Brandner, autore anche della sceneggiatura, il film \u00e8 il diretto sequel del film del 1981 \"L'ululato\".\nTrama.\nLa giornalista Karen White muore in circostanze misteriose. Al suo funerale il fratello Ben conosce Jenny Templeton, una delle colleghe di Karen, e Stefan Crosscoe, un misterioso esperto in lupi mannari che gli rivela che Karen era un licantropo. Fornendo loro prove video della trasformazione, Crosscoe convince Ben e Jenny ad accompagnarlo in Transilvania per uccidere Stirba, regina secolare dei lupi mannari, affinch\u00e9 la giovane possa cos\u00ec riposare in pace.\nProduzione.\nQuesto film \u00e8 l'unico film della serie di \"Howling\" che segue direttamente gli eventi del film originale ed \u00e8 anche l'unico film di \"Howling\" a presentare il contributo del romanziere originale, Gary Brandner. Brandner era critico nei confronti del film originale del 1981, che era solo ispirato al suo romanzo del 1977, ed alcuni elementi di questo sequel potrebbero essere stati deliberatamente divergenti dal film precedente, sebbene alcuni (come il ret-conning di questo film della rivelazione mondiale dell'esistenza dei lupi mannari) sembrano essere casuali.\nIl regista Philippe Mora ha raccontato come il film \u00e8 stato impostato per celebrare il decimillesimo compleanno della regina licantropa Stirba ed \u00e8 stato ispirato dall'erotismo della New Wave. Ha rivelato che gli attori Reb Brown e Annie McEnroe erano cos\u00ec cattivi nei loro ruoli che il veterano Christopher Lee si \u00e8 comportato in modo offensivo come se volesse \"allontanarsi\". Inoltre \u00e8 stato rivelato che la scena con Sybil Danning che mostra il suo seno nudo \u00e8 stata ripetuta diciassette volte durante la scansione dello schermo dei titoli di coda. Per la maggior parte delle altre scene del film Danning era o coperto di peli o indossava un abito corazzato metallico e occhiali da sole.\nMentre la maggior parte del film \u00e8 stato girato on locations in quella che era, all'epoca, la Cecoslovacchia, ad esempio nell'ossario di M\u011bln\u00edk, una citt\u00e0 della Boemia centrale, cos\u00ec come nei Barrandov Studios di Praga, sono state girate alcune scene a Los Angeles.\nGirare nella Praga allora controllata dall'Unione Sovietica present\u00f2 alcune difficolt\u00e0: l'assistente regista assegnato dal governo di Mora non sapeva nulla del cinema. Mora doveva \"importare letteralmente spazzatura dall'America per ingombrare le pulite strade comuniste\". Quando una chiamata di casting locale usc\u00ec alla ricerca di \"punk\", arrivarono un migliaio di persone, con il risultato che le autorit\u00e0 locali chiamarono sia la polizia che i militari. A Mora fu consigliato da un colonnello dell'esercito, \"puoi finire di girare la scena, ma dovranno partire in gruppi di non pi\u00f9 di tre.\"\nI co-protagonisti Marsha Hunt e Christopher Lee avevano gi\u00e0 lavorato insieme in '. Nel 1990, quando Lee fu scritturato per \"Gremlins 2 - La nuova stirpe\", una delle prime cose che fece fu scusarsi con il regista Joe Dante (che diresse anche \"L'ululato\") per essere stato in questo film. Lee aveva anche recitato nel ruolo di antagonista in ' (1979) con Reb Brown nel ruolo del protagonista.\nDistribuzione.\nLa Hemdale Films distribu\u00ec il film in Francia e in Inghilterra nel 1985, prima di distribuirlo negli Stati Uniti nel dicembre 1985. Tra i suoi titoli di uscita internazionali, \u00e8 noto come \"Aullidos 2: Stirba, la mujer lobo\" o \"Aullidos 2\" in Spagna, \"Aullido 2\" in Messico, \"\u00dcv\u00f6lt\u00e9s 2. - A n\u0151v\u00e9red egy v\u00e9rfarkas\" in Ungheria, \"Howling II - L'ululato\" in Italia, \"Hurlements II\" in Francia, \"Das Tier II\" in Germania, \"I gynaika lykanthropos\" (\u0397 \u03b3\u03c5\u03bd\u03b1\u03af\u03ba\u03b1 \u03bb\u03c5\u03ba\u03ac\u03bd\u03b8\u03c1\u03c9\u03c0\u03bf\u03c2) in Grecia e \"Vampiros em F\u00faria\" in Portogallo.\nVersioni alternative.\nLa versione cinematografica originale di \"Howling II - L'ululato\" ha la durata di 87 minuti. Questa versione \u00e8 stata rilasciata su VHS da HBO / Cannon Home video e Home video. La versione televisiva rieditata ha durata di 91 minuti ed includeva una nuova scena prima dei titoli di coda, oltre ad una nuovissima sequenza di titoli di coda per sostituire le riprese in topless di Sybil Danning nella sequenza finale originale classificata R. I titoli di coda della versione televisiva includono anche la musica, mentre la versione cinematografica ne \u00e8 priva.\nIl film non \u00e8 riuscito a ottenere la stessa attenzione o successo commerciale del film originale. Negli anni successivi, \"Howling II\" divenne un film cult, forse a causa della presenza degli attori cult Sybil Danning, Reb Brown e Christopher Lee.\nCritica.\nRoger Ebert ha parlato del lavoro di Sybil Danning nel film ed ha scritto che sebbene fosse vicino, \"non \u00e8 stato il peggior film che la Danning ha realizzato.\" Nel notare che gli eroi del film sono coinvolti nell'inetto e \"strani rituali del culto di Stirba\", ammette che \"nessuno presiede un rituale cos\u00ec come Sybil Danning\". La scena in cui si strappa il vestito viene ripetuta due volte durante i titoli di coda, \"fornendo al film il suo secondo e terzo momento interessante.\"\n\"Variety\" ha offerto che mentre Christopher Lee ha portato esperienza nel suo ruolo di cacciatore di vampiri Stefan Crosscoe, il film manca di suspense e la trama \u00e8 generica e prevedibile. Hanno notato che nonostante il film sia stato girato principalmente in Cecoslovacchia, la produzione non ha sfruttato appieno l'ambientazione. Bob Campbell dell\"'Arizona Daily Star\" ha scritto: \"Un brutto sequel di uno scioccante B-movie non conta davvero come un tradimento artistico, ma \"Howling II\" is about as bad as movies ever get.\"\nBrian J. Dillard di Allrovi lo ha definito un \"esercizio ridicolo nella stupidaggine dell'orrore sequel\", che \"si allontana in un appello da campo cos\u00ec brutto che \u00e8 buono.\" Ha notato che l'appello sessuale di Sybil Danning ed il lavoro delle veterane star dell'orrore Christopher Lee e Ferdy Mayne sono stati usati come sostituti di \"il lavoro arguto e creativo degli effetti che caratterizzava l'originale.\" Nel notare l'uso eccessivo della sceneggiatura di clich\u00e9 di genere horror, \u00e8 stato in grado di lodare il lavoro di Danning per aver impedito al film di essere troppo serio. Concluse scrivendo \"pi\u00f9 tardi i sequel di Howling si sarebbero spostati in una forma pi\u00f9 raffinata di banalit\u00e0, ma per la totale inettitudine di ci\u00f2 che stavano pensando, \u00e8 difficile battere questo miserabile urlatore.\"\nHome media.\nNegli Stati Uniti, la MGM Home Entertainment ha distribuito la riedizione commerciale del DVD di \"Howling II - L'ululato\" nel 2005, e lo ha rieditato di nuovo nel 2010 come parte di un set di due dischi che includeva sia \"Howling II - L'ululato\" del 1985 che \"L'ululato\" del 1981. \"Howling II - L'ululato\" venne distribuito in Blu-ray dalla Scream Factory il 14 luglio 2015.\nIn Italia, il film \u00e8 stato distribuito in DVD il 18 ottobre 2006 dalla Mondo Home Entertainment col titolo \"Howling - La stirpe dei dannati\"."}
{"id": "1380054", "revid": "121269549", "url": "https://it.wikipedia.org/wiki?curid=1380054", "title": "Moerbeke", "text": "Moerbeke \u00e8 un comune (6.248 abitanti) del Belgio, nella provincia fiamminga delle Fiandre Orientali.Il comune \u00e8 famosa per la produzione di zucchero. La raffineria di zucchero \u00e8 stata demolita nel 2008.\nGeografia fisica.\nTerritorio.\nGli abitati confinanti sono: (a) Stekene, (b) Sinaai, comune di Sint-Niklaas, (c) Eksaarde, comune di Lokeren, (g) Wachtebeke"}
{"id": "1380056", "revid": "1718925", "url": "https://it.wikipedia.org/wiki?curid=1380056", "title": "Propriet\u00e0 intensive ed estensive", "text": "In termodinamica le propriet\u00e0 intensive sono quelle propriet\u00e0 il cui valore non dipende dalla quantit\u00e0 di materia o dalle dimensioni del campione, ma soltanto dalla sua natura e dalle condizioni nelle quali si trova.\nAl contrario, una propriet\u00e0 si dice estensiva se il suo valore dipende dalle dimensioni del corpo a cui ci si riferisce. La temperatura, la pressione, il volume specifico e la densit\u00e0 sono esempi di grandezze intensive; viceversa la massa, il volume, la lunghezza sono grandezze estensive. Infatti se, ad esempio, il sistema in esame \u00e8 costituito dall'acqua in un contenitore tutta alla stessa temperatura, rimuovere acqua varia il volume (estensivo) ma non la temperatura (intensiva)..\nDescrizione.\nQui con \"dimensioni\" del sistema si fa riferimento alla sua eventuale \"composizione\" in termini di sottosistemi.\nPi\u00f9 formalmente, si consideri il sistema costituito dall'unione di due sottosistemi identici: le propriet\u00e0 \"estensive\" (come la massa, il volume) saranno diverse da quelle dei singoli sottosistemi, mentre le propriet\u00e0 \"intensive\" (come la temperatura o la densit\u00e0, o la pressione) saranno le stesse. In particolare il valore di grandezze estensive di sistemi composti sar\u00e0 semplicemente \"la somma\" dei valori di ciascun sottosistema.\nIn particolare se il sistema formula_1 \u00e8 composto da formula_2 sotto-sistemi si ha che\ndove formula_4 \u00e8 la propriet\u00e0 estensiva in esame, ed formula_5 \u00e8 ciascun sotto-sistema.\nIn cui la derivata parziale va considerata rispetto a tutti i parametri tenuti costanti ad eccezione di formula_6. Anche l'inverso \u00e8 vero: ogni funzione che soddisfa la precedente relazione sar\u00e0 una propriet\u00e0 estensiva."}
{"id": "1380061", "revid": "767487", "url": "https://it.wikipedia.org/wiki?curid=1380061", "title": "Fire and Ice - Fuoco e ghiaccio", "text": "Fire and Ice - Fuoco e ghiaccio \u00e8 un film statunitense a cartoni animati del 1983 diretto da Ralph Bakshi. L'animazione, basata sui personaggi creati da Bakshi e Frank Frazetta, \u00e8 stata fatta usando il metodo del Rotoscope, che si basa su veri movimenti umani.\nTrama.\nAlla fine dell'ultima era glaciale, la regina delle trib\u00f9 del Nord, Juliana, inizia una guerra per il dominio del mondo. Insieme a suo figlio Nekron, comandano i loro territori dal \"\"Picco di Ghiaccio\" e grazie alla conoscenza delle arti oscure, possono muovere interi ghiacciai. I popoli cacciati dalle loro terre scendono a sud verso la \"Torre del Fuoco\"\", comandata da re Jarol. Nekron, con i suoi poteri, sembra inarrestabile e riesce a distruggere un altro villaggio, mentre i guerrieri superstiti vengono finiti dall'esercito di Juliana, composto da sub-umani rozzi e selvaggi. Tuttavia muovere i ghiacciai richiede grandi sforzi e raggiungere la Torre del Fuoco richieder\u00e0 tempo, per cui Juliana invia degli ambasciatori a re Jarol con un ultimatum.\nIntanto, nel villaggio appena conquistato, un guerriero sopravvissuto di nome Larn riesce ad uccidere alcuni nemici e fugge nella giungla; inseguito dai sub-umani, riesce a stento a salvarsi. Fattasi notte, nella Torre del Fuoco Teegra, figlia di Jarol, vorrebbe aiutare il padre quando ricever\u00e0 gli ambasciatori di Nekron, ma Jarol preferisce che lei resti a studiare cos\u00ec Teegra obbedisce. Gli ambasciatori di Nekron pretendono resa incondizionata e sottomissione, ma Taro, anch'egli figlio di Jarol, risponde che lotteranno fino alla morte. Purtroppo la trattativa si rivela una trappola: gli sgherri di Juliana rapiscono Teegra, le grida della principessa fanno capire l'inganno a Jarol e Taro che uccidono gli ambasciatori e mandano le loro guardie sugli pterodattili a recuperarla. Taro \u00e8 fiducioso che Teegra verr\u00e0 portata in salvo a differenza di Jarol, che per\u00f2 non pu\u00f2 andare a cercare la figlia in quanto presto Nekron assedier\u00e0 la Torre de Fuoco.\nIntanto Teegra trova un modo per scappare dai suoi rapitori, ma questi gli sono costantemente alle calcagna e solo per poco non riescono a trovarla. Teegra continua la sua fuga attraversando un fiume e sempre con un colpo di fortuna i sub-umani non la ritrovano. Quando il loro capo fa rapporto alla regina, Juliana si adira e lo uccide, ordinando agli altri di riprendere Teegra immediatamente.\nLarn viene salvato da un misterioso guerriero da un branco di lupi senza per\u00f2 vederlo. Alla fine incontra Teegra, affamata e spaventata, ma dopo iniziali diffidenze i due cominciano ad avvicinarsi. Fattosi giorno Teegra decide di tornare dal suo popolo e Larn scherzando e giocando, fa cadere entrambi in un lago, ma proprio qui spunta una piovra gigante che li attacca: Teegra fugge sulla riva, mentre Larn riesce viene scaraventato lontano, dove il misterioso guerriero lo trova e lo cura. Larn ripresosi, fa conoscenza di Darkwolf, il quale \u00e8 intenzionato ad uccidere Nekron. I due tornano al lago per trovare Teegra, ma Darkwolf nota dalle tracce che i sub-umani l'hanno catturata e portata via, intanto questi si assicurano che Teegra non scappi incatenandola ad uno di loro.\nScesa la sera, Larn e Darkwolf si preparano a liberare Teegra approfittando della nebbia: Darkwolf attacca le sentinelle per attirarsi la maggior parte dei sub-umani, mentre Larn si avvicina di soppiatto ai carcerieri della ragazza. Larn non trova Teegra poich\u00e9 ha ucciso la sua guardia ed \u00e8 fuggita in un'altra direzione, trascinandosi il cadavere ancora incatenato a lei. A questo punto Larn si riunisce con Darkwolf, per poi fuggire mentre i sub-umani li inseguono. Intanto re Jarol, ormai perse le speranze di ritrovare Teegra, decide di inviare Taro a negoziare la resa e questi seppur a malincuore parte.\nTeegra nel frattempo viene presa da quello che sembra un sub-umano di grandi dimensioni che la porta da sua madre Roliel, la quale si mostra ospitale e gentile. In realt\u00e0 \u00e8 una strega e dopo aver drogato la ragazza, usa le sue arti magiche per scoprire che \u00e8 stata rapita dagli sgherri di Nekron. Decide pertanto di sfruttare la cosa a suo vantaggio e quindi manda suo figlio dai sub-umani per patteggiare, ma questi li uccidono entrambi, si riprendono Teegra e danno la casa dove si trovavano alle fiamme. Larn, separatosi da Darkwolf, trova le macerie della casa di Roleil: qui lo spirito della strega, in cambio che Larn la vendichi, dice al giovane che i sub-umani porteranno Teegra a Katar, una citt\u00e0 portuale, e da li al Picco di Ghiaccio navigando. Larn giunge troppo tardi per impedire che la nave con Juliana e Teegra a bordo salpi, ma riesce a imbarcarsi clandestinamente sulla nave di Taro, che si recava da Nekron in missione diplomatica.\nAl Picco di Ghiaccio Juliana mostra Teegra a Nekron come futura sposa e madre dei suoi eredi, ma questi afferma di non aver bisogno di nessuno: nemmeno la gentile richiesta di pace di Teegra scioglie il suo cuore, ma anzi lo diverte e Teegra pertanto, viene buttata in una fossa per i morti. Poco dopo giungono a palazzo anche Taro e Larn, il primo si fa ricevere da Nekron, mentre il secondo si introduce di nascosto. Taro chiede la pace e di rilasciare Teegra, ma Nekron parlandone sprezzante provoca Taro ad aggredirlo. Nekron usa la magia per costringere Taro e la sua scorta ad uccidersi tra loro, dopodich\u00e9 fa gettare i cadaveri nella fossa dove si trova Teegra: la principessa, quindi, rivede con orrore suo fratello morto.\nIntanto Larn tenta di uccidere Nekron, ma questi se ne accorge e trovandolo interessante lo sfida a duello, non senza barare con la magia: malgrado ci\u00f2 Larn riesce a ferire, seppur lievemente, Nekron e questi divertito lo fa imprigionare. Teegra, riuscita ad evadere, comunica a Larn ancora rinchiuso, che vuole a sua volta di uccidere Nekron, ma viene di nuovo catturata dai sub-umani. Larn, evaso a sua volta, \u00e8 costretto a fuggire dal Picco di Ghiaccio, inseguito dagli sgherri di Nekron, finch\u00e9 viene salvato di nuovo da Darkwolf.\nI due comunicano a Jarol che Taro \u00e8 morto, che Teegra \u00e8 ancora viva e che ormai bisogna fermare Nekron ad ogni costo. Darkwolf chiede a Jarol tutti gli pterodattili disponibili per un attacco diretto a Nekron al fine di ucciderlo, ma Jarol afferma che ne sono rimasti pochi e che, se i ghiacciai avanzassero ancora, egli dovr\u00e0 ridestare i vulcani uccidendo tutti coloro che si trovano al Picco di Ghiaccio: sia Darkwolf che Larn sono pronti a correre il rischio. Lo stormo di pterodattili viene bersagliato dai sub-umani e solo Larn e Darkwolf riescono a sopravvivere. Darkwolf raggiunge Nekron e ingaggia lo scontro: questa volta i poteri di Nekron, non possono nulla contro la forza di volont\u00e0 di Darkwolf, il quale riesce ad uccidere il tiranno, sotto le urla di sua madre Juliana.\nJarol udendo le urla e osservando da lontano i ghiacciai che avanzano, libera i fiumi di lava che distruggono tutto ci\u00f2 che trovano, compreso il Picco di Ghiaccio, Juliana e i sub-umani. Larn e Teegra fuggono sull'ultimo pterodattilo ancora in vita, riuscendo ancora una volta a sfuggire alla morte. Sulla riva, i due notano Darkwolf, anch'egli sopravvissuto che li sorride per poi scomparire. Larn vede un sub-umano sopravvissuto e si appresta a ucciderlo, ma Teegra lo ferma dicendogli che ormai \u00e8 finita. Il film si conclude con i due giovani, ormai innamorati, che si baciano davanti alla Torre del Fuoco."}
{"id": "1380062", "revid": "1058755", "url": "https://it.wikipedia.org/wiki?curid=1380062", "title": "Biduino", "text": "Vita e opere.\nBiduino comp\u00ec la sua formazione in area pisano-lucchese. \nFu forse allievo di Gruamonte, o comunque dovette conoscerne le opere a Pistoia; quasi certamente fu tra gli scalpellini attivi a Pisa sotto la guida di Bonanno nella realizzazione di capitelli del campanile della cattedrale.\nBiduino ha lasciato la sua firma in alcune sculture e sulla base delle caratteristiche di stile gli storici dell'arte hanno ricostruito un \"corpus\" di opere e quindi la sua attivit\u00e0 artistica e quella della sua bottega (\"taglia\").\nBiduino realizz\u00f2:\nSono state attribuite a Biduino le seguenti sculture:\nMostre.\nNel 1994 fu allestita una mostra sulle opere del maestro Biduino, prodotta dall'architetto Pier Luigi Zonder-Mosti, con l'esposizione di copie nel Salone degli Svizzeri del Palazzo Ducale di Massa.\nNel 1996, nell'ambito del \"Mese della Cultura Italiana\" fu realizzata una mostra iconografica intitolata \"I portali di mastro Biduino\" a cura dell'architetto Pier Luigi Zonder-Mosti, presso la Casa italiana Zerilli-Marim\u00f2 a New York, Manhattan."}
{"id": "1380063", "revid": "107076544", "url": "https://it.wikipedia.org/wiki?curid=1380063", "title": "0823", "text": "0823 \u00e8 il prefisso telefonico del distretto di Caserta, appartenente al compartimento di Napoli.\nIl distretto comprende gran parte della provincia di Caserta e alcuni comuni della provincia di Benevento. Confina con i distretti di Formia (0771) e di Cassino (0776) a ovest, di Isernia (0865) e di Campobasso (0874) a nord, di Benevento (0824) a est e di Napoli (081) a sud.\nAree locali e comuni.\nIl distretto di Caserta comprende 94 comuni inclusi nelle 4 aree locali di Caserta (ex settori di Airola, Caserta e San Felice a Cancello), Piedimonte Matese (ex settori di Piedimonte Matese, Pietramelara, Prata Sannita, Roccamonfina e San Pietro Infine), Santa Maria Capua Vetere (ex settori di Cancello e Arnone, Capua, Marcianise, Mondragone e Santa Maria Capua Vetere) e Sessa Aurunca (ex settori di Caiazzo, Pignataro Maggiore e Sessa Aurunca). I comuni compresi nel distretto sono: Ailano, Airola (BN), Alife, Alvignano, Arienzo, Arpaia (BN), Baia e Latina, Bellona, Bucciano (BN), Caianello, Caiazzo, Calvi Risorta, Camigliano, Cancello e Arnone, Capodrise, Capriati a Volturno, Capua, Carinola, Casagiove, Casapulla, Caserta, Castel Campagnano, Castel di Sasso, Castel Morrone, Castel Volturno, Castello del Matese, Cellole, Cervino, Ciorlano, Conca della Campania, Curti, Dragoni, Durazzano (BN), Falciano del Massico, Fontegreca, Forchia (BN), Formicola, Francolise, Gallo Matese, Galluccio, Giano Vetusto, Gioia Sannitica, Grazzanise, Letino, Liberi, Limatola (BN), Macerata Campania, Maddaloni, Marcianise, Marzano Appio, Mignano Monte Lungo, Moiano (BN), Mondragone, Paolisi (BN), Pastorano, Piana di Monte Verna, Piedimonte Matese, Pietramelara, Pietravairano, Pignataro Maggiore, Pontelatone, Portico di Caserta, Prata Sannita, Pratella, Presenzano, Raviscanina, Recale, Riardo, Rocca d'Evandro, Roccamonfina, Roccaromana, Rocchetta e Croce, Ruviano, San Felice a Cancello, San Gregorio Matese, San Marco Evangelista, San Nicola la Strada, San Pietro Infine, San Potito Sannitico, San Prisco, San Tammaro, Santa Maria a Vico, Santa Maria Capua Vetere, Santa Maria la Fossa, Sant'Agata de' Goti (BN), Sant'Angelo d'Alife, Sessa Aurunca, Sparanise, Teano, Tora e Piccilli, Vairano Patenora, Valle Agricola, Valle di Maddaloni e Vitulazio ."}
{"id": "1380068", "revid": "133271", "url": "https://it.wikipedia.org/wiki?curid=1380068", "title": "Hohensalza", "text": ""}
{"id": "1380070", "revid": "2069609", "url": "https://it.wikipedia.org/wiki?curid=1380070", "title": "Burrini di bufala", "text": "I burrini di bufala e la burrata di bufala sono formaggi inseriti nell'elenco dei prodotti agroalimentari tradizionali italiani dalla regione Campania.\nSono prodotti con latte di bufala.\nDescrizione sintetica del prodotto.\nLa burrata di bufala \u00e8 un formaggio a pasta filata, sferoidale, legato con fibre vegetali del peso di circa 300 - 350 g. \u00c8 formato da una sfoglia di formaggio di bufala con al centro una pallina di burro. La differenza di nome starebbe nella formatura (pi\u00f9 allungata nel burrino, senza testina nella burrata)."}
{"id": "1380071", "revid": "1749690", "url": "https://it.wikipedia.org/wiki?curid=1380071", "title": "David Pratelli", "text": "Biografia.\nA 15 anni inizia a fare spettacoli nelle piazze della Toscana come intrattenitore nei circoli, sagre paesane e radio locali con imitazioni di personaggi noti.\nAlcuni anni dopo esordisce nella tv nazionale in qualit\u00e0 di attore e imitatore nel variet\u00e0 di Pippo Franco Avanti un altro in onda su Canale 5; sperimenta inoltre, come presentatore in una tv locale, un variet\u00e0 di parodie e canzoni.\nDopo una breve esperienza di conduttore televisivo, nel 1999 d\u00e0 vita con Marco Vincent alla trasmissione radiofonica \"I Pratelli di Saint-Vincent\", su \"Radio Quattro\" a cui segue un tour itinerante per la Toscana. Nel 2001 il programma vince il premio Pegaso d'Argento del mensile \"Tascabile TV\" come il pi\u00f9 seguito del centro Italia. Successivamente si far\u00e0 conoscere al grande pubblico nazionale partecipando a numerose trasmissioni Mediaset e Rai.\nCampione d'Italia Imitatori.\nNel 2002 vince il campionato/talent italiano degli imitatori nel variet\u00e0 \"S\u00ec s\u00ec \u00e8 proprio lui\", condotto da Luisa Corna in prima serata su Rai Uno con la regia di Pier Francesco Pingitore, che gli vale un contratto in RAI.\nLe imitazioni furono: Galeazzi, Buzzanca, Sensi, Berlusconi, Capello, De Sica, Celentano, Vespa.\nPartecipa cos\u00ec alle trasmissioni Rai: \"Uno di noi\", abbinato alla Lotteria Italia, \"Di Tutte di Pi\u00f9\", e al \"Derby del Cuore\" come allenatore/parodia di Fabio Capello.\nCarriera.\nDavid Pratelli diventa una presenza costante in televisione; negli anni 2000, oltre alla consacrazione del successo nel talent per gli imitatori, lo vediamo con \"Il Protagonista\" di Teo Mammucari su Italia 1. Nel 2005 Pratelli interviene a \"Buona Domenica\" su Canale 5 nelle vesti di Ciccio Graziani con la presenza in studio dei giocatori del Cervia, partecipanti al reality \"Campioni\".\nIntanto prosegue in Toscana la trasmissione comica \"Sar\u00e0 ora?\" interpretando anche personaggi di fantasia come \"Paolino Rossi\", direttore di banca ma con la passione di raccontare barzellette, e \"Ugo\", venditore di eventi internazionali ma che in realt\u00e0 erano solo sagre di piccoli paesi\".\"\nDavid Pratelli debutta come attore nella fiction Carabinieri 5 (episodio \"Minaccia inafferrabile\") nel ruolo della guardia giurata Piero Smarti. Dal 2006 al 2009 \u00e8 nel cast di \"Guida al Campionato\" con Mino Taveri, ottiene un grande successo con le varie interpretazioni di Lippi, Capello, Ibrahimovic e Franco Ordine, inoltre con il personaggio Claudio Ranieri interviene ospite a \"Controcampo\" su Italia 1. Dalla stagione 2008/09 \u00e8 anche uno degli ospiti fissi di \"Luned\u00ec Gol\" duettando con Ciccio Graziani (Canale Italia e una syndication di reti locali su scala nazionale). Nel 2009 fa parte della trasmissione \"Stracult\", in onda su Rai 2. In estate partecipa nella rubrica sportiva: \"Speciale calciomercato\" su Skysport.\nA settembre 2009 entra nel cast di \"Quelli che il calcio e...\", su Rai 2. Nel 2010 \u00e8 protagonista in \"Stiamo tutti bene\", trasmissione comica condotta da Bel\u00e9n Rodr\u00edguez su Raidue.\nCon la nuova stagione 2010/2011 continua con successo \"Quelli che il calcio e...\" di Simona Ventura, le imitazioni e parodie di rilievo sono Gigi Delneri, Carlo Conti, Salvo Sottile. Per il veglione di fine anno 2011/2012, David Pratelli partecipa alla serata \"L'anno che verr\u00e0\" su Raiuno condotta da Carlo Conti, inoltre \u00e8 ospite pi\u00f9 volte \nnelle prime due edizioni del variet\u00e0 \"Tale e quale show.\" Successivamente lo vediamo ancora per diverse edizioni nel veglione di fine anno \"L'anno che verr\u00e0\", inoltre con ospitate a \u201cDomenica in\u201d, \u201cLa vita in diretta\u201d, \u201cIl sabato italiano\u201d, \"Zero e lode\" Speciale Telethon, \"Soliti ignoti - Il ritorno\" su Raiuno.\nNel 2016 riceve il premio Holmes dalla Accademia degli artisti di Napoli come miglior autore, con il primo libro 'Tenebra' giallo thriller edito dalla Kimerik, dopo un anno viene premiato dalla stessa Accademia come 'Artista dell'anno 2017' per essersi distinto come imitatore e autore nell'ultimo decennio. Tornando all'intrattenimento televisivo, \n\u00e8 ospite in prima serata su Raidue nel programma comico Made in Sud interpretando l\u2019allenatore Maurizio Sarri. Veste i panni di conduttore nel talk show \"In compagnia sotto le stelle\" con ospiti del mondo dello sport e dello spettacolo in onda su 50 Canale. Nel 2018 prende parte, inoltre, in veste di identit\u00e0 nascosta, al programma Soliti ignoti condotto da Amadeus. Il suo mestiere \u00e8 l'allenatore di calcio di una ASD toscana. \nDopo anni di varie ospitate televisive lo ritroviamo sia come conduttore che attore nel cast di un nuovo programma di intrattenimento e calcio, 50 Football Club, in onda su 50 Canale non solo parodie e imitazioni ma interpreta anche soggetti di fantasia come Andrew Duscemi attore teatrale e Giovanni Pinolo agente pubblicitario.\nNella nona edizione di Tale e quale show su Raiuno torna come protagonista imitando storici personaggi della canzone italiana, da sottolineare le belle interpretazioni di Pau Don\u00e9s de Jarabe de Palo con il brano Depende e quella di Giorgio Gaber con Destra-Sinistra. Durante la quarantena del 2020 a causa della Pandemia COVID-19, David Pratelli fa parte dei 70 artisti che insieme cantano l'inno Andr\u00e0 tutto bene scritto e ideato dal cantautore Davide De Marinis a scopo benefico con l'obiettivo di acquistare un respiratore a favore dell'ospedale di Formia patrocinato dalla Nazionale italiana cantanti.\nNel 2021 torna a Tale e quale show in veste di giudice interpretando Christian De Sica. \nLa puntata registra grandi ascolti, come la pi\u00f9 vista dal 2017."}
{"id": "1380073", "revid": "446353", "url": "https://it.wikipedia.org/wiki?curid=1380073", "title": "RBU-6000", "text": "Il complesso MIT RBU 6000 \u00e8 un dispositivo per il lancio di razzi antisommergibili del calibro di 212 mm di fabbricazione sovietica.\nI dispositivi per il lancio di razzi antisommergibili (antisom) si svilupparono negli ultimi anni della seconda guerra mondiale, ed il sistema che ebbe pi\u00f9 successo fra quelli proposti fu l'Hedgehog (porcospino), che, lanciando una salva di razzi portanti bombe di profondit\u00e0 in un'area pressoch\u00e9 circolare a prua della nave, saturava con le esplosioni quasi contemporanee delle cariche tale area, danneggiando il sommergibile oggetto delle sue attenzioni, anche se non lo aveva inquadrato perfettamente. Il metodo di danneggiamento per saturazione d'area era gi\u00e0 stato usato nell'Armata rossa con i loro sistemi di lanciarazzi in ambito terrestre, quindi la tecnologia per trasferire una metodologia analoga al campo navale era gi\u00e0 disponibile nelle fabbriche e nelle strutture di progettazione sovietiche.\nSulla base delle relative esperienze furono approntati sistemi navali di \"Raketnaja Bombometnaja Ustaovka\" o RBU (Lanciarazzi a canna multipla), di calibro e caratteristiche diverse. Il sistema pi\u00f9 diffuso, denominato \"RBU 6000\", era un sistema a 12 canne di 250 mm di calibro, che poteva lanciare razzi di 70 kg di peso con una testata portante 21 kg di esplosivo. Le testate dei sistemi RBU non avevano spolette sensibili alla pressione dell'acqua (quindi non scoppiavano a profondit\u00e0 prestabilita), ma avevano spolette a contatto o, pi\u00f9 spesso, di prossimit\u00e0, attivate dalla massa magnetica del sommergibile bersaglio. Il sistema RBU 6000 \u00e8 entrato in servizio a partire dal 1962 ed \u00e8 rimasto in servizio fino alla fine della guerra fredda. Il munizionamento poteva essere di tipo non guidato RGB60, con una gittata massima di 5.800 m, o cariche di profondit\u00e0 a guida acustica 90R con una portata di 4.300 m. \nIl metodo tipico di impiego era lanciando due razzi per volta fino all'esaurimento delle sei coppie. In genere il sistema RBU 6000 era accoppiato con il sistema RBU 1000, a sei canne, utilizzante razzi da 120 kg di 300 mm di calibro. Il sistema \nIl vari sistemi RBU erano diffusi praticamente in tutte le marine del patto di Varsavia."}
{"id": "1380075", "revid": "121704807", "url": "https://it.wikipedia.org/wiki?curid=1380075", "title": "Valle del Nilo", "text": "La valle del Nilo appartiene geograficamente al Nordafrica, ma culturalmente e storicamente ha sempre rappresentato un mondo a s\u00e9. Propriamente, il corso del Nilo attraversa sei Paesi africani: Burundi, Ruanda, Tanzania, Uganda, Sudan ed Egitto. Dalle sue sorgenti fino a Khartoum, il fiume \u00e8 diviso in due rami: Nilo Bianco e Nilo Azzurro.\nL'area geografica cui fa riferimento questo portale parte da questo punto ed arriva fino al delta: comprende i territori degli attuali Egitto e Sudan, l'antico regno dei sovrani egizi, quelli che gli storici greci chiamarono faraoni, con i paesi confinanti a sud, Nubia e Kush."}
{"id": "1380077", "revid": "169529", "url": "https://it.wikipedia.org/wiki?curid=1380077", "title": "Presidential Statement", "text": "L'acronimo Prst (Presidential Statement), indica una dichiarazione assunta \"per consensus\" dal Consiglio di Sicurezza delle Nazioni Unite e comunicata dal suo presidente di turno.\nFunzione.\nA differenza delle risoluzioni, i Prst non sono vincolanti e, solo per questo, sfuggono al potere di veto dei cinque Grandi: sono adottati nella formula con cui il Presidente certifica l'assenza di esplicito dissenso.\nNumerazione.\nQuesto tipo di dichiarazione \u00e8 numerata nei documenti dell'Onu con la sequenza S/PRST/anno/numero."}
{"id": "1380078", "revid": "767487", "url": "https://it.wikipedia.org/wiki?curid=1380078", "title": "Burro di bufala", "text": "Il burro di bufala \u00e8 un burro ottenuto per operazione meccanica direttamente dalla lavorazione del latte di bufala o dal siero proveniente dalla lavorazione della mozzarella e degli altri prodotti lattiero caseari a base di latte di bufala.\nLa forma \u00e8 variabile, solitamente cilindrico\u00a0\u2013 allungata; le pezzature adoperate sono da 125 g, fino a 5.000 g; altre pezzature possono essere adoperate per usi diversi dal consumo diretto.\nLa composizione chimica (x 100 gr di prodotto), \u00e8 in media la seguente: acqua 18 g, proteine 0,65 g, grassi 83 g; valore energetico 770 Kcal. La percentuale di grasso sulla sostanza secca \u00e8 di almeno l'82%.\nVa conservato a 4\u00a0\u00b0C.\nLavorazione.\nIngredienti: Crema di latte di bufala o crema di siero di latte di bufala.\nFasi di lavorazione:\nOsservazioni sulla tradizionalit\u00e0, la omogeneit\u00e0 della diffusione e la protrazione nel tempo delle regole produttive.\nIl prodotto \u00e8 ampiamente conosciuto nell'area rilevata ed \u00e8 sicuramente trasformato da almeno 25 anni, come accertato attraverso le testimonianze raccolte in zona."}
{"id": "1380083", "revid": "585241", "url": "https://it.wikipedia.org/wiki?curid=1380083", "title": "Caciocavallo affumicato", "text": "Il caciocavallo affumicato \u00e8 un formaggio bovino a pasta filata, con stagionatura oltre i 60 giorni, in forme tipiche globose con testina, legatura con fibre vegetali e pezzatura di circa 500-2.000 g, affumicato con fuoco di legna e/o paglia naturale.\nLavorazione.\nIngredienti: latte bovino locale, caglio del commercio, sale.\nFasi della lavorazione:"}
{"id": "1380089", "revid": "1869172", "url": "https://it.wikipedia.org/wiki?curid=1380089", "title": "Gertrude di Merania", "text": "Biografia.\nFiglia del conte di Andechs Bertoldo IV, duca di Merania, e di sua moglie Agnese, fu sorella della regina di Francia Agnese, del patriarca di Aquileia Bertoldo e della duchessa di Slesia Sant'Edvige.\nNel 1203 spos\u00f2 il figlio del re Bela III d'Ungheria, Andrea, all'epoca sovrano della Galizia orientale: quando il marito eredit\u00f2 il regno del padre (1205), Gertrude divenne regina di Ungheria. Diede ad Andrea cinque figli: Anna Maria, futura moglie di Ivan Asen II di Bulgaria; B\u00e9la, che succedette al padre sul trono; Elisabetta, duchessa di Turingia (poi proclamata santa); K\u00e1lm\u00e1n, duca di Slavonia, e Andrea, re di Galizia.\nCadde vittima di una congiura di nobili magiari, che la ritenevano colpevole di aver favorito i suoi connazionali tedeschi, e venne assassinata nella foresta di Pilis nel 1213.\nPer la stesura di una delle sue pi\u00f9 celebri tragedie, \"B\u00e1nk B\u00e1n\" (1815), il drammaturgo J\u00f3zsef Katona trasse spunto proprio dalla triste vicenda di Gertrude. Ferenc Erkel ha musicato il dramma (1861), creando una delle opere liriche pi\u00f9 amate dal pubblico ungherese."}
{"id": "1380092", "revid": "869733", "url": "https://it.wikipedia.org/wiki?curid=1380092", "title": "Episodi di Phil dal futuro (seconda stagione)", "text": "La seconda stagione della serie televisiva \"Phil dal futuro\" \u00e8 andata in onda originariamente su Disney Channel dal 25 giugno 2005 al 19 agosto 2006. In Italia il telefilm \u00e8 stato mandato in onda in esclusiva da Disney Channel Italia dal 31 gennaio al 2 marzo 2007 e, in seguito, in prima TV in chiaro su Italia 1 dal 2009. In tutte le trasmissioni televisive italiane \u00e8 stato saltato il dodicesimo episodio.\nScambio di corpi.\nTrama.\nPhil porta Keely a fare un viaggio del tempo virtuale. Il ragazzo per\u00f2 diventa geloso, quando un robot di nome Robby fa delle tenerezze alla ragazza.\nAppuntamento virtuale.\nTrama.\nIn seguito a dei litigi, Lloyd decide di scambiare i corpi di Phil e Pim.\nLo sbirciatore.\nTrama.\nPhil e, soprattutto, Keely devono passare un difficile test per essere ammessi al club di giornalismo. Cos\u00ec i due studiano intensamente tutto il giorno superando la prova brillantemente.\nPhil mostra a Keely uno strumento in grado di sbirciare nel futuro scoprendo cos\u00ec quello che accadr\u00e0 alla sua amica. Entrambi si accorgeranno per\u00f2 che il futuro pu\u00f2 cambiare, quindi decidono di diventare loro stessi fautori del proprio destino.\nIl nuovo vicino.\nTrama.\nDopo che il preside Hackett \u00e8 diventato vicino dei Diffy, Phil decide di organizzare una cena e fargli sembrare che lui e la sua famiglia sono solamente una tipica famiglia americana.\nCocco di mummia.\nTrama.\nPhil ritrova un pezzo della macchina del tempo sulla mano di un manichino preistorico. Ad aiutarlo c'\u00e8 Curtis. \nTia, Via o me....\nTrama.\nPhil conosce una nuova ragazza: Via. Il ragazzo stufo delle possessioni di Keely, gliela fa conoscere.\nPartenza ballerina.\nTrama.\nPhil e Keely andranno al ballo scolastico insieme, ma c'\u00e8 un imprevisto: Lloyd ha aggiustato la macchina del tempo e la famiglia Diffy partir\u00e0 proprio il giorno della festa.\nPhil senza un futuro.\nTrama.\n\u00c8 il giorno delle carriere e Phil non sa davvero cosa diventare da grande. C'\u00e8 qualcun altro che per\u00f2 ha le idee chiare: Keely diventer\u00e0 una reporter mentre Pim diventer\u00e0 una guardia. \nIl compleanno di Keely.\nTrama.\nLo scorso anno Phil si scord\u00f2 del compleanno di Keely. Quest'anno vuole rimediare al danno dell'anno scorso facendo un giro sullo skyak. Ma Lloyd leva tutte le batterie di alimentazione dei gadget futuristici cercando, per l'ennesima volta, di aggiustare la macchina del tempo.\nLa capsula del tempo.\nTrama.\nA Lloyd viene un'idea: scrivere su un foglio le istruzioni che dovr\u00e0 seguire Lloyd del futuro e metterle nella capsula del tempo che stanno per seppellire alla H.G. Wells.\nI babysitter.\nTrama.\nPhil e Keely devono badare al piccolo nipote del loro insegnante di scuola. Il problema \u00e8 che Phil per sbaglio usa un marchingegno del futuro che lo riporta all'et\u00e0 di un bambino dell'asilo, mantenendo per\u00f2 il suo aspetto da sedicenne.\nLa verdemia.\nTrama.\nLa famiglia Diffy si prende una malattia del futuro che fa cambiare totalmente le personalit\u00e0 e fa diventare la pelle verde... \nLa stella di Natale.\nTrama.\nNatale \u00e8 nell'aria e Phil ricorda insieme alla sua famiglia cosa fecero il primo giorno che atterrarono nella nostra epoca...\nGeni ribelli.\nTrama.\nKeely risponde accidentalmente ad una difficile domanda di Matematica e il suo professore, il signor Hackett, la vuole a tutti i costi nel club di algebra.\nMeglio non immischiarsi.\nTrama.\nKeely vuole che due suoi compagni di classe, che non sono affatto attratti tra di loro, si mettano insieme. Con l'aiuto di Phil organizzano una cena all'aperto in casa Diffy. \nDov'\u00e8 il magi-coso?\nTrama.\nPhil ha perso il suo magicoso. Con l'aiuto di Keely, di sua sorella e del suo magicoso riusciranno a trovarlo. L'aveva preso il preside Hackett.\nPim preside per un giorno.\nTrama.\nPim abusa dei suoi fantomatici \"poteri\" per diventare preside della scuola.\nLa vita \u00e8 meravigliosa.\nTrama.\nPhil rivela al vicepreside Hackett di provenire dal futuro. In breve tempo, la notizia si diffonde e i Diffy diventano celebrit\u00e0 internazionali.\nL'angolo di Keely.\nTrama.\nPim fa salire vertiginosamente gli ascolti della trasmissione scolastica condotta da Keely, trasformandola per\u00f2 in una vera e propria televendita.\nPhil in garage.\nTrama.\nPhil \u00e8 stanco dell'abuso della sua stanza da parte di tutta la sua famiglia. Decide cos\u00ec di trasferirsi in garage: si sentir\u00e0 solamente triste e da solo.\nUn trisnonno poco raccomandabile.\nTrama.\nPhil scopre che il nuovo arrivato della scuola \u00e8 il suo bis bis nonno.\nRitorno al futuro (non il film).\nTrama.\nDopo esserselo nascosto per molto tempo, Phil e Keely si dichiarano e si fidanzano. Ma sfortunatamente Lloyd ha aggiustato la macchina del tempo e la famiglia Diffy deve tornare nel 2121."}
{"id": "1380095", "revid": "767487", "url": "https://it.wikipedia.org/wiki?curid=1380095", "title": "John Manley", "text": "Ritiratosi dalla vita politica nel 2003, \u00e8 tornato a svolgere la sua attivit\u00e0 di avvocato e uomo d'affari.\nIncarichi nel Governo.\nFece parte del Gabinetto di Jean Chr\u00e9tien dal 1993 al 2003. In precedenza Ministro dell'Industria, divenne Ministro degli Affari esteri dopo le elezioni del 2000.\nNel gennaio 2002, John Manley divenne Vice Primo Ministro. Ebbe tra l'altro la responsabilit\u00e0 esclusiva di elaborare la risposta del Canada dopo gli attacchi terroristici dell'11 settembre 2001. Per l'eccellente lavoro svolto in questo ruolo, fu nominato uomo dell'anno dalla rivista \"Time\" nel 2001.\nDopo l'uscita di Paul Martin dal Gabinetto di Jean Chr\u00e9tien nel maggio 2002, divenne poi Ministro delle finanze.\nLa corsa alla leadership liberale del 2003.\nQuando Jean Chr\u00e9tien annunci\u00f2 la sua decisione di ritirarsi (in gran parte come risultato dei tentativi di estrometterlo a favore del suo rivale Paul Martin), Manley annunci\u00f2 l'intenzione di correre per la leadership del Partito Liberale del Canada. Il suo principale concorrente era Martin, malgrado dovesse altres\u00ec affrontare il Ministro del patrimonio Sheila Copps. Anche Brian Tobin e Allan Rock si erano trastullati con l'idea di presentarsi. Fin dall'inizio, fu evidente che Martin aveva un considerevole vantaggio, soprattutto perch\u00e9 faceva campagna elettorale per la guida del partito sin dalla sua sconfitta del 1990 di fronte a Jean Chr\u00e9tien e al suo notevole risanamento delle finanze pubbliche. Manley tent\u00f2 di fare campagna sul piano dell'etica, attaccando Martin che rifiutava di rivelare i nomi dei suoi finanziatori politici. Questa tattica si rivel\u00f2 inefficace, giacch\u00e9 Manley rimase pressappoco al 25% nei sondaggi d'opinione. Vedendo la sua inevitabile sconfitta. Manley si ritir\u00f2 dalla corsa il 22 luglio 2003, concedendo la vittoria a Paul Martin e dandogli il suo appoggio.\nCon l'arrivo di Paul Martin al potere, si ritir\u00f2 dalla vita politica.\nL'ideologia politica.\nNonostante l'appartenenza liberale, Manley \u00e8 visto spesso come un politico della destra del suo partito, essendo piuttosto conservatore in materia fiscale. Per contro, il bilancio statale del 2003 approvato dal suo Governo prevedeva sostanziali programmi di spesa.\nManley condivide la stessa linea di Chr\u00e9tien in molte politiche, soprattutto quelle dell'espansione degli aiuti internazionali e del miglioramento dell'\"economia delle conoscenze\".\nManley \u00e8 anche un repubblicano favorevole all'abolizione della monarchia in Canada. Questo punto di vista gli ha causato qualche problema quando ha dovuto ribadire la sua posizione davanti alla domanda di un giornalista proprio mentre la regina Elisabetta faceva una visita di 12 giorni in Canada.\nDopo la carriera politica.\nPoco dopo che Manley aveva annunciato il suo ritiro dalla politica federale, Dalton McGuinty, Premier dell'Ontario e intimo amico di Manley, lo nomin\u00f2 alla presidenza di una commissione reale sul sistema energetico dell'Ontario, istituita in seguito al black out nordamericano orientale avvenuto nel 2003.\nIl 26 maggio 2004, Manley fu nominato nel Consiglio dei Direttori dell'azienda di telecomunicazioni Nortel Networks. Il 27 gennaio 2005, fu eletto nel Consiglio dei Direttori della Canadian Imperial Bank of Commerce. \u00c8 anche presidente della \"Independent Task Force on the Future of North America\" (\"Gruppo di lavoro indipendente sul futuro del Nord America\"), un progetto del Consiglio degli Stati Uniti per le relazioni estere. Nel marzo 2005, la Task Force diffuse un rapporto in cui si perorava un'unione nordamericana, nel senso di un'unione economica tra Canada, Messico e Stati Uniti che assomigliasse all'Unione Europea.[4]\nIn un'intervista al giornale \"La Presse\" pubblicata il 24 gennaio 2005, Manley dichiar\u00f2 apertamente il suo perdurante interesse alla leadership del Partito Liberale. In quella che fu vista dai suoi seguaci politici come un'ammissione insolitamente franca, Manley disse che si sarebbe candidato per sostituire Paul Martin se quest'ultimo si fosse dimesso nei successivi tre-quattro anni e stava mantenendo a questo scopo una rete organizzativa in tutta la nazione. Sebbene abbia negato l'esistenza di un patto formale con l'ex compagno di Governo Martin Cauchon, indic\u00f2 che in una successiva corsa per la leadership gli avrebbe probabilmente dato il suo appoggio. Il 25 gennaio 2006, Manley mand\u00f2 una lettera ai suoi sostenitori indicando che non avrebbe competuto per la leadership liberale dopo le dimissione di Paul Martin.[5]\nIl 10 ottobre 2007, a Ottawa, mentre discuteva i risultati delle elezioni dell'Ontario con il giornalista Robin Gill del \"Global Ontario\", Manley, riferendosi a un accordo raggiunto dal Governo federale e da quello della Nuova Scozia, ha dichiarato per errore che la Nuova Scozia era retta da un governo liberale, laddove, in realt\u00e0, \u00e8 in mano ai Conservatori Progressisti sin dal 1999."}
{"id": "1380100", "revid": "21880", "url": "https://it.wikipedia.org/wiki?curid=1380100", "title": "Equiseto", "text": ""}
{"id": "1380101", "revid": "2043126", "url": "https://it.wikipedia.org/wiki?curid=1380101", "title": "Produzione primaria", "text": "La produzione primaria \u00e8 la produzione di composti organici dalla CO2 presente nell'atmosfera o in acqua che avviene principalmente mediante processi fotosintetici o, in misura minore, chemiosintetici.\nTutta la vita sulla Terra \u00e8 direttamente o indirettamente dipendente dalla produzione primaria.\nGli organismi responsabili della produzione primaria, chiamati \"produttori primari\" o autotrofi, sono alla base della catena alimentare. Negli ambienti terrestri essi sono soprattutto piante, mentre in ambienti acquatici sono le alghe a svolgere un ruolo preponderante. La produzione primaria \u00e8 distinta in \"netta\" o \"lorda\". La prima tiene conto delle perdite causate da processi quali la respirazione cellulare, la seconda no.\nProduzione di composti organici.\nFondamentalmente la produzione primaria consiste nella conversione dell'energia proveniente dalle radiazioni elettromagnetiche in energia chimica da parte degli organismi viventi.\nLa principale fonte di questa energia \u00e8 il sole. Una piccola frazione della produzione primaria \u00e8 affidata ad organismi capaci di utilizzare l'energia chimica di composti inorganici.\nQualunque sia la fonte, l'energia \u00e8 usata per sintetizzare composti organici complessi a partire da composti inorganici pi\u00f9 semplici come anidride carbonica (CO2) e acqua (H2O).\nLe due equazioni seguenti sono una forma di semplificata di fotosintesi (la prima) e di una forma di chemiosintesi (la seconda):\nIn entrambi i casi si ha la formazione di un carboidrato ridotto (CH2O), in genere molecole come glucosio o altri zuccheri. Queste molecole relativamente semplici vengono poi utilizzate per la sintesi di molecole pi\u00f9 complesse quali proteine, carboidrati complessi, lipidi e acidi nucleici, o vengono usate nella respirazione cellulare per produrre lavoro.\nLa predazione dei produttori primari da parte di organismi eterotrofi, come per esempio gli animali, trasferisce queste molecole e l'energia in esse immagazzinata ai livelli trofici superiori.\nProduzione primaria lorda e netta.\nLa \"produzione primaria lorda\" \u00e8 la quantit\u00e0 totale di energia fissata dai produttori primari in una data area o ecosistema. Una frazione di questa energia \u00e8 usata dai produttori primari per i processi di respirazione cellulare e per il mantenimento di organi e tessuti. L'energia restante costituisce la \"produzione primaria netta\". Questa \u00e8 definita come il tasso con cui viene prodotta nuova biomassa all'interno dell'ecosistema. Una parte dell'energia primaria netta viene utilizzata dai produttori per la crescita e la riproduzione, la parte restante \u00e8 disponibile per i consumatori. Entrambi i tipi di produzione vengono stimati in termini di biomassa/area/tempo. Spesso viene calcolata come massa di carbonio per unit\u00e0 di area per anno (gC m-2 y-1).\nProduzione terrestre.\nSulle terre emerse, la quasi totalit\u00e0 della produzione primaria \u00e8 affidata alle piante vascolari, sebbene una piccola frazione derivi dalle alghe, dalle piante non vascolari e dalle piante non del tutto vascolari come muschi ed epatiche. La produzione primaria terrestre \u00e8 funzione di molti fattori, principalmente l'idrologia locale e la temperatura (questa varia insieme alla luce, la fonte di energia per la fotosintesi). Sebbene le piante ricoprano la maggior parte della superficie terrestre, la loro presenza \u00e8 fortemente ridotta nelle zone in cui vi sono temperature estreme o dove le principali risorse delle piante (generalmente acqua e luce) sono limitanti, come nei deserti e nelle regioni polari.\nL'acqua \u00e8 consumata dalle piante nei processi di fotosintesi e traspirazione. Quest'ultimo processo \u00e8 dovuto all'evaporazione dell'acqua dalle foglie e permette alle piante di trasportare i nutrienti minerali dal suolo a tutti gli organi e inoltre permette di abbassare la loro temperatura interna. La traspirazione \u00e8 regolata da strutture chiamate stomi, che hanno anche il compito di regolare l'approvvigionamento di anidride carbonica dall'atmosfera, quindi la riduzione delle perdite di acqua porta ad una riduzione della CO2 immagazzinata.\nLe piante a fotosintesi CAM (\"Crassulacean Acid Metabolism\") e C4 hanno evoluto adattamenti fisiologici ed anatomici che gli consentono di limitare la perdita di acqua e ci\u00f2 consente di aumentare la produzione primaria nelle zone in cui le piante C3 (la maggior parte delle piante esistenti) sono poco efficienti.\nProduzione oceanica.\nContrariamente alla terraferma, negli oceani quasi tutta la produzione primaria \u00e8 dovuta al Fitoplancton, mentre le piante vascolari apportano solo un piccolo contributo.\nIl termine \"fitoplancton\" comprende un vasto insieme di organismi autotrofi in grado di sintetizzare sostanze organiche a partire dalle sostanze inorganiche disciolte nell'ambiente marino sfruttando il processo di fotosintesi. In questo gruppo sono inclusi organismi fotoautotrofi appartenenti a diversi Phyla: batteri procariotici (sia eubacteria sia archaea) e tre categorie di eucarioti: alghe verdi, alghe brune e alghe rosse.\nIl fitoplancton svolge un ruolo fondamentale nella produzione di ossigeno producendone circa la met\u00e0 di quanto viene prodotto su scala globale considerando anche gli organismi vegetali terrestri. La loro sopravvivenza \u00e8 determinata dall'apporto di nutrienti (sostanze inorganiche disciolte di diversa provenienza) nella zona eufotica della colonna d'acqua.\nL'apporto di nutrienti viene regolato dai diversi cicli biogeochimici presenti nella zona di interesse. Un apporto molto alto di nutrienti potrebbe determinare la condizione di Eutrofizzazione innescando una serie di processi che termina con la morte del fitoplancton presente e la formazione di una zona anossica. \nInvece le piante vascolari sono rappresentate dalle fanerogame marine come la \"Posidonia oceanica\".\nUn'altra differenza con la terraferma \u00e8 data dal fatto che la maggior parte della produzione primaria degli oceani \u00e8 dovuta ad organismi microscopici, il fitoplancton. Gli autotrofi pi\u00f9 grandi, come le fanerogame e le macroalghe, sono confinati nella zona litoranea e in acque relativamente basse, dove possono attaccarsi al substrato ma essere ancora all'interno della zona fotica. Un'eccezione viene dalle alghe brune appartenenti al genere \"Sargassum\"."}
{"id": "1380102", "revid": "1603714", "url": "https://it.wikipedia.org/wiki?curid=1380102", "title": "Salice (Messina)", "text": "Sal\u00ecce (\"Sal\u00ecci\" in siciliano), \u00e8 un villaggio della zona nord di Messina, appartenente alla \"VI circoscrizione\" del Comune di Messina.\nGeografia fisica.\nSal\u00ecce, \u00e8 un villaggio della VI circoscrizione del Comune di Messina, posto sui Monti Peloritani a 236\u00a0m s.l.m., dista circa 13\u00a0km a nord dal centro di Messina. L'arteria principale che attraversa il paese \u00e8 la S.P.51 che per un chilometro circa \u00e8 denominata Via Principe Umberto. La popolazione residente \u00e8 di 998 cittadini (censimento 2011).\nStoria.\nLe prime fonti storiche ci riportano al 1134, quando Ruggero II don\u00f2 alcuni feudi, tra cui il territorio di Sal\u00ecce, al monastero del Santissimo Salvatore di Messina. Anche Sal\u00ecce, come altri paesi circostanti, fu sede dei culti basiliani (prima del 2005, Sal\u00ecce, insieme a Gesso, Orto Liuzzo e Rodia era compreso nel XIII quartiere o circoscrizione, detto \"dei basiliani\").\nSi pensa che un tempo, situato in \"contrada Badia\", vi si trovava un monastero dedicato a Santo Stefano Juniore, che dipendeva direttamente dall'Archimandritato del Santissimo Salvatore dei Greci. Tuttavia \u00e8 possibile far risalire le origini di questo piccolo borgo al periodo corrispondente al basso medioevo. Una vasta area di terreno, nella zona nord di Messina, fu affidata nel 1134 da Ruggero II (primo regnante dell'isola) ai monaci basiliani. All'Archimandrita Luca fu affidato il territorio di Salice con disposizione di creare un villaggio con dei servitori per il monastero. Il territorio di Salice fu venduto diverse volte ed acquistato da esponenti nobiliari, ultimo di questi Francesco Pettini, che con decreto reale del 1873 ottenne il riconoscimento del titolo di conte di Bauso, con facolt\u00e0 di trasmetterlo all'unica sua figlia Maria. La contea di Bauso pass\u00f2 in mano ai Pettini dopo essere stata retta per secoli dalla nobile famiglia Cottone. Nel 1920 circa, il conte Pettini vendette le propriet\u00e0 alla famiglia Mazzeo. Lo stemma araldico con il motto della famiglia Pettini () \u00e8 ancora visibile sul prospetto principale del palazzo che da su via Principe Umberto.\nMonumenti.\nForte dei Centri.\nParticolarmente interessante \u00e8 il Forte ottocentesco. Appartenente ai cosiddetti \"Forti Umbertini\", realizzati tra il 1882 e il 1892 circa, soprattutto viene collocato nell'ottobre del 1889 per difendere l'area dello Stretto dagli eventuali attacchi.\nSi estendono per quasi tutta la costa tirrenica. La costruzione imitando le fortificazioni rinascimentali, segue sempre lo stesso schema: fossati, spigoli profilati in pietra e cornici, sotterranei e moltro altro ancora.\nVenne utilizzato sia prima che dopo la seconda guerra mondiale come punto di ritrovo dei soldati e come deposito di munizioni; nell'area circostante vi si trovano ruderi di una casermetta di notevole pregio storico. Molto suggestive sono le vedute offerte dal paesaggio che spazia dal golfo di Milazzo alle isole Eolie. All'ingresso vi sono alcune \"Casermette\" che venivano al secolo utilizzate come abitazione dei soldato, un'altra struttura molto importante era la Torre di vedetta stile trenta.\nChiese e Religione.\nLa chiesa di Santo Stefano Juniore.\nLa piccola chiesa di Santo Stefano Juniore fu utilizzata fino al 1805 quando cio\u00e8 il titolo di parrocchiale pass\u00f2 all'attuale chiesa madre. Da allora nel corso degli anni, ha subito un continuo e lento degrado che solo il recente restauro ha arrestato.\nLa chiesa \u00e8 in stile normanno-svevo. \u00c8 stata costruita a partire dal XII secolo. La pianta del sacro edificio \u00e8 rimasta fondamentalmente come era in origine, a croce latina e nel piccolo transetto si trova un grazioso altare barocco. Il transetto \u00e8 messo in comunicazione con la navata da un arco in pietra a tutto sesto. La chiesa, prima dei restauri, si mostrava priva di tetto e di pavimentazione e nel corso degli scavi sono affiorate le piccole cripte con all'interno ossa umane, testimonianza di antiche sepolture. La chiesa di Santo Stefano Juniore \u00e8 pregevole dal punto di vista artistico per le sue forme architettoniche che la rendono unica in Sicilia simile e paragonabile soltanto a quella di San Nicola ad Agrigento dello stesso periodo.\nIl tetto in legno ricopre adesso il transetto \u00e8 la piccola sacrestia, mentre nella stanza sul lato sinistro sono state riposte in casse di legno le ossa ritrovate. In fondo alla stanza si possono vedere le antiche scale esterne che conducevano alla chiesa e che adesso sono state inglobate nella costruzione. Questa \u00e8 stata la prima chiesa del villaggio, pertanto \u00e8 titolata a Santo Stefano Juniore, costruita proprio negli anni in cui il monachesimo basiliano si diffondeva nell'Italia meridionale e in particolare il culto e la devozione a Santo Stefano Juniore si incarnavano a Sal\u00ecce.\nChiesa di Santa Maria delle Grazie.\nLa chiesa di Santa Maria delle Grazie, venne edificata nel 1550 e donata nel 1654 da un privato cittadino di nome Francesco Giacobbe, alla Parrocchia di S. Stefano Juniore, oggi (dal 1781) \u00e8 la chiesa parrocchiale. Bellissimi stucchi settecenteschi la rendono una tra le poche chiese barocche ancora esistenti nel territorio del comune di Messina. Al suo interno tra le opere di mediocre importanza sono da segnalare un dipinto ad olio su tavola raffigurante S. Caterina d'Alessandria. La data 1597 in calce al dipinto, si riferisce ad un probabile restauro e non all'esecuzione dell'opera che per i caratteri stilistici si pu\u00f2 collocare tra la fine del XV sec. e l'inizio del XVI sec. Si sconosce l'autore ma si ipotizza un pittore appartenente alla cerchia alibrandesca. La Santa, in piedi, con accanto la ruota, tiene tra le mani la spada e la palma simboli del martirio. Un altro dipinto del XVI secolo, sempre su tavola \u00e8 la \"Madonna di Monserrato\" tra le sante Lucia ed Apollonia. Anche in questo caso l'autore (manierista seppure locale) \u00e8 sconosciuto poich\u00e9 si \u00e8 firmato con un piccolo autoritratto in basso a destra ma comunque influenzato dalla maniera di Antonello Riccio. Sono pure da menzionare una piccola tela ottocentesca raffigurante la Madonna con Bambino, di impronta neo raffaellesca e la tela dei Santi Cosma e Damiano (XIX secolo). Una statua della Vergine Maria in marmo bianco risale al XVIII secolo. Fu commissionata nel 1724 da un certo Giuseppe Santoro per mezzo di un legato testamentario. La chiesa a navata unica possiede sei altari laterali, tre per lato ciascuno dei quali ospita statue di Santi. Quello pi\u00f9 ricco e imponente \u00e8 l'altare di S. Stefano Juniore, titolare della parrocchia. Danneggiata dal terremoto del 1908, veniva restaurata tra il 1918 e il 1920.\nLa Chiesa della SS. Annunziata.\nLa chiesa della Santissima Annunziata \u00e8 stata costruita tra il XIV e il XV secolo. La pianta \u00e8 a croce latina e oggi della chiesa rimane solo il transetto e dell'unica navata solo il muro di sinistra. Nel transetto, in corrispondenza con la navata, vi \u00e8 l'abside. Agli anni della costruzione dell'edificio risalgono i due archi centrali a tutto sesto. La volta interna del transetto \u00e8 coperta da capriate in legno realizzate negli anni sessanta del secolo scorso. Al suo interno di notevole pregio sotto l'arco centrale, un prestigioso alto rilievo in marmo bianco del XVI secolo che raffigura l'annuncio dell'angelo a Maria. Tale opera \u00e8 attribuita a Rinaldo Bonanno, noto scultore che lavor\u00f2 anche al rinnovo della cattedrale di Messina.\nFinissime le figure racchiuse nel cerchio il cui dialogo \u00e8 inteso dal gioco di sguardi tra i due personaggi, dal movimento aggraziato dell'angelo che piega le ginocchia posandosi al suolo, dall'espressione di Maria \u201ccolta di sorpresa\u201d. Sotto le parole in latino del saluto dell'angelo \"AVE FONS GRATIAE\".\nNella chiesa la domenica delle palme di ogni anno i fedeli si radunano per la benedizione dei rami prima della messa nella chiesa parrocchiale. Inoltre il primo maggio si apre il mese mariano con la celebrazione eucaristica. \u00c8 usata come luogo di accoglienza del Santissimo Sacramento durante la processione del Corpus Domini, quando \u00e8 addobbata con migliaia di fiori multicolore dagli abitanti del quartiere. Talvolta nei mesi estivi viene anche utilizzata per saggi e concerti musicali, poich\u00e9 la sua bellezza, che sa di antico, rende sempre l'atmosfera molto suggestiva.\nI tre Stefano santi.\nLa fede e la devozione dei salicesi \u00e8 sempre ruotata intorno a tre figure di santi, tutti con lo stesso nome: Stefano. La devozione dei fedeli si \u00e8 sempre rivolta al Santo Stefano Protomartire della Chiesa occidentale, ad un S. Stefano di Costantinopoli, monaco orientale del sec. VIII, conosciuto come il Giovane o il Greco, e ad un monaco di nome Stefano, vissuto proprio a Salice e ivi morto in odore di santit\u00e0. Quest'ultima figura viene talvolta confusa con le altre due e in particolare con la seconda. Dalla commistione di questi due Stefano (il Giovane e il Salicioto) viene fuori la figura di Santo Stefano Juniore. C'\u00e8 da dire che il culto e la devozione al protomartire si sono diffusi quasi certamente in un'epoca abbastanza posteriore a quella di Santo Stefano il Giovane. Padre Antonino Settineri nel 1948 scriveva: \"Qualcuno spiega questa seconda devozione (del protomartire) per il fatto che essendo stato un tempo desiderio di qualche cappellano locale rintracciare qualche reliquia del Santo venerato nel villaggio (il Giovane) ed avendone chiesta a Roma per errore gli fu spedita una reliquia del Santo protomartire. Nacque cos\u00ec la devozione al santo della reliquia che col tempo soppiant\u00f2 nella celebrazione esteriore quella del Santo Juniore\".In ogni caso non si pu\u00f2 affermare con certezza a quale evento \u00e8 collegata la diffusione della devozione di questo Santo, non curanza od errore, fatto sta che il culto del protomartire fu ben accetto da tutti e si diffuse tra i fedeli. S. Stefano il Giovane, nato a Costantinopoli tra l'agosto e il dicembre del 715 e morto nello stesso luogo il 28 novembre 768, \u00e8 conosciuto anche come il martire dell'iconoclastia. A Salice il suo culto si diffuse in seguito alla costruzione di un monastero basiliano di cui si sono perse le tracce, ma di cui \u00e8 provata l'esistenza in un manoscritto del 1342. Con il tempo il nome di S. Stefano il Giovane si \u00e8 confuso con quello di un monaco che, secondo la tradizione, visse in questo monastero e fu lapidato e sepolto a Salice. Questa figura \u00e8 avvolta dal mistero in quanto non esistono fonti o documenti che comprovano la sua esistenza. I due Santi, quindi, vengono ad assimilarsi, nonostante per gli abitanti sia chiaro il fatto che S. Stefano il Giovane non venne mai a Salice e che si parla di due figure distinte che poi, di fatto, durante le celebrazioni diventano un tutt'uno. Il giorno in cui la Chiesa celebra ufficialmente S. Stefano il Giovane \u00e8 il 28 novembre, il giorno della sua morte. A Salice la ricorrenza cade, invece il 29 ottobre, giorno in cui si fa risalire la morte di S. Stefano di Salice\nInfrastrutture e trasporti.\nIl villaggio di Sal\u00ecce \u00e8 collegato tramite:"}
{"id": "1380112", "revid": "21880", "url": "https://it.wikipedia.org/wiki?curid=1380112", "title": "Equisetum arvense L.", "text": ""}
{"id": "1380118", "revid": "104458", "url": "https://it.wikipedia.org/wiki?curid=1380118", "title": "Nazionale di sci alpino dell'Italia", "text": "La nazionale di sci alpino dell'Italia \u00e8 la rappresentativa nazionale dell'Italia in tutte le manifestazioni dello sci alpino, dalle Olimpiadi ai Mondiali, dalla Coppa del Mondo alla Coppa Europa. Viene comunemente detta \"Valanga azzurra\" per il settore maschile e \"Valanga rosa\" per quello femminile.\nRaggruppa tutti gli sciatori di nazionalit\u00e0 italiana selezionati dagli appositi organi ed \u00e8 posta sotto l'egida della Federazione Italiana Sport Invernali (FISI); \u00e8 divisa in una squadra maschile e in una femminile, a loro volta articolate su vari livelli (\"Nazionale A di sci alpino\" o \"di Coppa del Mondo\", \"Nazionale B di sci alpino\" o \"di Coppa Europa\", Nazionale C di sci alpino, che affronta i Campionati mondiali juniores di sci alpino e altre competizioni); sono inoltre previste squadre giovanili, che prendono parte ai Mondiali juniores e alle altre manifestazioni internazionali di categoria.\nStoria.\nDalle origini agli anni sessanta.\nIl primo grande successo internazionale degli italiani fu la medaglia d'oro in discesa libera di Zeno Col\u00f2, considerato, insieme a Vittorio Chierroni il primo campione azzurro. Dopo il suo ritiro, avvenuto nel 1955, lo sci azzurro sub\u00ec una grave crisi, sia di sponsor che di risultati. Nel decennio 1955/1965, non ci fu nessun risultato significativo. Ai campionati mondiali del 1966, Carlo Senoner riusc\u00ec a vincere l'oro in slalom speciale. Fu il primo sciatore italiano a provenire dalle Alpi.\nSempre nel 1966 nacque la Coppa del mondo di sci alpino, ma per ottenere la prima vittoria, la squadra azzurra dovr\u00e0 aspettare l'11 dicembre 1969, giornata storica, quando Gustav Th\u00f6ni si aggiudic\u00f2 il suo primo slalom gigante, in Val-d'Is\u00e8re.\nGli anni settanta e i primi anni ottanta.\nLa Valanga azzurra.\nL'espressione \"valanga azzurra\" \u00e8 di origine giornalistica e fu usata per la prima volta nel 1974 da \"La Gazzetta dello Sport\" dal giornalista Massimo di Marco a commento della gara di slalom gigante di Berchtesgaden, in Germania Ovest, del 7 gennaio. In quell'occasione la squadra italiana ottenne un risultato mai conseguito prima di allora da nessuna nazionale, aggiudicandosi le prime cinque posizioni della classifica finale. L'ordine di arrivo fu infatti:\nL'impresa ebbe vasta eco internazionale: il commissario tecnico della nazionale austriaca, Toni Sailer, disse: \u00abDovremo rivedere tutto, allenarci giorno e notte, perch\u00e9 questi italiani fanno paura\u00bb, mentre la stampa francese scrisse: \u00abL'impresa sportiva della squadra italiana non ha precedenti statistici [...] rimarr\u00e0 una pietra miliare nella storia dello sci\u00bb. Il successo di Berchtesgaden non fu un evento isolato, ma rappresent\u00f2 la massima espressione del dominio dello sci alpino italiano negli anni Settanta. Dal 1970 al 1979, infatti, la nazionale italiana riusc\u00ec ad aggiudicarsi numerosi trofei, in tutte le competizioni di sci alpino:\nBisogna anche ricordare il successo di Bruno Confortola, primo italiano a vincere la medaglia d'oro alle universiadi in discesa libera, e svariate vittorie nella Coppa dei paesi alpini, oltre a 5 Coppe Europa.\nIl direttore tecnico della Valanga azzurra fu Mario Cotelli mentre Oreste Peccedi ne fu l'allenatore. Vanno ricordati anche il preparatore atletico Karl Pichler e il massaggiatore Ivano Ruzza.\nLa Valanga rosa.\nPoco dopo l'esplosione della Valanga azzurra, anche il settore femminile inizi\u00f2 a ottenere i suoi primi risultati di rilievo in Coppa del Mondo; a quel gruppo, composto da atlete come Maria Rosa Quario, Daniela Zini, Claudia Giordani e Paoletta Magoni, fu dato il nome di \"Valanga rosa\".\nGrazie all'allenatore Daniele Cimini, la valanga rosa ottenne i significativi risultati di Coppa del Mondo, superati in seguito dalla generazione di Compagnoni, Kostner, Putzer, Lara Magoni, Sabina Panzanini, Bibiana Perez, Daniela Ceccarelli e Barbara Merlin sotto la guida del direttore tecnico Giorgio D'Urbano e all'aiuto di Giovanni Saracini.\nIl post-Valanga azzurra.\nNonostante gli alfieri della Valanga azzurra abbiano continuato a collezionare podi per tutti gli anni settanta, dal 1976 cominciarono comunque a rarefarsi a causa dell'avvento del fuoriclasse svedese Ingemar Stenmark, e soprattutto per le tragedie di Leonardo David, di Roberto Burini e di Michael Adams, oltre all'incidente di Bruno Gattai, che distrussero un'intera generazione di sciatori italiani.\nCon il declino dei nostri due alfieri, nel 1980 inizi\u00f2 un periodo opaco per la compagine italiana; uniche note positive furono i risultati ottenuti da Paolo De Chiesa, competitivo soltanto nello slalom speciale, che era gi\u00e0 salito sul podio a met\u00e0 degli anni '70, insieme ai suoi compagni di nazionale.\nDagli anni ottanta agli anni novanta.\nQuesta situazione opaca, caratterizzata da prestazioni non esaltanti, prosegu\u00ec per quasi tutti gli anni ottanta, con qualche occasionale exploit realizzato da atleti quali Roberto Erlacher, Richard Pramotton e Michael Mair, e si concluse nel 1987, con il bronzo conquistato da un giovane Alberto Tomba nel gigante dei Mondiali di Crans-Montana. L'emiliano raccolse il testimone da uno Stenmark sul viale del tramonto e dall'anno seguente sarebbe divenuto l'uomo da battere nelle specialit\u00e0 tecniche.\nL'epoca dei trionfi.\nLa fine del decennio e gli anni novanta hanno visto l'Italia brillare soprattutto nelle discipline tecniche grazie al gi\u00e0 citato Alberto Tomba e a Deborah Compagnoni: il bolognese vince tre ori olimpici, due mondiali, otto coppe di specialit\u00e0 e una generale; la valtellinese tre ori olimpici, tre mondiali e una coppa di specialit\u00e0. A Tomba si affiancarono efficacemente in questo periodo anche Patrick Holzer e Matteo Nana.\nL'Italjet.\nSempre negli anni novanta, Alessandro Fattori, Kristian Ghedina, Peter Runggaldier, Werner Perathoner e Pietro Vitalini fecero emergere lo sci alpino italiano, tradizionalmente pi\u00f9 competitivo nelle discipline tecniche, anche nelle gare di discesa libera e supergigante. La squadra italiana di velocit\u00e0, soprannominata \"Italjet\", riusc\u00ec a esprimersi agli alti livelli delle ben pi\u00f9 quotate nazionali austriaca e svizzera.\nIl nuovo millennio.\nGli anni duemila.\nA cavallo del nuovo millennio, l'atleta di punta dell'Italia \u00e8 Isolde Kostner, in grado di vincere due volte la coppa del mondo di discesa libera dopo i due ori mondiali degli anni Novanta. Ottengono risultati di rilievo anche Karen Putzer e Daniela Ceccarelli, che ai Giochi olimpici di Salt Lake City 2002 vince l'oro nel Super-G.\nNegli corso degli anni duemila si sono distinti Giorgio Rocca, Patrick Staudacher, Peter Fill, Christof Innerhofer, Denise Karbon, Nadia ed Elena Fanchini, Manuela M\u00f6lgg e suo fratello Manfred M\u00f6lgg, Massimiliano Blardone e Giuliano Razzoli (vincitore dell'oro olimpico a XXI Giochi olimpici invernali).\nGli anni dieci.\nNella stagione 2011/2012 ottengono buoni risultati Stefano Gross, Cristian Deville, Giovanni Borsotti, Federica Brignone, Irene Curtoni.\nNel 2011, Christof Innerhofer porta a casa 3 medaglie dai mondiali di Garmisch 2011: oro in super G, argento in supercombinata e bronzo in discesa.\nDurante la stagione 2012-2013 la squadra italiana di velocit\u00e0 disputa la sua migliore prestazione collettiva, dall'introduzione della Coppa del Mondo; infatti gli azzurri giungono primi in 5 discese: 3 Christof Innerhofer (Beaver Creek, Wengen, Garmisch) e 2 Dominik Paris (Bormio e Kitzbuhel), cui si aggiunge una vittoria in Super-G (Matteo Marsaglia a Beaver Creek). Dominik Paris vinse anche l'argento in discesa ai mondiali di Schladming.\nNel 2014, \u00e8 ancora Christof Innerhofer a distinguersi, stavolta ai Giochi Olimpici di Sochi 2014, argento in discesa libera e bronzo in combinata.\nNella stagione 2015-2016, Peter Fill dopo aver vinto la prestigiosa discesa libera di Kitzb\u00fchel, si \u00e8 aggiudicato la Coppa del Mondo di discesa libera, portando per la prima volta il trofeo maschile in Italia.\nLa stagione 2016-2017 ha visto il record di podi in Coppa del Mondo (43), con diverse vittorie sia in campo maschile dove spicca la vittoria di Paris nella discesa libera di Kitzb\u00fchel che in quello femminile col podio tutto italiano composto da Federica Brignone, Sofia Goggia e Marta Bassino nello slalom gigante di Aspen. Ai mondiali di Sankt Moritz, Sofia Goggia ha conquistato il bronzo nello slalom gigante. Il 15 marzo Peter Fill vince per la seconda volta consecutiva la Coppa del Mondo di discesa libera.\nIl 2018 rappresenta la consacrazione di Sofia Goggia, oro ai giochi di Pyeongchang 2018 in discesa libera e vincitrice della Coppa del Mondo di discesa libera e di Federica Brignone, bronzo nello slalom gigante. Nello stesso anno, l\u2019italdonne porta a casa la terza tripletta della sua storia nello sci alpino in discesa libera a Bad Kleinkirchheim, grazie alle gi\u00e0 citate Goggia, Brignone e a Nadia Fanchini.\nLa stagione 2018/19 vede spiccare Dominik Paris, vincitore di 7 gare (doppiette a Bormio, Lillehammer-Kvjtfiell, Soldeu e primo a Kitzb\u00fchel), della Coppa del Mondo di supergigante e dell\u2019oro mondiale nella stessa disciplina, 4\u00ba in classifica generale. Sofia Goggia vince l\u2019argento ai campionati mondiali di \u00c5re 2019 e Irene Curtoni, Lara Della Mea, Simon Maurberger, Alex Vinatzer, Marta Bassino e Riccardo Tonetti sono bronzo nella gara a squadre.\nIl 2019/20 vede due successi di Dominik Paris sulla Stelvio di Bormio, poi infortunatosi, e una quarta storica tripletta in discesa libera a Bansko con Elena Curtoni, Marta Bassino e Federica Brignone che a marzo vincer\u00e0 la Coppa del Mondo di Sci alpino. \nGli anni venti.\nLa stagione 2020-2021, si apre con la vittoria di Marta Bassino a S\u00f6lden, la quale poi si imporr\u00e0 in altre 3 gare rispettivamente a Courchevel, e due a Kranjska Gora, e salir\u00e0 sul podio in occasione della gara di casa a Plan de Corones. Il 7 marzo Bassino vince la sua prima coppa di specialit\u00e0 in slalom gigante con una gara d'anticipo rispetto alle finali. Ai Mondiali di Cortina d'Ampezzo 2021 vince l\u2019oro nello slalom parallelo, ex aequo con l'austriaca Katharina Liensberger. Durante la stagione anche Sofia Goggia centrer\u00e0 la vittoria in quattro discese libere e salir\u00e0 sul podio in 5 occasioni su 5 gare da lei disputate, salt\u00f2 le ultime 2 in Val di Fassa causa un infortunio al piatto tibiale patito a Garmisch-Partenkirchen. Rientrer\u00e0 per le finali di Lenzerheide ma le gare veloci verranno cancellate e Goggia, trovandosi ancora in testa alla classifica di specialit\u00e0, vince la sua seconda Coppa del Mondo di discesa libera con 70 punti di vantaggio sulla svizzera Corinne Suter. Nella stessa stagione Federica Brignone si impone nel supergigante di Val di Fassa e raggiunge Deborah Compagnoni in testa alla classifica delle sciatrici italiane pi\u00f9 vincenti della storia. Il bilancio della stagione italiana al femminile \u00e8 di 9 vittorie (4 Marta Bassino, 4 Sofia Goggia, 1 Federica Brignone) e di 17 podi chiudendo al terzo posto tra le ragazze. Per gli uomini spicca l'argento ai Mondiali vinto da Luca De Aliprandini nello slalom gigante. L'unica vittoria in Coppa del Mondo \u00e8 quella di Dominik Paris nella discesa libera di Garmisch-Partenkirchen. Nella stagione gli uomini centrano altri due podi: il terzo posto di Paris a un anno dall\u2019infortunio a Kitzb\u00fchel e il terzo posto di Alex Vinatzer sulla pista di casa a Madonna di Campiglio.\nLa Coppa del Mondo di sci alpino 2022 non inizia nel migliore dei modi, con la sola Goggia in zona punti nel gigante di S\u00f6lden, ma sar\u00e0 proprio lei a rendersi protagonista delle prime tre gare di velocit\u00e0 della stagione femminile a Lake Louise, in Canada, dal 3 a 5 dicembre. Sofia Goggia, rientrante dall'infortunio rimediato l'anno peecedente, infatti, si impone nelle prime due discese in programma con un distacco notevole rispetto alla seconda classificata (entrambe le volte Breezy Johnson), portando avanti la sua striscia di vittorie: ha vinto le ultime 6 discese da lei disputate (come lei solo Lindsey Vonn e Picabo Street). Il 5 dicembre si impone nel supergigante rimontando negli ultimi quindici secondi di gara la detentrice uscente della Coppa di specialit\u00e0 Lara Gut-Behrami. Nella stessa localit\u00e0 solo nomi del calibro di Lindsey Vonn e Katja Seizinger sono state fino ad allora in grado di vincere tutte e tre le gare in programma. Una settimana dopo, a Sankt Moritz, in Svizzera, nel secondo supergigante della stagione Goggia sale nuovamente sul podio, terminando seconda dietro a Gut-Behrami, il giorno dopo la squadra azzurra domina letteralmente la gara piazzando cinque atlete nelle prime nove posizioni, con una doppietta nelle prime due: Federica Brignone si impone davanti ad Elena Curtoni e ottiene la sua 17 vittoria in Coppa del Mondo, supera quindi Deborah Compagnoni (ferma a 16 vittorie) e diventa la sciatrice italiana pi\u00f9 vincente nella storia del massimo circuito. Nel fine settimana di gare successivo, a Val-d'Is\u00e8re, in Francia, Sofia Goggia si impone nuovamente sia in discesa, sia in supergigante, quest'ultima volta sul podio sale in terza posizione anche Elena Curtoni.\nRisultati in Coppa del Mondo.\nUomini.\nNB: La combinata viene assegnata solo dalla stagione 2007, pertanto quella vinta da Gustav Thoni nel 1975 non \u00e8 considerata ufficiale.\nSciatori pi\u00f9 vincenti.\n\"NA: La disciplina ancora non esisteva\"\nPodi.\nAggiornato il 26 gennaio 2021\nRisultati ai Mondiali.\nNella tabella seguente sono riportate le medaglie vinte dall'Italia nelle varie edizioni dei Campionati mondiali di sci alpino.\nRisultati alle Olimpiadi.\nNella tabella seguente sono riportate le medaglie vinte dall'Italia nello sci alpino alle varie edizioni dei Giochi olimpici invernali. "}
{"id": "1380126", "revid": "114917550", "url": "https://it.wikipedia.org/wiki?curid=1380126", "title": "Birignao", "text": "Con il termine birignao si indica, nella terminologia teatrale, un'impostazione vocale tendente a esporre la dizione alla nasalizzazione dei suoni che rende la declamazione leziosa. Se non opportuno, il birignao inficia anche il risultato della recitazione, nella sua totalit\u00e0.\nIl birignao \u00e8 infatti un errore nel quale spesso incorre l'attore inesperto per sottolineare, con il solo strumento vocale, un'azione drammatica: la detrazione del linguaggio del corpo, a scapito della parola drammatizzata all'eccesso, provoca spesso l'alterazione dell'insieme, che risulta artificioso o manieristico, in riferimento alla recitazione precedente il XX secolo e caratterizzata dalla figura del mattatore.\nIn maniera pi\u00f9 estesa, il birignao \u00e8 utilizzato per indicare certi espedienti recitativi basati sull'eccessiva impostazione artificiosa non solo della voce, ma anche del corpo, tramite \"clich\u00e9\" di largo uso, come l'aggrottare delle sopracciglia per esprimere rabbia, o il portare la mano alla fronte per indicare il pensiero, e cos\u00ec via."}
{"id": "1380134", "revid": "78273", "url": "https://it.wikipedia.org/wiki?curid=1380134", "title": "Karbovanet ucraino", "text": ""}
{"id": "1380140", "revid": "729019", "url": "https://it.wikipedia.org/wiki?curid=1380140", "title": "Coppa del Mondo di pallavolo femminile 2007", "text": "La X Coppa del Mondo di pallavolo femminile si \u00e8 svolta dal 2 al 16 novembre 2007 a Tokyo, Hamamatsu, Osaka, Sendai, Sapporo, Kumamoto, Nagoya e Aichi, in Giappone. Al torneo hanno partecipato 12 squadre nazionali e la vittoria finale \u00e8 andata per la prima volta all'Italia, che si \u00e8 qualificata per i giochi della XXIX Olimpiade, insieme al Brasile e agli Stati Uniti, rispettivamente seconda e terza classificate.\nPodio.\nCampione.\nItalia(Primo titolo)\nSecondo posto.\nBrasile\nTerzo posto.\nStati Uniti"}
{"id": "1380143", "revid": "287204", "url": "https://it.wikipedia.org/wiki?curid=1380143", "title": "Images (libro)", "text": "Images \u00e8 un libro di David Lynch pubblicato in USA nel 1994.\nIl libro, attualmente fuori commercio, raccoglie immagini e fotografie in parte inedite e in parte tratte dai film dell'autore.\nContenuto.\nAlcune immagini sono tratte dalle seguenti opere:\nLe immagini inedite sono invece le seguenti:"}
{"id": "1380144", "revid": "287204", "url": "https://it.wikipedia.org/wiki?curid=1380144", "title": "Antonio Gazzoletti", "text": "Biografia.\nAntonio Gazzoletti, patriota, giurista, giornalista, poeta, drammaturgo, saggista, librettista, fu uno dei protagonisti della rivoluzione del 1848, a Trieste. Era figlio di Guglielmo e della nobildonna Silvia Negri di Montenero. Morto nel 1826 il padre, la madre si dedic\u00f2 con passione alla educazione dei suoi otto figli. Antonio Gazzoletti studi\u00f2 presso il prestigioso Imperial Regio Ginnasio Superiore di Trento, l'attuale Liceo Classico Giovanni Prati. Da ragazzo, insieme al cugino Giovanni Prati, si divertiva a comporre versi. Alcune sue poesie entrarono nella raccolta antologica: \"Scelta di poesie edite e inedite di varj autori tirolesi\", Trento, 1830. Laureatosi in giurisprudenza a Padova, nel 1835, lavor\u00f2 molti anni come avvocato a Trieste. \nCollabor\u00f2 alla rivista triestina \u00abLa Favilla\u00bb. Alla stessa rivista collaborarono anche Caterina Percoto e Francesco dall'Ongaro. Divenne intimo di Nicol\u00f2 Tommaseo e di Andrea Maffei. Nel 1850 fu confinato a Innsbruck, ma riusc\u00ec a fuggire e a nascondersi in Lombardia, dove tenne contatti con l'emigrazione tirolese e trentina. \nSuccessivamente profugo a Torino, collabor\u00f2 a testate giornalistiche. Nel 1860 si trasfer\u00ec a Milano, dove diresse il quotidiano \u00abLa Lombardia\u00bb. Fu eletto deputato al Parlamento del Regno di Sardegna. Nel 1862 divenne Procuratore Generale di Brescia.\nGazzoletti \u00e8 autore della tragedia cristiana \"Paolo, l'apostolo delle genti\", dove sono chiari i riferimenti a drammi religiosi popolari, ma \u00e8 anche evidente l'ispirazione dall\"Adelchi\". Questa tragedia fu apprezzata da Cesare Cant\u00f9. L'opera in versi \"La grotta di Adelberga\",dedicata ad Andrea Maffei, ha richiami alla tradizione poetica nordica; la protagonista \u00e8 Ondina, una ninfa nata dalle acque di Trieste, che si innamora di un uomo che presto l'abbandona. Ondina ripara nel buio di una grotta e, versando lacrime, genera stalagmiti. La grotta di Adelsberg \u00e8 pi\u00f9 nota come Grotte di Postumia. Ondina, che appartiene alla tradizione mitologica germanica, \u00e8 per met\u00e0 donna e per met\u00e0 pesce, come la sirena. \"La grotta d'Adelberga\" appartiene al genere fantastico che nella letteratura italiana ottocentesca ha pochi altri esempi.\nI suoi resti si trovano al cimitero monumentale di Milano."}
{"id": "1380155", "revid": "1827458", "url": "https://it.wikipedia.org/wiki?curid=1380155", "title": "ESPN", "text": "ESPN (Entertainment &amp; Sports Programming Network) \u00e8 una emittente televisiva statunitense che trasmette programmi dedicati unicamente allo sport 24 ore su 24.\nFu fondata da Scott Rasmussen e suo fratello Bill Rasmussen, che la lanciarono il 7 settembre 1979 sotto la direzione di Chet Simmons, che ne fu il primo presidente. L'attuale presidente \u00e8 George Bodenheimer, gi\u00e0 presidente della \"ABC Sports\", ora diventata \"ESPN on ABC\".\nIl programma di punta della ESPN \u00e8 il notiziario \"SportsCenter\", che l'11 febbraio 2007 ha raggiunto il traguardo delle 30.000 edizioni trasmesse. Gli studi principali della ESPN sono collocati a Bristol, nel Connecticut; altri studi sono a Los Angeles, New York e San Francisco. Il canale negli Stati Uniti \u00e8 visto da oltre 100 milioni di persone e dal 2003 la ESPN ha dato il via al canale ESPN International che copre circa 150 paesi. Nel 2004 \u00e8 stato fondato il canale ESPN Deportes, emittente televisiva statunitense in lingua spagnola.\nL'arrivo dello sport professionistico.\nNei primi anni ottanta ESPN \u00e8 una delle prime emittenti a trasmettere via cavo alcuni incontri della National Basketball Association. Nel 1983 la United States Football League (USFL) inizia a trasmettere le sue partite in televisione sulla ESPN e sulla ABC.\nNella stagione 1987 la ESPN ottiene i diritti per trasmettere in diretta esclusiva gli incontri domenicali della National Football League. L\"'ESPN Sunday Night Football\" ha rappresentato per la ESPN il programma di punta per 19 anni. Dalla stagione 2006-2007 l'ESPN trasmette invece il \"Monday Night Football\", precedentemente trasmesso dall'associata ABC. Il 21 giugno 2006, ESPN e ABC ottennero i diritti per i successivi 10 anni per la messa in onda dei 110 incontri a cadenza annuale della Big Ten Conference fino al 2017. Il 4 agosto, invece, ottenne i diritti di trasmissione delle 29 partite annuali della Major League Soccer fino al 2014. Per completare la propria offerta sportiva, nel 2007, la societ\u00e0 compr\u00f2 il pi\u00f9 famoso sito internet a tema cricket, \"Cricinfo.com\", dalla Wisden Group, rinominato \"ESPNCricinfo.com\", e il sito di rugby \"Scrum.com.\"\nL'espansione.\nNel 1993 viene fondata la ESPN2 con il programma \"SportsNite\" condotto da Keith Olbermann e Suzy Kolber. Tre anni dopo nasce con Mike Tirico \"ESPNNews\", un canale completamente dedicato alle notizie in diretta. Nel 1997 la ESPN compra la Classic Sports Network e la rinomina in ESPN Classic. L'ultimo canale ESPN negli Stati Uniti, ESPNU, ha cominciato la sua attivit\u00e0 nel marzo del 2005.\nESPN International comincia la sua attivit\u00e0 nei primi anni '90 in Asia, Africa e America Latina. Il 13 marzo 2006, ESPN annunci\u00f2 il suo primo canale nel Regno Unito, nominato ESPN Classic, derivazione del canale americano ESPN Classic Sport. 2006 la ESPN acquista la NASN per 80 milioni di dollari, rinominata \"ESPN America\" all'inizio del 2009.\nIl 14 gennaio 2008 Disney e ESPN confermarono di aver investito nella sussidiaria cinese della NBA, nota come NBA China, avendone acquistato l'11% delle azioni.\nIl contratto pi\u00f9 costoso sottoscritto dalla ESPN ammonta a 8,8 miliardi di dollari complessivi per 8 anni di partite della NFL.\nSportsCenter.\nSportsCenter \u00e8 un telegiornale sportivo trasmesso quotidianamente dalla rete via cavo ESPN.\nFin Da quando ESPN fu lanciato, il 7 settembre 1979, mandava in onda Sportscenter una volta al giorno invece ora va in onda 12 volte al giorno con highlights e aggiornamenti dai maggiori eventi sportivi che succedono nel mondo. A causa della sua durabilit\u00e0 e popolarit\u00e0, SportCenter ha registrato pi\u00f9 di 30.000 edizioni, infatti la sua 30.000 puntata \u00e8 stata celebrata l'11 febbraio 2007. Lo show \u00e8 anche trasmesso in HD dagli studi televisivi della ESPN a Bristol, Connecticut.\nPer quanto riguarda gli orari \"SportsCenter\" normalmente vieni trasmesso in diretta nei giorni feriali dalle 9am ET/PT alle 3.00pm ET/PT, con un'edizione serale delle 6pm ET/PT tipicamente di 90 minuti e con le edizioni notturne delle 11.00pm ET/PT e della 1.00am ET/PT.\nNei Sabati, invece, i telespettatori vedono una puntata dalle 10.00am ET/PT alle 12.00pm ET/PT e con le edizioni serali come gi\u00e0 citato sopra. Durante la domenica viene messo in onda un Tg alle di mezz-ora alle 9.00am ET/PT e un alle 11.00pm ET/PT.\nIn caso di eventi in diretta lo show viene spostato da ESPN su un altro canale in differita.\nCi sono stati numerosi Spin-off durante i suoi anni, tra i pi\u00f9 famosi sono:\nL'Arrivo dell'HD.\nESPNHD, lanciato il 30 novembre 2006, \u00e8 una Tv in HD che trasmette gli stessi programmi, in contemporanea, di ESPN. Entrambi sono di propriet\u00e0 della Walt Disney Company che trasmette 24 ore al giorni, 7 giorni alla settimana. ESPNHD insieme al suo network gemello ABCHD usa il 720p come linea standard per l'HD perch\u00e9 durante gli slow-motion sportivi si ha una maggiore resa appunto nei replay di questi.\nTutti gli studi di Bristol mostrano tutti gli show e i pi\u00f9 degli eventi in diretta in HD. Espn \u00e8 anche una dei pochi network con tutte infrastrutture digitali. I maggiori show della ESPN trasmessi anche in HD sono: \"Jim Rome Is Burning\" a (Los Angeles); \"Pardon the Interruption\" and \"Around the Horn\" a (Washington, D.C.). ESPN, infatti mantiene una politica che ogni video che venga originato in HD debba rimanere in HD quando viene trasmesso su ESPNHD, al contrario degli altri network sportivi.\nMonday Night Football.\nIl Monday Night Football (MNF) \u00e8 un evento in diretta della NFL. Originariamente trasmesso su ABC dal 1970 al 2005, MNF \u00e8 stato il secondo pi\u00f9 lungo programma trasmesso in prima serata da una televisione americana (dopo CBS' 60 Minutes) e uno dei pi\u00f9 visti e pi\u00f9 votati. ABC ha trasmesso pi\u00f9 di 555 Monday Night games.\nMonday Night Football pass\u00f2, nel 2006, su ESPN, terminando un contratto con ABC di 36 anni.\nMonday Night Football pu\u00f2 essere visto anche, in Canada, su The Sports Network (TSN) e RIS, nella maggior parte dell'Europa su NASN, su Five Sky Sports nel Regno Unito e in alcune regioni al di fuori degli Stati Uniti su ESPN International.\nMNF va in onda alle 8.30pm ET.\n\u00c8 previsto un doubleheader solo ed esclusivamente per la Week 1. La prima partita va in onda alle 7.10pm ET e la seconda (a seguire) alle 10.20pm ET.\nNBA on ESPN.\nNBA on ESPN si riferisce alla presentazione delle partite della National Basketball Association (NBA) sulle reti via cavo ESPN. ESPN ha trasmesso la NBA, per la prima volta, dal 1983 al 1984, e, dopo una pausa di 20 anni, ha ricominciato dal 2003. ESPN2 cominci\u00f2 a trasmettere la NBA con una limitata programmazione dal 2002. ESPN on ABC, invece, cominci\u00f2 a trasmetterla dal 2006.\nProgrammazione.\nESPN trasmette le partite NBA nei mercoled\u00ec, nei venerd\u00ec e la domenica. Molte partite NBA vanno in onda su ESPN alle 8:00 p.m ET e alle 7:30 p.m PT a causa del \"Coast to Coast\" doubleheader. Le partite del mercoled\u00ec vanno in onda alle 9:00 p.m ET (di solito seguite da una partita dell'ACC college basketball).\nIl bottomline del punteggio della ESPN (usato dal 2006) durante le partite mostra le seguenti informazioni: se per esempio la partita \u00e8 giocata di mercoled\u00ec il bottomline dir\u00e0: NBA Wednesday, se invece di venerd\u00ec: NBA Friday e di domenica: NBA Sunday.\nMentre le partite in giorni speciali come un marted\u00ec o un sabato vengono definite come NBA Special Edition. .\nCome parte di un grande contratto stipulato dalla NBA con le tv via-cavo, ESPN trasmette una Finale di Conference all'anno (L'Eastern Conference Final nel 2003, 2004 e 2006 e la Western Conference Final nel 2005 e 2007). Molte Conference Finals sono trasmesse da ESPN stessa, con, di solito, gara 4 e 7 messe in onda su ABC. Fuori dalle Conference Finals ESPN pu\u00f2 solo trasmettere le partite giocate al venerd\u00ec, sabato e domenica.\nProgrammi significativi ESPN.\nThe NFL on ESPN\nFIFA\nUEFA\nESPN Major League Baseball\nESPN Major League Soccer\nMajor Indoor Soccer League\nThe NBA on ESPN\nThe Arena Football League on ESPN\nLittle League World Series\nWNBA on ESPN (Originally the WNBA on ESPN2)\nPGA Tour on ESPN \nPBA Tour presented by Denny's on ESPN\nLPGA Tour on ESPN\nNASCAR on ESPN\nThe IRL on ESPN\nThe NHRA on ESPN\nChamp Car World Series on ESPN\nESPN National Hockey Night \nESPN College Football\nESPN College Basketball\nESPN Global Rallycross\nNathan's Hot Dog Eating Contest: 2003-2007\nESPN 360.\nESPN360 \u00e8 un video content player di propriet\u00e0 della ESPN che non pu\u00f2 essere usato al di fuori dei confini Americano-Canadesi. Pu\u00f2 essere trovato al sito ESPN360.com e fuori dagli Stati Uniti al sito europe.espn360.com. Negli U.S. il programma pu\u00f2 essere usato attraverso i provider internet abilitati o che hanno assegnato un contratto con la ESPN per la programmazione. I non iscritti possono comunque vedere un \"preview\" di 3-5 minuti del video. Comunque ESPN360 \u00e8 molto simile alla TV via cavo ESPN che distribuisce anche programmi in diretta. Fuori dagli U.S. il servizio \u00e8 disponibile solo se il provider usato \u00e8 anche usato nel confine americano.\nESPN 360 ha trasmesso in diretta i mondiali 2006 FIFA World Cup e il college football e persino tutte le gare NASCAR. L'intero programma \u00e8 gratis e costa solo l'abbonamento al provider usato.\nDal 25 giugno 2006 ESPN360 \u00e8 usabile solo se si ha Windows 2000 e un'avanzata versione di Windows Media Player. Attualmente ESPN 360 \u00e8 un'applicazione web basata sull'uso di Macromedia Flash e Windows Media Player, \u00e8 utilizzabile anche usando il browser Mozilla Firefox.\nDal 31 agosto 2007 sette canali sono programmati per ESPN360, quattro di loro sono: \"The latest\", \"The Greatest\", \"ESPN Shows, and \"Dot Comedy\") . Gli altri tre canali sono variabili. Per esempio nel luglio del 2006 c'erano \"The NBA Draft\", \"The ESPY's\", and \"The World Cup\" .\nAttraverso ESPN360 si possono vedere delle clip che sono state mandate in onda di recente su: ESPN, ESPN2, ESPNEWS ed ESPN Deportes.\nAl 1\u00ba settembre 2007 ESPN360 aveva offerto la diretta di tutti i maggiori sport nazionali americani: NCAA College football, NASCAR, to FIBA basketball, to MLS soccer.\nESPN 360 usa una versione superiore a WMV 9 e ha una risoluzione video di 400x300 pixels. Il video pu\u00f2 essere visualizzato solo se si ha una connessione a 48 kb/s.\nCanali ESPN.\nTelevisione.\nESPN via satellite in Europa.\nESPN, e pi\u00f9 precisamente una parte della rete ESPN International \u00e8 ricevibile in Italia dal satellite Telstar 12 a 15 gradi ovest. Lo standard \u00e8 il PowerVu (diverso dal SECA, dall'Irdeto o dal SECA2 di SKY ad esempio) e quindi per decodificarlo occorre un decoder apposito.\nDettagli: considerare una parabola ovale 120\u00a0cm minimo ottimamente puntata sul 15gradi OVEST, un decoder della Scientific Atlanta (ad esempio il D9850) e relativa autorizzazione. Ogni decoder ha un numero seriale e codice di autorizzazione (UA#). Con quei codici ESPN pu\u00f2 abilitare o meno la decodifica, sia in modo totale completamente aperto oppure parziale limitatamente a certi sport o a certi eventi. Vedi il sito di ESPN Int. per i dettagli del palinsesto. Lo stream in PAL si chiama ESPN Atlantic. Gli altri feed di ESPN (ESPN2, ESPN Pac Rim, ESPN Middle Est, ESPN Caribbean ecc.) sono in NTSC. Non \u00e8 facile essere autorizzati, questo tipo di bouquet \u00e8 riservato ai militari USA all'estero (caserme NATO), a politici o a broadcaster televisivi, per esempio."}
{"id": "1380161", "revid": "339392", "url": "https://it.wikipedia.org/wiki?curid=1380161", "title": "Khazraj", "text": ""}
{"id": "1380164", "revid": "770634", "url": "https://it.wikipedia.org/wiki?curid=1380164", "title": "Distretto di Kollam", "text": "Il distretto di Kollam, conosciuto in precedenza col nome di distretto di Quilon, \u00e8 uno fra i 14 distretti dello stato federale indiano del Kerala. Il distretto appare come un \"campione\" delle caratteristiche pi\u00f9 tipiche del Kerala, essendo dotato di un lungo litorale in prevalenza sabbioso, sul cui immediato entroterra si aprono grandi distese lagunari, foreste pluviali e fiumi da grande portata. Il territorio pi\u00f9 interno \u00e8 caratterizzato dalla presenza dei Ghati Occidentali.\nGeografia fisica.\nL'area costiera \u00e8 caratterizzata e dominata dalla grande laguna di Ashtamudi, che si estende poco a nord del capoluogo; sul lembo di terra che la separa dal mare corre l'importante arteria stradale NH-47, che collega Ernakulam a Thiruvananthapuram. La linea ferroviaria invece corre nell'immediato entroterra dietro la laguna, diramandosi nei pressi di Kollam in una tratta che si addentra nell'entroterra, giungendo nel confinante stato del Tamil Nadu. La pianura, della larghezza di 30\u00a0km, \u00e8 interamente ricoperta di palme da cocco; dalla pianura si ergono le cime della parte meridionale dei Ghati Occidentali, chiamati in questo settore \"Cardamom Hills\", con vette che superano i 1500 metri s.l.m. L'ambiente qui \u00e8 caratterizzato dalla presenza della foresta pluviale, gran parte della quale \u00e8 protetta da una riserva naturale.\nIl clima \u00e8 tropicale monsonico, regolato dal monsone di sud-ovest, apportatrice di pioggia dal mese di giugno a quello di settembre, e dal monsone di nord-est, che scarica nel mese di ottobre.\nAmministrazione.\nIl distretto \u00e8 suddiviso in cinque \"talukas\" (sottodivisioni): Karunagappally, Kunnathur, Pathanapuram, Kottarakara e Kollam; in totale vi sono 104 villaggi. La sua amministrazione \u00e8 curata dai reparti die Governo Statale.\nIl District Collector \u00e8 il principale funzionario, su cui ricadono un gran numero di responsabilit\u00e0, tra le quali quello di rappresentanza del territorio presso il governo del Kerala e il controllo dell'ordine pubblico.\nLuoghi di interesse e turistici.\nDal punto di vista naturalistico, la localit\u00e0 di Thenmala \u00e8 uno dei pi\u00f9 famosi parchi naturali dello stato del Kerala; situato a poche decine di km dalla capitale Thiruvananthapuram, \u00e8 anche uno dei principali centri turistici del distretto.\nTra i luoghi di interesse religioso, spicca il Parabrahma Temple di Ochira, nell'estremo nord del distretto, lungo la strada NH-47.\nVerso l'interno, a Kottarakara, vi \u00e8 il tempio di Mahaganapathi, uno dei pi\u00f9 conosciuti templi del Kerala dedicati alla divinit\u00e0 di Ganesha.\nNelle lagune di Kollam, vengono organizzate delle escursioni in battello, che permettono l'osservazione della vegetazione e della fauna tipici delle lagune tropicali; esistono poi anche delle \"houseboats\" o case galleggianti a dimensione familiare, chiamate in lingua locale \"ke\u1e6d\u1e6duva\u1e37\u1e37am\" e predisposte per i turisti in cerca di tranquillit\u00e0.\nEconomia.\nIndustria.\nL'artigianato \u00e8 il settore pi\u00f9 sviluppato del distretto: vi operano due imprese statali, la Indian Rare Earths e la Chavara and Parvathi Mills Ltd. A queste si aggiunge la Kollam Kerala Ceramics Ltd.\nL'industria del legno era presente per la produzione di tavole in compensato; attualmente, la fabbrica \u00e8 chiusa, a seguito della malasanit\u00e0 in cui operava."}
{"id": "1380174", "revid": "56620", "url": "https://it.wikipedia.org/wiki?curid=1380174", "title": "Felis sylvestris", "text": ""}
{"id": "1380179", "revid": "287204", "url": "https://it.wikipedia.org/wiki?curid=1380179", "title": "Abu l-A'la Maududi", "text": "Figura politica di primo piano nella sua patria Pakistan, fond\u00f2 il partito politico chiamato Jamaat-e-Islami.\nFra i suoi lavori scritti, Maududi \u00e8 ricordato per la sua esegesi coranica (\"tafs\u012br\" ) \"The Meaning of the Qur'an\" (\"Tafhim ul-Quran\" (lett. \"La comprensione del Corano\").\nGiovent\u00f9.\nAbu l-A\u02bfla Maududi nacque il 25 settembre 1903 (3 Rajab 1321 dell'Egira) ad Aurangabad (Pakistan), all'epoca parte dello stato principesco di Hyderabad (attualmente Maharashtra), India). Il padre di Maududi era l'avvocato Ahmad Hasan e Abu l-A\u02bfla Maududi era il pi\u00f9 giovane dei suoi due fratelli.\nMaududi in giovanissima et\u00e0 ricevette in casa la propria istruzione. Presto fru\u00ec per\u00f2 di un'istruzione formale e complet\u00f2 i suoi studi secondari nella Madrasa Furqaniyya. Per i suoi successivi studi frequent\u00f2 la Darul Uloom (dall'arabo \"D\u0101r al-\u02bful\u016bm\") di Hyderabad. Tali ultimi studi tuttavia furono intralciati dal precario stato di salute e dalla successiva morte del padre ed egli complet\u00f2 il suo iter formativo al di fuori dei percorsi d'istruzione istituzionali.\nFondazione della Jamaat-e Islami.\nNel 1941, Maududi fond\u00f2 la \"Jamaat-e Islami\" (JI) nell'allora India britannica, forgiandola come un movimento politico-religioso col fine di promuovere i valori e le pratiche dell'Islam. Dopo la spartizione dell'India, la JI si ricolloc\u00f2 nel panorama del nuovo Stato del Pakistan, nato nel 1947, che egli auspicava assumesse un volto decisamente pi\u00f9 legato all'Islam di quanto non si proponessero invece i suoi Padri-fondatori. La JI \u00e8 al momento il pi\u00f9 antico partito religioso del Pakistan.\nCon la spartizione del sub-continente indiano, la JI si divise in numerosi gruppi. L'organizzazione guidata da Maududi \u00e8 al momento nota come \"Jamaat-e Islami Pakistan\". Esistono anche la \"Jamaat-e Islami Hind\", la \"Jamaat-e Islami Bangladesh\" e gruppi autonomi nel Kashmir indiano, come pure in Sri Lanka.\nMaududi fu eletto primo \"Amir\" (lett. \"comandante\", ma qui nel senso di \"Guida, Presidente\" ) della \"Jamaat-e Islami\" e conserv\u00f2 tale carica fino al 1972 allorch\u00e9 lasci\u00f2 tale responsabilit\u00e0 per motivi di salute.\nNel 1953, la JI e altre organizzazioni religiose chiesero che i musulmani dell'Ahmadiyya fossero ufficialmente dichiarati non-musulmani e dai successivi scontri di piazza che si ebbero scaturirono 2.000 morti fra gli aderenti solo della Ahmadiyya nel Punjab pakistano.\nIslam e politica.\nMaududi formul\u00f2 il concetto di \"teo-democrazia,\", identificando nei tre principi del \"taw\u1e25\u012bd\" (unit\u00e0 e unicit\u00e0 di Dio), della \"risala\" (profezia) e della \"khil\u0101fa\" (califfato) gli elementi strutturali del sistema politico islamico. Maududi asserisce che la democrazia islamica \u00e8 antitetica rispetto al concetto occidentale e secolare di democrazia, basata sulla \"\u1e25akimiyya\" (sovranit\u00e0) del popolo. In una democrazia islamica la sovranit\u00e0 di Dio e quella del popolo si escludono reciprocamente. Maududi asserisce che un governo islamico deve accettare la supremazia della Legge islamica (\"shar\u012b\u02bfa\" ) che deve compenetrare ogni aspetto della vita politica e religiosa. La dottrina politica di Maududi \u00e8 basata essenzialmente sull'unicit\u00e0 di Dio (\"taw\u1e25\u012bd\" ) espressa nell'Islam, per cui l'uomo ha una posizione di assoluta dipendenza verso il Creatore, non \u00e8 quindi responsabile del suo destino in quanto \u00e8 soggetto ad errore e ad imperfezione. Solo riconoscendo Dio la posizione dell'uomo si pu\u00f2 elevare, e quest'ultimo dovr\u00e0 gestire gli affari del mondo secondo le direttive impostegli da Dio. In Mawd\u016bd\u012b il concetto di \"taw\u1e25\u012bd\" sfocia inevitabilmente anche nella politica, quindi in un pensiero che, ritenendo l'unica sovranit\u00e0 possibile quella di Dio, esclude ogni altro tipo di sovranit\u00e0. In questo modo l'ideologia dell'Islam appare come un progetto totalizzante che non pu\u00f2 essere diviso: si deve ammetterlo per intero o rifiutarlo per intero. La certezza della sovranit\u00e0 di Dio implica la superiorit\u00e0 di una vita autenticamente islamica nei confronti di tutti gli altri sistemi sociali inventati dall'uomo..\nOpere principali.\nMaududi ha pubblicato numerosi libri, fra cui:"}
{"id": "1380183", "revid": "11959", "url": "https://it.wikipedia.org/wiki?curid=1380183", "title": "Abu l-A'la al-Maududi", "text": ""}
{"id": "1380187", "revid": "729019", "url": "https://it.wikipedia.org/wiki?curid=1380187", "title": "Olivia De Berardinis", "text": "Biografia.\nNata nel 1948, \u00e8 vissuta con il padre Sante, ingegnere aeronautico, che a causa del suo lavoro si spostava continuamente con la famiglia: essendo inoltre figlia unica, Olivia ha praticamente vissuto la sua infanzia a contatto con molti adulti. Il suo primo punto di riferimento \u00e8 stata la madre, in seguito Olivia ha frequentato la scuola di arti visive a New York (New York School of Visual Arts). A met\u00e0 degli anni '70 ha cominciato dipingere e disegnare pin-up per alcune riviste per uomini. Ha ottenuto velocemente successo come dimostrato dalle numerose mostre a lei dedicate in America e in Giappone."}
{"id": "1380188", "revid": "767487", "url": "https://it.wikipedia.org/wiki?curid=1380188", "title": "Mike Love", "text": "Ha formato la band con Brian Wilson, Carl Wilson, Dennis Wilson e Al Jardine. \u00c8 cugino dei fratelli Wilson.\nPrimi anni.\nDa bambina, la madre di Mike Love, Emily, e suo fratello Murry Wilson si trasferirono con i genitori a Los Angeles nel 1922. Emily spos\u00f2 Milton Love, e Mike nacque a Baldwin Hills, Los Angeles, nel 1941 primo di sei fratelli: Maureen (1943), Stephen (1947 - manager dei Beach Boys nella seconda met\u00e0 degli anni '70), Stanley (1949), Stephanie (1951) e Margie (1960). Murry Wilson era un compositore e musicista con qualche piccolo successo alle spalle, inclusa una sua canzone eseguita nel programma radiofonico di Lawrence Welk nel 1952. Cresciuto in un ambiente musicale, Mike spesso cantava insieme alla famiglia dello zio durante le occasioni di riunione dei parenti.\nRuolo nei Beach Boys.\nAnche se Love inizialmente suonava il sassofono nei primi tempi del gruppo, egli era principalmente il cantante solista, insieme a Brian Wilson, dei Beach Boys. Il suo stile vocale R&amp;B era fortemente influenzato dai suoi compagni di scuola alle superiori alla Dorsey High, che erano in gran parte afroamericani, e dal genere di canzoni che ascoltava dalle due stazioni radiofoniche R&amp;B di Los Angeles. Love canta da voce solista in molti grandi successi dei Beach Boys, soprattutto nei pezzi pi\u00f9 rock e movimentati (mentre Brian Wilson cantava principalmente le ballate e i pezzi lenti), inclusi \"Surfin' Safari\", \"Surfin' USA\", \"Shut Down\", \"Little Deuce Coupe\", \"Be True to Your School\", \"Little Saint Nick\", \"Fun, Fun, Fun\", \"I Get Around\", \"When I Grow Up (To Be a Man)\", \"Little Honda\", \"Dance, Dance, Dance\" e \"California Girls\". La sua predominanza come cantante solista inizi\u00f2 a scemare man a mano che gli altri membri del gruppo iniziarono a cantare i propri pezzi, ma egli rimase comunque una delle voci pi\u00f9 caratteristiche e riconoscibili del gruppo, per esempio in brani come \"Do It Again\". Inoltre Love \u00e8 conosciuto per la sua capacit\u00e0 di cantare anche con un tono da basso, come in \"I Can Hear Music\" e in \"Good Vibrations\". Una volta Brian Wilson afferm\u00f2 che Mike e Carl avevano voci celestiali. Sul palco, Love fungeva da leader della band, introducendo le canzoni e i vari membri del gruppo.\nLove scrisse, da solo o in collaborazione, anche i testi di molte canzoni dei Beach Boys. I suoi testi parlavano principalmente di argomenti semplici come il surf, le auto, e l'amore, ma fu autore anche di ballate memorabili come \"The Warmth of the Sun\". Negli anni novanta, Love intent\u00f2 un procedimento penale (e lo vinse) per veder riconosciuti i suoi contributi compositivi nella creazione di diversi brani della band.\nLove fu uno dei primi musicisti pop-rock a farsi coinvolgere nelle religioni orientali e nella pratica della meditazione trascendentale, attraverso la sua frequentazione con il guru indiano Maharishi Mahesh Yogi. Di conseguenza egli fu uno di quelli che si rec\u00f2, insieme ai Beatles, Donovan, Prudence Farrow, e Mia Farrow, in India all'ashram di Rishikesh all'inizio del 1968. In seguito Love divenne un esperto in tecniche di yoga e meditazione, acquisendo lo status di \"Governatore dell'Et\u00e0 dell'Illuminazione\".\nNel 1988, i Beach Boys ebbero un successo da primo posto in classifica negli Stati Uniti con la canzone \"Kokomo\", l'unica numero 1 del gruppo a non vedere il coinvolgimento di Brian Wilson nella stesura del brano. Coautore del brano fu Mike Love.\nAttualmente, Love continua a fare tour sotto il nome Beach Boys, insieme a Bruce Johnston e ad una band di nuovi musicisti reclutati per l'occasione. Love \u00e8 l'unico membro fondatore del gruppo attualmente nei Beach Boys.\n\"SMiLE\".\nOltre ad essere da sempre addittato come il membro pi\u00f9 conservatore della band, a cui non piaceva la svolta artistica intrapresa dal gruppo con l'album \"Pet Sounds\", Love viene spesso indicato come responsabile principale del fallimento del progettato disco dei Beach Boys intitolato \"SMiLE\", che sarebbe dovuto uscire nel 1967. Nello specifico si dice che non sopportasse i testi scritti da Van Dyke Parks per le canzoni dell'album, soprattutto quello di \"Cabinessence\". Durante una lite nel mezzo di una seduta in studio, Love chiese a Parks di spiegare il significato del testo della canzone da lui ritenuto incomprensibile; offeso, Parks lasci\u00f2 lo studio, abbandonando definitivamente il progetto del disco e terminando di fatto la sua collaborazione con Brian Wilson. Anche se Love specific\u00f2 di non avere nulla di personale contro Parks, egli rimarc\u00f2 il fatto che, a suo parere, i testi composti da Parks erano troppo astratti e non adatti a un disco dei Beach Boys.\nLove afferm\u00f2 in seguito che era anche sospettoso circa il giro delle nuove amicizie di Brian, perch\u00e9 considerava tali persone degli approfittatori, che stavano rovinando Wilson procurandogli le droghe pesanti. Inoltre Love neg\u00f2 il fatto che a lui non piacesse il nuovo stile musicale del gruppo inaugurato da \"Pet Sounds\", dicendo che di \"Smile\" amava la musica e che solo i testi non gli piacevano troppo. Tuttavia, ci\u00f2 \u00e8 fortemente smentito da numerosi altri partecipanti alle sessioni dell'epoca, in primis Van Dyke Parks. Rispondendo a quanto dichiarato da Love, in una lettera all'editore della rivista musicale inglese \"Mojo\", Parks fu molto critico verso le dichiarazioni di Love \u2014 che egli descrisse come \"revisionismo puro e semplice\" \u2014 e continu\u00f2 ad imputare il fallimento del progetto originale di \"SMiLE\" all'ostilit\u00e0 di Love verso l'opera. Nel DVD che accompagn\u00f2 la pubblicazione nel 2004 della sua versione di \"SMiLE\", Brian Wilson stesso ammise che l'opposizione di Love fu una delle ragioni principali per la cancellazione dell'album, perch\u00e9 egli [Love] \"lo odiava\".\nCarriera solista.\nLove cerc\u00f2 diverse volte di costruirsi una carriera solista indipendente al di fuori dei Beach Boys. Nella met\u00e0 degli anni settanta, registr\u00f2 e pubblic\u00f2 due album con la band di supporto dei \"Celebration\", incluso il singolo di successo \"Almost Summer\" (composto insieme a Brian Wilson e Jardine).\nNel 1981, pubblic\u00f2 infine il suo debutto da solista, l'album \"Looking Back with Love\", costituito principalmente da cover, e che non riscosse particolare successo."}
{"id": "1380190", "revid": "251304", "url": "https://it.wikipedia.org/wiki?curid=1380190", "title": "Snav Sardegna", "text": ""}
{"id": "1380193", "revid": "767487", "url": "https://it.wikipedia.org/wiki?curid=1380193", "title": "Dennis Wilson", "text": "\u00c8 stato il batterista del gruppo Beach Boys, di cui fu anche membro fondatore assieme ai suoi fratelli Brian e Carl, al cugino Mike Love e all'amico Al Jardine.\nNel 1968 conobbe due ragazze che lo \nportarono ad avere contatti con Charles Manson e i membri della sua \"Family\" di cui parl\u00f2 in una breve intervista con grande paura per l'incolumit\u00e0 della propria famiglia. Nel 1971 ha recitato, accanto a James Taylor, nel film \"Strada a doppia corsia\" con la regia di Monte Hellman.\nMuore il 28 dicembre 1983: era ospite a bordo dell'imbarcazione di un amico, quando, ubriaco, nel tentativo di recuperare alcuni oggetti che aveva gettato in mare in un eccesso di rabbia, cade in mare annegando.\nEra l'unico membro dei Beach Boys a praticare davvero il surf.\nBiografia.\nBeach Boys.\nLa madre di Dennis, Audree, spinse Brian a far entrare Dennis nella prima formazione dei Beach Boys. Su suggerimento del cugino pi\u00f9 anziano, Mike Love, Dennis aveva chiesto a Brian di mettere su una band e di comporre una canzone sul surf. I Beach Boys si formarono nell'agosto 1961 sotto la guida del padre-manager Murry Wilson e riscossero ben presto un notevole successo.\nDurante i primi anni di carriera del gruppo, a Dennis Wilson venne affidato il ruolo di batterista. Wilson aveva poca esperienza come strumentista ma impar\u00f2 in fretta acquisendo una buona tecnica. Nonostante ci\u00f2, Brian Wilson si rese subito conto delle lacune iniziali di Dennis come batterista e occasionalmente convocava in studio dei turnisti per suonare la batteria nelle incisioni dei pezzi sugli album. Dennis accett\u00f2 la situazione con umilt\u00e0, affermando in seguito: \u00abBrian Wilson \"\u00e8\" i Beach Boys. Noi siamo solo i suoi messaggeri. Lui \u00e8 tutto, noi non siamo niente\u00bb. Anche se in rare occasioni cantava sul palco, la sua voce particolare fu un ingrediente chiave del \"sound\" della band in studio.\nDebutt\u00f2 come voce solista in un brano dei Beach Boys nel febbraio 1965 cantando \"Do You Wanna Dance?\" sull'album \"Today!\" Sempre nello stesso anno cant\u00f2, sull'album \"Beach Boys' Party!\", una versione di \"You've Got to Hide Your Love Away\" dei Beatles accompagnandosi con la chitarra.\nLa prima composizione \"maggiore\" a firma Dennis Wilson inclusa in un LP della band fu la canzone \"Little Bird\", pubblicata anche come B-side del singolo \"Friends\" estratto dall'omonimo album del 1968.\nAltri brani scritti da Wilson furono poi inseriti in altri dischi dei Beach Boys come \"20/20\" (1969), \"Sunflower\" (1970), \"Carl and the Passions - \"So Tough\"\" (1972), \"Holland\" (1973) e altri. \"Sunflower\" include la traccia \"Forever\", la sua composizione pi\u00f9 celebre che gli fece guadagnare i complimenti dal fratello maggiore Brian e dal padre Murry. L'album vede la presenza di altre tre canzoni composte da Dennis: \"Slip on Through\", \"Got to Know the Woman\" e \"It's About Time\".\nNel 1971, Dennis si infortun\u00f2 gravemente ad una mano e non pot\u00e9 di conseguenza suonare la batteria per un certo periodo; cos\u00ec Ricky Fataar lo sostitu\u00ec come batterista nel gruppo tra il 1972 e il 1974. Durante questo lasso di tempo, Dennis ag\u00ec da frontman della band insieme a Mike Love, suonando la tastiera e cantando in qualche pezzo.\nNella pausa temporale di tre anni a seguito della registrazione del fallimentare \"Holland\", la voce di Dennis si deterior\u00f2 in maniera permanente a causa dell'abuso di droghe ed alcol.\nNel 1974, in concomitanza con il successo della compilation \"Endless Summer\" che rivitalizz\u00f2 la carriera del gruppo, Wilson torn\u00f2 ad occupare stabilmente il suo ruolo di batterista. Secondo il biografo di Dennis, Jon Stebbins, fu in questo periodo che egli contribu\u00ec alla stesura del testo e della melodia del brano \"You Are So Beautiful\" durante un party a casa di Billy Preston.\nL'incontro con la Famiglia Manson.\nNel 1968 Dennis Wilson stava percorrendo in auto una strada a Malib\u00f9, quando scorse due giovani autostoppiste (Ella Jo Bailey e Patricia Krenwinkel) sul ciglio della strada. Essendo due ragazze giovani e carine, Dennis decise di dar loro un passaggio fino alla loro destinazione. Successivamente Wilson incontr\u00f2 ancora le due ragazze mentre stavano nuovamente facendo l'autostop. Questa volta se le port\u00f2 a casa al numero 14400 di Sunset Boulevard vicino al Will Rogers Park.. Poi se ne and\u00f2 in studio per una sessione. Quando fece ritorno a casa verso le 3 di notte, gli si fece incontro uno strano individuo, tale Charles Manson. Rientrando nell'abitazione, la trov\u00f2 piena di circa una dozzina di persone, principalmente donne. Wilson rimase affascinato dal carisma di Manson e dal suo seguito; la \"Manson Family\" si stabil\u00ec a casa sua per un periodo, facendosi spesare in tutto dal Beach Boy.\nInizialmente colpito dal talento musicale di Manson, Wilson lo present\u00f2 alla sua cerchia di amici del music business, incluso Terry Melcher, la cui casa a Cielo Drive sarebbe stata in seguito affittata al regista Roman Pola\u0144ski e a sua moglie, l'attrice Sharon Tate. La Tate, insieme ad altre persone, sarebbe stata selvaggiamente massacrata proprio in quella casa da alcuni membri della \"family\" poco tempo dopo. Le sedute di registrazione nelle quali Manson suon\u00f2 qualche sua composizione, ebbero luogo nello studio casalingo di Brian Wilson a Bel Air. Queste sessioni, se effettivamente ancora esistono, non sono state mai rese pubbliche. I Beach Boys inclusero una delle canzoni di Manson nel loro album \"20/20\" del 1969, originariamente intitolata \"Cease to Exist\", la traccia venne rielaborata e reintitolata \"Never Learn Not to Love\" senza riconoscere alcun credito compositivo a Manson, suscitando in lui non poco risentimento.\nQuando Wilson si rese conto della pericolosit\u00e0 effettiva di Manson e dei suoi accoliti, decise di andarsene lui da casa, senza per\u00f2 \"sfrattare\" Manson per paura di ritorsioni. Quando Manson trov\u00f2 un'altra sistemazione pi\u00f9 favorevole, lasci\u00f2 a sua volta l'abitazione mettendo un proiettile nella cassetta delle lettere di Wilson come sinistra minaccia di vendetta.\nNell'agosto 1969, a seguito degli omicidi della Tate e dei coniugi LaBianca perpetrati dai seguaci di Manson, Dennis Wilson ruppe definitivamente i rapporti con Manson. Negli anni seguenti, raramente parl\u00f2 in pubblico del suo coinvolgimento dell'epoca con la \"Family\", diventando irrequieto e scorbutico quando qualcuno toccava l'argomento. Durante un'intervista concessa a diversi anni di distanza dai fatti, Wilson dichiar\u00f2: \u00abIo so perch\u00e9 Manson ha fatto quello che ha fatto. Un giorno lo dir\u00f2 al mondo. Scriver\u00f2 un libro e spiegher\u00f2 il perch\u00e9. Negli anni le persone hanno sempre voluto sapere cosa \u00e8 successo, com'era il mio rapporto con Charlie. Eravamo amici. Non ho testimoniato al processo. Non potevo. Ero troppo spaventato\u00bb.\nCarriera solista.\nIl 4 dicembre 1970, Wilson pubblic\u00f2 il suo primo progetto da solista, un misconosciuto singolo a nome \"Dennis Wilson &amp; Rumbo\". Il singolo conteneva \"Sound of Free\" sul lato A e \"Lady\" (conosciuta anche come \"Fallin' In Love\") sul lato B.\n\"Pacific Ocean Blue\".\nNel 1977 fu la volta del primo album da solista vero e proprio, l'LP \"Pacific Ocean Blue\", disco di culto per i fan. Alcuni dei collaboratori di Wilson sull'album includono Daryl Dragon (il \"Capitano\" dei Captain &amp; Tennille) e Gregg Jakobson. L'album raggiunse la posizione numero 94 in classifica negli Stati Uniti, vendendo circa 300.000 copie. Era stato progettato anche un tour a supporto del disco, ma successivamente venne cancellato. Tuttavia, Wilson esegu\u00ec qualche sua canzone solista durante qualche concerto dei Beach Boys del periodo. Nonostante Wilson stesso affermasse che l'album \"non aveva sostanza\".\n\"Bambu\".\nLe registrazioni dell'album \"Bambu\", seguito di \"Pacific Ocean Blue\", cominciarono nel 1978 ai Brother Studios di Santa Monica, con la collaborazione, come compositore e produttore, di Carli Mu\u00f1oz, allora tastierista dei Beach Boys e grande amico di Dennis Wilson. Le prime quattro canzoni ufficialmente registrate per \"Bambu\" sono composizioni di Mu\u00f1oz: \"It's Not Too Late\", \"Constant Companion\", \"All Alone\" e \"Under The Moonlight\". Il progetto venne per\u00f2 accantonato, per problemi finanziari e per gli impegni di Dennis con i Beach Boys. Dennis scomparve nel 1983 senza aver portato a termine \"Bambu\", che fu pubblicato solamente nel 2008, in una versione incompleta, all'interno di una ristampa di \"Pacific Ocean Blue\".\nDue canzoni risalenti alle sessioni di \"Bambu\", \"Love Surrounds Me\" e \"Baby Blue\", furono riciclate per l'LP dei Beach Boys del 1979 intitolato \"L.A.\".\nAttore.\nDa sempre considerato \"il bello del gruppo\", Dennis Wilson intraprese la carriera di attore recitando insieme a James Taylor e a Warren Oates nel film \"Strada a doppia corsia\" del 1971, interpretando uno dei ruoli principali. Il film ebbe un discreto successo di pubblico e critica, ma la carriera di Wilson come attore, stranamente, non prosegu\u00ec oltre.\nMorte.\nDopo lunghi periodi di abusi di alcol, fumo, e droghe, che gli avevano irrimediabilmente compromesso le corde vocali, il 28 dicembre 1983, poco tempo dopo il suo 39\u00ba compleanno, Wilson anneg\u00f2 nei pressi di Marina del Rey, a Los Angeles, quando, ubriaco a bordo dello yacht dell'amico Bill Oster, si gett\u00f2 in acqua per recuperare un oggetto che aveva perso in mare tre anni prima.\nIl 4 gennaio 1984, Dennis Wilson venne sepolto in mare in California dalla guardia costiera, dietro autorizzazione speciale del presidente degli Stati Uniti Ronald Reagan. Durante la cerimonia funebre venne suonata la canzone \"Farewell My Friend\", uno dei brani da lui composti.\nVita privata.\nDennis Wilson ebbe una vita sentimentale abbastanza movimentata. Si spos\u00f2 cinque volte (due volte con la stessa donna) ed ebbe numerosi figli. All'epoca della morte, Dennis era sposato con Shawn Marie Love (figlia illegittima del cugino e compagno di band Mike Love), con la quale ebbe un figlio, Gage Dennis Wilson (nato il 3 settembre 1982). Le precedenti mogli di Wilson furono Carole Freedman, con la quale ebbe una figlia, Jennifer (nata il 21 dicembre 1966) e adott\u00f2 un bambino di nome Scott; e Barbara Charren, con cui fece altri due figli, Michael (nato il 19 febbraio 1971) e Carl (nato il 31 dicembre 1972). Wilson si spos\u00f2 anche due volte con Karen Lamm, la ex-moglie del tastierista dei Chicago Robert Lamm, la prima volta nel 1976 e la seconda nel 1978."}
{"id": "1380194", "revid": "6923", "url": "https://it.wikipedia.org/wiki?curid=1380194", "title": "Aprilia RST1000 Futura", "text": ""}
{"id": "1380196", "revid": "1543377", "url": "https://it.wikipedia.org/wiki?curid=1380196", "title": "I quatro rusteghi", "text": "I quatro rusteghi \u00e8 un'opera lirica di Ermanno Wolf-Ferrari. Il libretto di Giuseppe Pizzolato, denominato \"commedia musicale in tre atti\", \u00e8 tratto dalla commedia \"I rusteghi\" (1760) di Carlo Goldoni.\nSubito dopo il grande successo de \"Le donne curiose\", Wolf-Ferrari decise di mettere in musica un'altra commedia di Goldoni, usando un libretto che Giuseppe Pizzolato aveva tratto da un precedente adattamento di Luigi Sugana (che aveva scritto il libretto de \"Le donne curiose\"). \nL'opera non debutt\u00f2 in Italia, ma al Nationaltheater (Monaco di Baviera) il 19 marzo 1906, poich\u00e9 Wolf-Ferrari, dopo il fiasco della sua prima opera \"La Cenerentola\" a Venezia nel 1900, aveva deciso di rappresentare le sue opere prima in Germania. \nIl libretto venne tradotto in tedesco da Hermann Teibler con il titolo \"Die vier Grobiane\". La prima fu affidata alla bacchetta del direttore d'orchestra austriaco Felix Mottl, famoso per le sue interpretazioni wagneriane con Margarete Matzenauer. \nL'opera ottenne un enorme successo. \nLa prima italiana avvenne al Teatro Lirico di Milano il 2 giugno 1914 diretta da Ettore Panizza con Antonio Pini-Corsi e dopo una settimana la compagnia si trasfer\u00ec alla Fenice di Venezia. L'opera riscosse anche in Italia un grande successo e fu ripresa in tutti i teatri, grandi e piccoli, della penisola e venne rappresentata spesso anche all'estero. \"I quatro rusteghi\" viene ammirata per la sua spontaneit\u00e0 e vivacit\u00e0 drammatica. Negli ultimi tempi, per\u00f2, l'opera appare pi\u00f9 raramente nei cartelloni.\nLa trama.\nSebbene nel libretto l'azione sia datata al 1800, essa va retrodatata all'incirca al 1750, verso la fine del carnevale.\nOrganico orchestrale.\nLa partitura di Wolf-Ferrari prevede l'utilizzo di:"}
{"id": "1380199", "revid": "103003991", "url": "https://it.wikipedia.org/wiki?curid=1380199", "title": "Decaro", "text": "Il decaro (simbolo Da) era una unit\u00e0 di misura agraria di superficie ormai desueta, corrispondente a 10 are, ovvero 1\u00a0000\u00a0m\u00b2 (metri quadrati).\nSi trova in atti di compravendita immobiliare stipulati fino alla met\u00e0 del Novecento. \nNon \u00e8 utilizzata nelle tabelle del Nuovo Catasto Terreni Italiano (NCT), che prevede solo ettaro (pari a 10\u00a0000\u00a0m\u00b2), ara e centiara."}
{"id": "1380200", "revid": "37618", "url": "https://it.wikipedia.org/wiki?curid=1380200", "title": "I quattro rusteghi", "text": ""}
{"id": "1380202", "revid": "92723", "url": "https://it.wikipedia.org/wiki?curid=1380202", "title": "Kochi", "text": "Kochi (Malayalam: \u0d15\u0d4a\u0d1a\u0d4d\u0d1a\u0d3f pronuncia \"ko\u02c8\u02a7\u02d0i\"), precedentemente nota come Cochin, \u00e8 una citt\u00e0 situata nello Stato federale indiano del Kerala. \u00c8 uno dei porti marittimi principali della nazione ed \u00e8 situata nel distretto di Ernakulam, a circa 220\u00a0km a nord della capitale dello Stato, Thiruvananthapuram. Ha una popolazione stimata in circa 600.000 abitanti, che aumenta fino a 1,5 milioni considerando l'area urbana; \u00e8 la seconda citt\u00e0 per dimensioni del Kerala, dopo la capitale.\nFin dall'undicesimo secolo, la citt\u00e0 era sede del Regno di Cochin; chiamata \"La regina del mare arabico\", Kochi fu un importante centro per il commercio delle spezie sulla costa di questo mare. In molti degli scritti lasciatici da mercanti e viaggiatori dell'epoca, troviamo riferimenti a questa citt\u00e0, chiamata ora \"Cocym\", ora \"Cochym\"; talvolta \"Cochin\" e altre volte \"Cochi\". Occupata dai Portoghesi nel 1503, fu il primo centro colonizzato dagli Europei nel subcontinente indiano; divenne la capitale dell'India Portoghese fino al 1530, quando questo titolo fu trasferito a Goa. In seguito, la citt\u00e0 cadde prima sotto il controllo degli olandesi, poi sotto il regno di Mysore, infine sotto l'egemonia britannica. Quando l'India raggiunse l'indipendenza, nel 1947, Kochi ader\u00ec alla neonata Federazione Indiana.\nDall'indipendenza dell'India fino all'inizio degli anni 2000, la citt\u00e0 attravers\u00f2 un periodo di stagnazione economica; l'industria informatica prese piede nel 2003, rilanciando cos\u00ec un'economia precaria, e rendendo Kochi quasi in grado di condividere il primato di \"citt\u00e0 tecnologica\" con la capitale Thiruvananthapuram, nella quale il settore era gi\u00e0 consolidato da tempo. Come buona parte delle grandi citt\u00e0 dei Paesi in via di sviluppo, Kochi affronta continuamente il problema della congestione del traffico e il degrado ambientale. A differenza della capitale del Kerala, sono presenti diverse baraccopoli.\nVarie ondate migratorie nel corso della storia hanno reso la citt\u00e0 un fertile centro culturale, riuscendo a conservare la sua eredit\u00e0 coloniale e tradizionale nonostante il tumultuoso sviluppo degli ultimi anni.\nGeografia fisica.\nAspetti fisici.\nKochi \u00e8 localizzata sulla costa sud-ovest dell'India, all'estremit\u00e0 settentrionale di una penisola lunga 19\u00a0km e larga 1,5\u00a0km. Verso ovest, si apre il Mare arabico, su cui confluiscono, ad est, i fiumi che si originano tra i monti dei Ghati Occidentali.\nL'area urbana, di notevole estensione, occupa, oltre al settore storico di Kochi, anche la grande citt\u00e0 continentale di \"Ernakulam\", pi\u00f9 le citt\u00e0-satelliti di \"Edapally\", \"Kalamassery\" e \"Kakkanad\", verso nord-est, \"Tripunithura\" a sud-est e un gruppo di isole abitate nella vicina laguna di \"Vembanad\".\nIl terreno \u00e8 formato da grandi accumuli di sedimenti alluvionali; suoli idromorfici ad alto tasso di salinit\u00e0 si ritrovano anche nell'immediato entroterra, alle spalle dello stagno. Dal punto di vista naturalistico si tratta di un'area originariamente molto ricca, ma la forte presenza di attivit\u00e0 antropiche ha fortemente compromesso il delicato equilibrio lacustre; per cercare di tutelare ci\u00f2 che resta dell'ambiente originario, sono state create delle aree protette, tra cui il \"Mangalavanam Bird Sanctuary\", a ridosso del centro della citt\u00e0. Le lagune interne, caratterizzate dalla presenza di mangrovie, sono anche l'habitat di alcune specie di delfini.\nClima.\nLa sua bassa latitudine fa s\u00ec che l'escursione termica stagionale sia minima. Le temperature raggiungono i livelli massimi durante i mesi di aprile e maggio, quando si possono registrare anche punte di 38\u00a0\u00b0C; nei primi giorni del mese di giugno, con l'arrivo del monsone di sud-ovest, apportatore di ingenti precipitazioni, le temperature subiscono un calo di oltre 10 gradi: le massime si stabiliscono intorno ai 27\u00a0\u00b0C, mentre il tasso di umidit\u00e0 supera spesso il 90-95%. Con l'esaurirsi del monsone, verso settembre, e la ripresa del cosiddetto \"monsone di ritorno\" (spirante da nord-est), si registrano le temperature pi\u00f9 basse, le quali comunque difficilmente scendono al di sotto dei 20\u00a0\u00b0C, anche di notte. Le precipitazioni medie annue si aggirano mediamente sui 3.500\u00a0mm, con una media annuale di 132 giorni piovosi.\nUna curiosit\u00e0 astronomica: nelle giornate del 6 aprile e del 27 agosto, il Sole a mezzogiorno si presenta perfettamente allo zenit.\nOrigini del nome.\nVi sono varie teorie sull'origine del nome \"Kochi\", tutte da verificare. Una di queste, suggerisce l'idea che il nome moderno della citt\u00e0 derivi dalla fusione delle parole malayalam \"Koch azhi\", la \"piccola laguna\"; un'altra teoria, indica il nome come derivazione dal sanscrito \"Go shree\", che significherebbe \"ricco di vacche\". Alcuni testi antichi si riferiscono al nome \"Balapuri\" (parola sanscrita che sta per \"piccola citt\u00e0\"), che in seguito si sarebbe evoluto in \"Cochin\". Altre teorie sostengono che il nome sia stato dato dai commercianti del re cinese Kubilai Khan, in ricordo della loro terra nat\u00eca; alcuni studiosi affermano invece che derivi dalla parola \"Kaci\", che significa \"porto\".\nL'esploratore italiano Niccol\u00f2 Da Conti (XIV secolo) riporta il nome \"Kochchi\", riferendo inoltre che la citt\u00e0 porta il nome del fiume che collega la laguna al mare aperto.\nDopo l'arrivo dei Portoghesi, il nome Cochin divent\u00f2 quello ufficiale; nel 1996, il nome fu cambiato in Kochi, il quale, secondo i pi\u00f9, sarebbe maggiormente vicino alla tradizione malayalam. Tuttavia, ci si riferisce ancora diffusamente a questa citt\u00e0 con il nome di Cochin.\nStoria.\nOrigini e riferimenti storici.\nKochi fu un notevole centro di commercio delle spezie fin dalle sue origini: era conosciuta in Europa sia dai Greci (che in India venivano chiamati \"Yavanas\"), sia dai Romani; vi erano rapporti commerciali pure con gli Ebrei e gli Arabi, ad occidente, e i Cinesi, ad est. Kochi sorse come importante centro di commercio soprattutto dopo la distruzione del porto di \"Kodungallur\" (Cranganore) ad opera di un'inondazione del fiume Periyar nel 1341; i primi riferimenti storici di questa citt\u00e0 si ritrovano tra i manoscritti del commerciante cinese Ma Huan, durante la sua visita in citt\u00e0 nel XV secolo. Altri importanti riferimenti ci giungono dal viaggiatore italiano Niccol\u00f2 Da Conti, che visit\u00f2 Kochi nel 1440.\nDal Regno di Kochi al colonialismo.\nIl Regno di Kochi nacque nel 1102, dopo la caduta dell'impero di Kulashekara. Il re di Kochi controllava l'area in cui sorge la citt\u00e0, pi\u00f9 i territor\u00ee che oggi fanno parte del Distretto di Ernakulam e di quello di Alappuzha; il trono veniva ereditato, e la famiglia che domin\u00f2 su Kochi in quel periodo \u00e8 conosciuta come \"Cochin Royal Family\", o \"Perumpadappu Swaroopan\". Il regno di Kochi rimase intatto, sebbene legato ai coloni europei, fino al Settecento; di fatto, dopo l'arrivo degli europei, il titolo di \"re di Cochin\" era solo nominale.\nIl \"Forte di Kochi\" fu la prima stazione coloniale europea in India. Dal 1503 a 1663, il territorio attorno al forte si trov\u00f2 sotto il dominio dei Portoghesi: fu un periodo difficile sia per gli Ebrei insediatisi in citt\u00e0, sia per i nativi del luogo, in quanto vi era attiva l'Inquisizione. La citt\u00e0 ospit\u00f2 in quegli anni anche la tomba dell'esploratore Vasco de Gama, che fu sepolto nella \"S. Francis Church\", dove rimase fino a quando, nel 1539, le sue spoglie furono traslate in Portogallo. Al dominio portoghese successe, nel 1663, quello degli olandesi, i quali si allearono con i sovrani di Kozhikode (gli Zamorins) per ottenerne il controllo.\nNel 1773, il re del Mysore, \"Hider Ali\", riusc\u00ec ad ottenere il controllo sull'area ove sorge la citt\u00e0, strappando cos\u00ec ai coloni europei l'egemonia sulla costa del Malabar. Intanto gli olandesi, temendo una guerra civile in patria, firmarono un con il Regno Unito il Trattato anglo-olandese del 1814 che sanciva la cessione di Cochin agli inglesi, in cambio dell'isola di Bangka, posta presso Sumatra: uno scacchiere decisamente pi\u00f9 strategico per gli interessi coloniali dei Paesi Bassi.\nNel 1866, il Cochin Fort divenne un municipio; la prima elezione del consiglio municipale fu condotta nel 1883. Il maharaja di Cochin, che regnava sotto il controllo britannico, inizi\u00f2 l'amministrazione locale formando consigli cittadini sia a Mattancherry che ad Ernakulam, le due citt\u00e0 pi\u00f9 vicine. Nel 1925, fu concessa l'assemblea legislativa, a causa delle forti pressioni che i cittadini esercitavano sullo Stato.\nVerso l'inizio del Novecento, il volume commerciale legato alle attivit\u00e0 portuali aument\u00f2 notevolmente, e si sent\u00ec il bisogno di adeguare le carenti strutture portuali dell'epoca alle nuove esigenze lavorative. L'ingegnere portuale Robert Bristow fu condotto in citt\u00e0 dietro l'ordine di Lord Willingdon, futuro Governatore di Madras. Nel giro di 21 anni, Bristow trasform\u00f2 il porto di Cochin nella pi\u00f9 grande e sicura struttura operativa lungo la costa del Malabar, in grado di ospitare un gran numero di navi mercantili, che venivano caricate e scaricate con l'ausilio di una gru azionata a vapore.\nDall'indipendenza ai giorni nostri.\nNel 1947, l'India ottenne l'indipendenza dal dominio britannico; Cochin fu il primo Stato principesco ad esprimere l'adesione alla nascente federazione. Nel 1949, nacque lo Stato di \"Travancore-Cochin\" (o \"Thiru-Cochin\"), creato dalla fusione del Regno di Travancore (con capitale Trivandrum) con quello di Cochin: questa entit\u00e0 dur\u00f2 dal 1949 al 1956, quando il \"Government of India's States Reorganisation Act\" sanc\u00ec la nascita dello Stato del Kerala, incorporandovi lo Stato Thiruv-Cochin ed escludendo il Distretto del Malabar, assegnato al Karnataka, e i quattro \"talukas\" (sottodistretti) a sud di Trivandrum, che rientrarono entro i confini del Tamil Nadu.\nIl 9 luglio 1960, il consiglio di Mattacherry formalizz\u00f2 una richiesta, inviata al governo del Kerala, di unire sotto un'unica associazione municipale le citt\u00e0 di Cochin, Mattancherry ed Ernakulam; il governo, dopo uno studio approfondito sulla fattibilit\u00e0 del progetto, approv\u00f2 la richiesta, e l'associazione fu formalmente creata il 1\u00ba novembre 1967, ad 11 anni esatti dalla creazione dello Stato del Kerala. A questa associazione si aggiunse l'isola di Willingdon, pi\u00f9 le isole minori di Gundu e Ramanthuruth.\nDopo l'indipendenza dell'India, tuttavia, venne a mancare per la citt\u00e0 la principale fonte di reddito, il prospero commercio con il Regno Unito; inizi\u00f2 cos\u00ec un lungo periodo di stagnazione economica, terminato con le riforme economiche introdotte dal Governo Centrale durante gli anni novanta. Negli ultimi anni, anche l'attivit\u00e0 portuale ha avuto un impulso alla crescita, trasformando Cochin, ormai divenuta \"Kochi\", nel pi\u00f9 grande e attivo porto del Kerala.\nNel suo porto \u00e8 attraccata la petroliera italiana \"Enrica Lexie\" nel corso dell'incidente che provocato una controversia internazionale tra Italia e India.\nMonumenti e luoghi d'interesse.\nArchitetture religiose.\nDiversi sono i Mandir, i templi induisti, a Kochi. Uno dei pi\u00f9 importanti \u00e8 il \"Ernakulam Shiva\", dedicato a Shiva e situato a Ernakulam, nella parte orientale della citt\u00e0. Altri templi maggiori sono il \"Ettumanoor Shiva\", il \"Chottanikkara\", il \"Kaduthuruthy\" e il \"Poornathrayesa\". A differenza che in altre zone dell'India, nel Kerala in passato hanno convissuto pacificamente diverse religioni, tuttavia con l'afflusso del turismo occidentale degli ultimi decenni in alcuni templi \u00e8 stato posto il divieto di entrata agli stranieri\nCon l'arrivo degli europei nel passato, furono costruite alcune chiese cristiane, come la Basilica di Santa Croce. I lavori di costruzione iniziarono nel dicembre del 1500 con l'arrivo della flotta di Pedro \u00c1lvares Cabral, uno degli esploratori portoghesi che pochi mesi prima era sbarcato, per la prima volta, in Brasile. Nel 1564, con la creazione della Diocesi di Cochin, la Basilica fu consacrata Cattedrale da Papa Paolo IV. Gli olandesi arrivarono nel 1663 e distrussero tutti gli edifici cattolici, con l'eccezione della Chiesa di San Francesco e della Basilica, che in seguito usarono come loro magazzino di armi. Tuttavia, quando i britannici conquistarono Kochi nel 1795, la Chiesa venne totalmente demolita. 100 anni dopo, su iniziativa dei vescovi portoghesi della Diocesi di Kochi, Jo\u00e3o Gomes Ferreira e Mateus de Oliveira Xavier, la chiesa venne ricostruita, e nel 1905 fu consacrata da Sebasti\u00e3o Jos\u00e9 Pereira, vescovo di Daman.\nAltro importante edificio di culto cristiano \u00e8 la Chiesa di San Francesco, eretta nel 1503 dai portoghesi e che rappresenta la pi\u00f9 vecchia chiesa d'India. Qui fu inizialmente sepolto l'esploratore Vasco da Gama, che mor\u00ec durante il suo terzo viaggio in India e la cui salma fu poi rimpatriata in Portogallo 14 anni dopo. La chiesa rimase sotto l'Ordine francescano fino all'arrivo degli olandesi, che la convertirono nella loro chiesa, come fecero gli inglesi al loro arrivo, convertendola in una chiesa anglicana. Dichiarato monumento protetto nel 1923, la chiesa divenne poi parte della Chiesa dell'India del Sud.\nImportante meta di pellegrinaggio \u00e8 la Chiesa di Santa Maria, o \"Basilica of Our Lady of Vallarpadam\", costruita nel 1524 da missionari portoghesi, e la Chiesa di San Giorgio, situata a Edappally, a una decina di chilometri dal centro di Kochi.\nUn importante edificio storico a Kochi \u00e8 la Paradesi Synagogue, la pi\u00f9 antica sinagoga attiva dei paesi del Commonwealth. Situata nel quartiere ebraico, fu costruita nel 1568, il pavimento \u00e8 formato da centinaia di piastrelle di porcellana cinesi del XVII secolo dipinte a mano, e al suo interno si trovano diverse corone d'oro, lampadari in vetro belgi, e, tra le altre cose, un tappeto orientale annodato a mano, dono di Hail\u00e9 Selassi\u00e9, l'ultimo imperatore etiope. Nei pressi della sinagoga \u00e8 presente anche un museo che mostra la storia degli ebre nel Kerala\nSociet\u00e0.\nEvoluzione demografica.\nNel 2011, Kochi aveva una popolazione di 602.046 abitanti, con una densit\u00e0 di 6.859 abitanti per\u00a0km\u00b2. Il rapporto tra i sessi \u00e8 di 1.027 donne per 1.000 uomini, in sintonia con l'indice medio del Kerala, ma elevato rispetto a quello medio dell'India, che \u00e8 di 933:1.000. La percentuale di alfabetizzazione in citt\u00e0 \u00e8 del 97,36%, con differenze minime tra i due sessi.\nAl censimento del 2011 la popolazione di Kochi era composta di 296.949 maschi e 305.097 femmine. I bambini di et\u00e0 inferiore o uguale ai sei anni assommavano a 55.138, dei quali 28.185 maschi e 26.953 femmine. Infine, coloro che erano in grado di saper almeno leggere e scrivere erano 264.067 maschi e 268.425 femmine. In base al numero di abitanti la citt\u00e0 rientra nella classe I (da 100.000 persone in su).\nReligione.\nLa religione pi\u00f9 praticata \u00e8 l'Induismo, seguita dal Cristianesimo (nella sua forma del Cattolicesimo) e dall'Islam. Tra le minoranze si trova il Buddhismo. Sebbene il 44% dei cittadini segua la religione induista, il Cristianesimo, dovuto in gran parte all'influenza dei Portoghesi, annovera qui una delle pi\u00f9 grandi comunit\u00e0 dell'India. La maggioranza delle persone parlano il malayalam, la lingua nazionale del Kerala; in minima parte \u00e8 parlato pure il Tamil, e il Gujarati. L'hindi \u00e8 praticamente assente, mentre quasi tutti capiscono e sono in grado di parlare l'inglese, che \u00e8 la seconda lingua pi\u00f9 diffusa dopo il malayalam.\nQualit\u00e0 della vita.\nCome molte citt\u00e0 in rapida crescita nei Paesi in via di sviluppo, Kochi affronta problemi di urbanizzazione notevoli, come la scarsit\u00e0 di igiene e la disoccupazione. Dal 1998 al 2003, la popolazione registr\u00f2 un aumento del tasso di disoccupazione, che pass\u00f2 dal 14,8% al 24,5%.\nLa scarsit\u00e0 di acqua potabile \u00e8 un altro grave problema nella citt\u00e0; la situazione \u00e8 inoltre aggravata dal crescente inquinamento dovuto alla nascita di numerose industrie. Il fenomeno delle baraccopoli (\"slums\"), scarsamente presente nelle altre citt\u00e0 del Kerala, qua \u00e8 particolarmente grave e diffuso. In relazione a tutto ci\u00f2, Kochi ha un'elevata percentuale di suicidi, con 32 casi di suicidio per lakh (1 lakh = 100.000), tre volte pi\u00f9 alto della media nazionale, che si stabilizza sull'11,2 per lakh. Secondo il \"National Crime Records Bureau\", la citt\u00e0 ha pure una delle pi\u00f9 alte percentuali di criminalit\u00e0; nonostante ci\u00f2, un esame curato dal periodico \"The Week\", ha indicato che la citt\u00e0 ha un bassissimo indice di violenza contro le donne.\nCultura.\nAvendo subito nel corso dei secoli frequenti e massicce ondate migratorie, la popolazione urbana \u00e8 una miscelanza di persone provenienti da ogni angolo del Kerala, nonch\u00e9 da molti posti dell'India; la natura \"pan-indiana\" \u00e8 accentuata dalle diverse comunit\u00e0 etniche provenienti da diverse parti del Paese. Kochi ha dunque una comunit\u00e0 variopinta, multiculturale, formata da Hindu, Musulmani e Cattolici, i quali convivono, come in tutto il Kerala, pacificamente. La citt\u00e0 aveva pure una grande comunit\u00e0 di Ebrei, nota in passato col nome di \"Malabar Yehuden\" e attualmente come \"Cochin Jews\", ben integrata nelle questioni economiche della citt\u00e0. Ogni comunit\u00e0 religiosa celebra le proprie feste, rispetta e partecipa alle feste delle altre religioni, e tutte le comunit\u00e0 celebrano grandiosamente le due feste tradizionali del Kerala (di origine induista): Onam, durante la fine di agosto, e Vishu. Durante la fine di dicembre, a Fort Kochi, si celebra un festival noto come \"il Carnevale di Kochi\".\nI residenti di Kochi sono noti come \"Kochiites\"; nonostante la cultura \"Kochiita\" sia una delle pi\u00f9 importanti e rappresentative dell'India del Sud, tende sempre pi\u00f9 al \"cosmopolitismo\", anche nell'abbigliamento, dove i cittadini tendono ad abbandonare il modo di vestire tradizionale in favore di un modello occidentale-.\nLa cucina tipica \u00e8 quella Keralita, caratterizzata dall'uso diffuso della noce di cocco, a cui si aggiunge l'abbondante uso di spezie. Sia la cucina del Nord India, sia quella cinese, sia quella del \"fast food\", stanno entrando sempre pi\u00f9 nell'uso comune.\nMolti letterati in lingua malayalam sono originari di Kochi: tra questi, Changampuzha Krishna Pillai, Kesari Balakrishna Pillai, G. Sankara Kurup e Vyloppilli Sreedhara Menon.\nIl cricket e il calcio sono gli sport pi\u00f9 popolari, seguiti dagli abitanti con grande fervore ed entusiasmo. Il \"Jawaharlal Nehru International Stadium\" \u00e8 uno dei pi\u00f9 grandi stadi multiuso dell'India.\nIstruzione.\nLe scuole e le universit\u00e0 sono amministrate dal Governo e da privati. Tutti gli istituti sono certificati dall\"Indian Certificate of Secondary Education\" (ICSE), dal \"Central Board for Secondary Education\" (CBSE), o dal \"Kerala State Education Board\". L'Inglese \u00e8 la lingua in cui vengono svolte le lezioni nelle scuole private, mentre la scuola pubblica prevede l'insegnamento sia in inglese sia in malayalam. Dopo aver completato 10 anni di studio, gli studenti possono accedere alla \"Secondary High School\", poi all'universit\u00e0.\nLa \"Cochin University\" \u00e8 situata all'interno della citt\u00e0; tra le altre istituzioni di studi avanzati, vi sono il \"Central Institute of Fisheries Nautical and Engineering Training\", la \"National University of Advanced Legal Studies\", il \"National Institute of Oceanography\" ed il \"Central Marine Fisheries Research Institute\".\nMezzi di comunicazione di massa.\nLe maggiori testate giornalistiche in Malayalam pubblicate a Kochi sono il \"Malayala Manorama\", il \"Mathrubhumi\", il \"Deshabhimani\", il \"Deepika\", il \"Kerala Kaumudi\" e il \"Veekshanam\". Tra i giornali in Inglese, il pi\u00f9 popolare \u00e8 \"The Hindu\", seguito a ruota dal \"The New Indian Express\" e dal \"The Pioneer\". Altri giornali sono pubblicati in lingua Hindi, Tamil e Telugu.\nMolte riviste prettamente economiche sono in rapida diffusione: tra queste, vanno citate \"The Economic Times\", \"Business Line\", \"The Business Standard\" e \"The Financial Express\". Tra le testate a sfondo religioso, vi sono il \"Sathyadeepam\", \"The Week\" e \"Vanitha\". Le principali reti televisive con sede a Kochi sono \"Asianet Cable Vision\", \"India Vision\", \"Kairali TV\", \"Jeevan TV\", \"Amrita TV\", \"JaiHind TV\" e \"Manorama News\", pi\u00f9 diversi canali via satellite. In citt\u00e0 sono presenti 20 sale cinematografiche, che proiettano film in malayalam, tamil, inglese e hindi; ogni anno si tiene pure un festival cinematografico.\nKochi ha la densit\u00e0 pi\u00f9 alta di telefoni in India; servizi di telefonia sono offerti da vari gestori, tra i quali \"Airtel\", \"Idea cellular\", \"Vodafone\", \"Reliance Infocomm\", \"Tata Indicom\" e il gestore di Stato \"BSNL\".\nGeografia antropica.\nUrbanistica.\nL'antica citt\u00e0 di Kochi \u00e8 caratterizzata dalla presenza, sul lato occidentale, di imponenti fortificazioni (il \"Fort Cochin\"). Sull'estremit\u00e0 settentrionale, a ridosso del forte, si trovano le \"Chinese Fishing Nets\", ossia le reti da pesca caratteristiche della Cina, importate in India diversi secoli fa dai commercianti dell'estremo oriente. La gran parte delle attrattive e degli alberghi si trovano sul lato ovest della citt\u00e0, tra la \"River Rd\", la \"Cheralai Rd\" e la \"Calvathi Rd\". Le strade del centro sono strette e, tra un isolato e l'altro, si aprono numerosi parchi e giardini. A sud, una strada di scorrimento collega Kochi con l'entroterra, in particolare con il settore di Ernakulam.\nErnakulam \u00e8 invece la parte recente della citt\u00e0: le strade sono ampie e la loro geometria regolare; la via principale \u00e8 la \"Mahatma Gandhi Rd\", che attraversa la citt\u00e0 in senso nord-sud, sulla quale si trovano numerosi servizi, dagli alberghi ai ristoranti, dagli ospedali allo stadio. Il tratto costiero \u00e8 caratterizzato dalla presenza di parchi urbani.\nEconomia.\nKochi \u00e8 la capitale economica del Kerala, in quanto a volume d'affari; nonostante ci\u00f2, a differenza di altre grandi citt\u00e0 indiane, l'industrializzazione \u00e8 avvenuta molto lentamente. Negli ultimi anni, la citt\u00e0 ha reagito alla grave stagnazione economica con un gran numero di investimenti, diventando cos\u00ec la seconda grande metropoli dello Stato, dopo la sua capitale. La sua economia odierna \u00e8 fortemente incentrata sul settore terziario, in particolare sulla vendita di oro, prodotti tessili e frutti di mare, nonch\u00e9 sull'esportazione di spezie e tecnologia informatica (\"IT\"). Oltre a ci\u00f2, va aggiunto il notevole afflusso di capitale legato al turismo. L'attivit\u00e0 tradizionale di vendita al dettaglio \u00e8 tuttora presente. Come per la gran parte delle citt\u00e0 del Kerala, cospicue entrate di capitale giungono anche dagli investitori stranieri o di indiani non residenti.\nKochi \u00e8 considerata un'interessante piazza di investimento anche per le societ\u00e0 di tecnologie informatiche, al punto che \u00e8 stata classificata come la seconda citt\u00e0 pi\u00f9 attraente dell'India per le aziende operanti in questo settore. Sia il governo che le principali universit\u00e0 tecnologiche hanno promosso la nascita di diverse attivit\u00e0, come l\"InfoPark\", il \"Cochin Special Economic Zone\" e il \"KINFRA Export Promotion Industrial Park\", le cui sedi si trovano alla periferia della citt\u00e0. Sono in via di ultimazione altre attivit\u00e0, tra le quali laboratori di ricerca e di bio-tecnologia, nonch\u00e9 industrie per lo sviluppo di tecnologie informatiche: tra queste ultime, in particolare il \"Sobha Hi-Tech city\" e lo \"SmartCity\" sono considerati due tra i pi\u00f9 grandi progetti d'investimento dello Stato.\nIl polo industriale di Eloor, 17\u00a0km a nord della citt\u00e0, \u00e8 il pi\u00f9 grande del Kerala, con pi\u00f9 di 250 industrie che fabbricano prodotti chimici e petrolchimici, insetticidi, fertilizzanti e lavorati in cuoio.\nA Kochi vi \u00e8 la sede centrale del \"Southern Naval Command\", il centro di addestramento pi\u00f9 importante della Marina Militare Indiana; a ci\u00f2 si aggiunge il \"Cochin Shipyard\", uno dei pi\u00f9 grandi cantieri navali dell'India. Il porto dei pescherecci pi\u00f9 grande del Kerala si trova a Thoppumpady, nei pressi della citt\u00e0: il pescato converge in quest'area, dove poi viene esportato anche fuori dai confini nazionali indiani.\nLe esportazioni, favorite dagli impianti portuali, costituiscono una buona parte degli introiti economici; oggetto di esportazione sono in particolare le spezie e il pepe nero. Ad Ambalamugal \u00e8 presente inoltre una raffineria petrolifera, la \"Kochi Refineries Limited\" (KRL).\nInfrastrutture e trasporti.\nMobilit\u00e0 urbana.\nIl trasporto pubblico su autobus nella citt\u00e0 \u00e8 gestito da societ\u00e0 private; taxi ed autorisci\u00f2 sono disponibili in tutta la citt\u00e0 a tutte le ore del giorno. La esigua larghezza delle strade e la grande variet\u00e0 dei veicoli in circolazione, creano dei seri problemi alla viabilit\u00e0 urbana, con conseguente intasamento delle arterie principali. \u00c8 in fase di costruzione una metropolitana che consenta di attraversare la citt\u00e0 riducendo i tempi di percorrenza, e che dovrebbe essere terminata nel 2016.\nStrade.\nL'arteria pi\u00f9 importante di Kochi \u00e8 il North\u2013South Corridor, che fa parte del sistema autostradale indiano e dal sud dell'India arriva fino all'estremo nord, a Srinagar. Dello stesso \"Corridor\" fa parte la \"National Highway 544\", che collega Kochi a Salem via Coimbatore, Palakkad e Thrissur. L'intero tratto della NH 544 \u00e8 a quattro corsie, che diventano sei in alcuni tratti.\nAltre importanti strade nazionali sono la NH 66, la NH 85 e la 966A. Altre importanti strade sono amministrate dallo Stato del Kerala, come la SH 41, Sh 63 e SH 66, mentre tra le pi\u00f9 importanti arterie cittadine c'\u00e8 la \"Mahatma Gandhi Road\", costruita nel 1923 e che si snoda lungo la costa di Kochi.\nPorti.\nGrazie alla grande sicurezza dei suoi impianti portuali, Kochi \u00e8 classificata come uno dei porti marittimi maggiori di tutta l'India. Il porto, amministrato da un corpo autonomo di Stato noto come \"Cochin Port Trust\", gestisce sia l'imponente traffico mercantile, sia il settore passeggeri, con diverse linee attive sia per le Laccadive, sia per le Maldive, senza contare la citt\u00e0 di Colombo.\nAeroporti.\nL'Aeroporto Internazionale di Cochin si trova 25\u00a0km a nord della citt\u00e0, e gestisce sia voli nazionali che internazionali; insieme a quello di Thiruvananthapuram, \u00e8 il maggiore portale d'accesso allo Stato indiano del Kerala. Fu il primo aeroporto ad essere stato costruito senza l'ausilio di fondi stanziati dal Governo Centrale.\nFerrovie.\nNell'area urbana non vi \u00e8 servizio ferroviario per il trasporto passeggeri; le uniche linee attive sono quelle extraurbane (inter-city), amministrate dalla \"Southern Railway division of the Indian Railways\" (Divisione delle Ferrovie Meridionali). Due sono le stazioni principali: la \"Ernakulam Junction\" e la \"Ernakulam Town\", conosciute in citt\u00e0 rispettivamante coi nomi di \"South station\" (stazione sud) e \"North station\" (stazione nord).\nLa stazione sud \u00e8 una delle pi\u00f9 trafficate stazioni ferroviarie del sud dell'India, con oltre 128 treni che arrivano e ripartono quotidianamente. La stazione nord \u00e8 rivolta maggiormente ai servizi di lunga distanza che non passano per la stazione sud, ed \u00e8 anche una stazione di sosta supplementare per molti treni.\nAmministrazione civica.\nLa citt\u00e0 \u00e8 amministrata dall'associazione municipale \"Kochi Corporation\", capeggiata dal sindaco. Per scopi amministrativi, la citt\u00e0 \u00e8 suddivisa in 74 dipartimenti (simili alle circoscrizioni italiane), dai quali i membri del consiglio della Municipalit\u00e0 vengono eletti per 5 anni. La sede della \"Corporation\" si trova ad Ernakulam, in cui hanno sede anche gli uffici del Distretto, mentre sedi separate si trovano a Kochi, Mattancherry, Palluruthi, Edapally, Vaduthala e Vyttila; dell'amministrazione generale della citt\u00e0 si occupa il Consiglio di Sezione. Altri reparti sono specializzati nella cura dell'economia, della salute, delle pianificazioni urbane. L'associazione \u00e8 anche responsabile dell'approvvigionamento idrico e della gestione delle acque reflue. L'elettricit\u00e0 \u00e8 fornita dalla \"Kerala State Electricity Board\".\nLa \"Greater Cochin Development Authority\" (GCDA) \u00e8 un'agenzia statale che segue lo sviluppo dell'area metropolitana di Kochi. La \"Kochi City Police\", la polizia cittadina, \u00e8 capeggiata da un commissario; possiede diverse ramificazioni, tra le quali la Polizia Stradale, la squadra narcotici e una forza armata ausiliaria. Un ramo anti-corruzione opera anche oltre i limiti cittadini. A Kochi vi ha pure sede l'Alta Corte del Kerala, il pi\u00f9 alto corpo giurisdizionale dello Stato, la quale ha anche giurisdizione sul territorio delle isole Laccadive."}
{"id": "1380203", "revid": "56620", "url": "https://it.wikipedia.org/wiki?curid=1380203", "title": "Pao alla conquista del mondo", "text": "Pao alla conquista del mondo \u00e8 il terzo romanzo della scrittrice Anna Russo, pubblicato nell'aprile 2006 dalla casa editrice Einaudi.\nTrama.\nChiss\u00e0 come vivono in mezzo al deserto fra il vento e la sabbia quarantacinque madri e cinquantanove fratelli! E gli uomini? No, non ci sono, sono morti in guerra, sono rimasti soltanto loro, le donne e i bambini. E tra loro c'\u00e8 Pao, un bambino speciale piovuto dal cielo, diventato re per sbaglio, ma pi\u00f9 saggio di un vero re.\nE proprio grazie alle idee di Pao, semplici come possono essere le idee di un bambino, le donne e i loro figli riescono a fare quello che gli uomini non sanno fare: dimenticare la guerra, costruire un futuro di pace"}
{"id": "1380204", "revid": "287204", "url": "https://it.wikipedia.org/wiki?curid=1380204", "title": "Richard Bishop", "text": "Nelle sue registrazioni gli assoli sono ampiamente improvvisati e recano influenze dalla musica indiana, nordafricana e zingara, tra le altre."}
{"id": "1380206", "revid": "174925", "url": "https://it.wikipedia.org/wiki?curid=1380206", "title": "Einaudi r.", "text": ""}
{"id": "1380209", "revid": "78273", "url": "https://it.wikipedia.org/wiki?curid=1380209", "title": "Glutammato-piruvato transaminasi", "text": ""}
{"id": "1380213", "revid": "110157", "url": "https://it.wikipedia.org/wiki?curid=1380213", "title": "Vl\u0103sine\u0219ti", "text": "Vl\u0103sine\u0219ti \u00e8 un comune della Romania di 3.353 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 3 villaggi: Miron Costin, S\u00e2rbi, Vl\u0103sine\u0219ti."}
{"id": "1380214", "revid": "436907", "url": "https://it.wikipedia.org/wiki?curid=1380214", "title": "Floor Jansen", "text": "\u00c8 stata la cantante del gruppo symphonic metal After Forever dal 1997 fino al loro scioglimento nel 2009, nonch\u00e9 fondatrice e cantautrice del gruppo progressive metal ReVamp fino al loro scioglimento avvenuto nel 2016. Durante la sua carriera, Jansen ha pi\u00f9 volte collaborato con il compositore e polistrumentista Arjen Anthony Lucassen: \u00e8 un membro del supergruppo Star One e ha cantato nei dischi \"\", \"01011001\" e \"The Source\" degli Ayreon.\nHa inoltre prestato la sua voce in molte canzoni degli album \"Quarterpast\" (MaYaN) e \"Angels of the Apocalypse\" (Avalon).\nBiografia.\nAfter Forever (1997\u20132009).\nInteressata alla musica fin da ragazzina, Floor entra negli After Forever all'et\u00e0 di 16 anni, quando, cio\u00e8, non ha ancora intrapreso i propri studi musicali. Tre anni dopo la band rilascia il suo primo album, Prison Of Desire, e la Jansen diventa popolare nella scena metal grazie alla sua abilit\u00e0 sia nel canto classico sia in quello rock. Dopo l'uscita dalla band del co-scrittore dei testi Mark Jansen (nessuna parentela) Floor ha preso tutto il carico dei testi.\nDopo il burnout del fondatore Sander Gommans, gli After Forever decidono di prendersi un anno di pausa per poi sciogliersi ufficialmente nel 2009.\nReVamp (2009\u20132016).\nUn anno dopo lo scioglimento degli \"After Forever\" avvenuto nel febbraio del 2009, Floor ha fondato una nuova band chiamata ReVamp, il cui omonimo album di debutto \u00e8 uscito in Europa il 4 giugno 2010.\nNel 2011 Floor ha avuto un burnout e alla fine dello stesso anno, dopo essersi a malapena ripresa, ha partecipato al tour dei MaYaN in America Latina.\nIl secondo album dei ReVamp, \"Wild Card\", \u00e8 uscito nel 2013.\nI ReVamp si sono sciolti a fine settembre 2016, a seguito di una pausa causata dagli impegni di Floor con i Nightwish.\nNightwish e Northward (2012\u2013presente).\nNel 2012, dopo la separazione dei Nightwish dalla cantante Anette Olzon, Floor Jansen sostituisce provvisoriamente la cantante svedese nell\"'Imaginaerum World Tour\". Durante questo tour la Jansen ha registrato con la band il DVD live \"Showtime, Storytime\".\nHa ricevuto la chiamata in cui le veniva proposta la sostituzione della Olzon mentre era al matrimonio di sua sorella. Il suo primo show con i Nightwish \u00e8 stato a Seattle nel 2012.\nIl 9 ottobre 2013 viene annunciata la sua permanenza nel gruppo dagli altri componenti della band venendo accolta molto calorosamente dalla maggior parte dei fan. Il 9 dicembre dello stesso anno viene annunciata come cantante principale nel secondo album del progetto metal opera Avalon di Timo Tollki.\nIl 25 marzo 2015 esce il suo primo album in studio con i Nightwish, \"Endless Forms Most Beautiful\", mentre nel 2016 viene pubblicato il secondo live DVD della band con Floor alla voce, \"Vehicle of Spirit\".\nIl 22 febbraio 2018 annuncia la fondazione del gruppo Northward insieme al chitarrista Jorn Viggo Lofstad, con il quale ha pubblicato il primo album omonimo il 19 ottobre dello stesso anno.\nNell'agosto 2019 ha partecipato al programma televisivo olandese \"Beste Zangers\".\nVita privata.\nHa una sorella minore, Irene Jansen, anche lei cantante.\nIl 15 marzo 2017 ha avuto una figlia dal marito Hannes Van Dahl, batterista dei Sabaton.\nCompetenze musicali.\nFloor Jansen \u00e8 una cantante molto versatile, \u00e8 capace di cantare in modo molto etereo, classico e lirico ma anche in modo molto potente, destreggiandosi anche con la voce death. \u00c8 un soprano e canta negli stili rock e heavy metal.\nHa iniziato a studiare alla Rock Academy (una sorta di conservatorio di musica leggera) nel 1999, con conseguente diploma tre anni dopo.\nNel 2003 vince un concorso per giovani talenti che le permette di entrare nel Music Theater, un prestigioso conservatorio olandese che fa iscrivere 10/15 persone all'anno. Ha studiato canto lirico per un anno.\nIn seguito allo scioglimento degli After Forever ha fondato un suo corso di insegnamento musicale chiamato \"Wanna Be A Star?\".\nSuona il piano, la chitarra e il flauto e ha portato a compimento molti anni di studio musicale."}
{"id": "1380215", "revid": "834", "url": "https://it.wikipedia.org/wiki?curid=1380215", "title": "Glutammato-ossalacetato transaminasi", "text": ""}
{"id": "1380216", "revid": "436907", "url": "https://it.wikipedia.org/wiki?curid=1380216", "title": "Gente come noi (Spagna)", "text": "Gente come noi \u00e8 un brano musicale interpretato dalla cantante italiana Ivana Spagna, pubblicato come singolo nel 1995.\nIl brano \u00e8 uno dei pi\u00f9 noti fra quelli cantati in italiano dall'artista veronese ed \u00e8 stato scritto da pi\u00f9 autori: per la musica \u00e8 stato composto dalla stessa Spagna, dal fratello Giorgio e da Angelo Valsiglio; il testo \u00e8 stato scritto sempre dalla stessa Spagna con Marco Marati e Fio Zanotti.\nFortemente voluto da Pippo Baudo al Festival di Sanremo di quell'anno, conquist\u00f2 il terzo posto nella classifica della manifestazione.\nIl singolo rimase in classifica per molte settimane, e l'album che lo contiene, \"Siamo in due\", vendette oltre 400.000 copie, diventando il pi\u00f9 venduto di un'artista femminile nel 1995."}
{"id": "1380222", "revid": "22475", "url": "https://it.wikipedia.org/wiki?curid=1380222", "title": "Didelphodonta", "text": "I didelfodonti (Didelphodonta) sono un ordine (o forse sottordine) di mammiferi primitivi, conosciuti solo allo stato fossile. Molti paleontologi li ritengono possibili antenati dei carnivori.\nPrimitivi e poco specializzati.\nVagamente simili agli opossum, questi piccoli mammiferi furono molto diffusi nel Paleocene, appena dopo l'estinzione dei dinosauri (tra 65 e 60 milioni di anni fa). Poco specializzati, probabilmente i didelfodonti si cibavano di piccoli animali come insetti e altri invertebrati, ma non \u00e8 escluso che i loro denti aguzzi potessero essere un'arma efficace anche contro piccoli vertebrati come rettili e mammiferi primitivi. \nEvoluzione.\nGi\u00e0 nel Cretaceo superiore (circa 67 milioni di anni fa) esisteva un animale come \"Cimolestes\", le cui caratteristiche dentarie da predatore hanno indotto molti a considerarlo un possibile antenato di carnivori e creodonti.\nSuccessivamente, nel Paleocene, i didelfodonti conobbero una vera e propria fioritura evolutiva, dando origine a molte forme nordamericane (come \"Procerberus\", \"Paleotomus\" e \"Protentomodon\") ed espandendosi anche in Asia (\"Tsaganius\"), Europa (\"Aboletylestes\") e Africa (lo stesso \"Cimolestes\" e altre forme come \"Tinerhodon\"). \nImprovvisamente, nell'Eocene inferiore (circa 50 milioni di anni fa), questi animali andarono incontro a un rapido declino, a causa dell'evoluzione di nuovi ordini di mammiferi pi\u00f9 specializzati, che generarono una forte concorrenza. Gli ultimi esemplari noti risalgono all'Eocene medio e appartengono al genere \"Didelphodus\", che \u00e8 anche uno dei pi\u00f9 grandi del gruppo.\nParenti dei pangolini?\nNon \u00e8 chiara l'origine e la posizione sistematica dei didelfodonti; sembra comunque che siano derivati da placentati primitivi simili a toporagni, come \"Zalambdalestes\" o \"Asioryctes\", nel Cretaceo superiore. \nInoltre, molti paleontologi li considerano il pi\u00f9 primitivo sottordine del grande gruppo dei cimolesti (Cimolesta), attualmente rappresentato dai soli pangolini ma notevolmente differenziato all'inizio del Terziario. Tra le forme estinte, da ricordare i pantolesti, i pantodonti, i teniodonti e i tillodonti. \nAltre parentele vanno ricercate con i paleorictidi (Palaeoryctidae), una famiglia di piccoli mammiferi insettivori caratteristica del Paleocene e dell'Eocene."}
{"id": "1380224", "revid": "1839752", "url": "https://it.wikipedia.org/wiki?curid=1380224", "title": "Norgesmesterskapet", "text": "Il Norgesmesterskapet o \"Norgesmesterskapet i fotball for herrer\" per esteso (letteralmente \"campionato norvegese di calcio maschile\"), anche noto come NM, \u00e8 la coppa nazionale calcistica norvegese. Disputata dal 1902, viene assegnata dalla Federazione calcistica della Norvegia ed \u00e8 il secondo torneo calcistico per importanza dopo il campionato di Tippeligaen, nonch\u00e9 il pi\u00f9 antico del paese. In ogni caso, \u00e8 la squadra vincitrice del Norgesmesterskapet, non quella campione della Tippeligaen, a potersi fregiare del titolo di campione nazionale.\nLe squadre pi\u00f9 titolate sono l'Odd Grenland ed il Rosenborg con 12 trofei, mentre la squadra campione in carica \u00e8 il Viking.\nStoria.\nLa prima edizione della coppa fu disputata nel 1902, ma solo tra i vincitori dei campionati delle contee. Questa formula fu adottata fino al 1933, quando furono ammessi a parteciparvi anche i club delle catogorie superiori. Tuttavia, fino al 1963 la competizione non era a livello nazionale, in quanto comunque fino a quel momento soltanto le squadre della Norvegia meridionale erano ammesse. Da quell'anno, invece, presero parte alla coppa anche i team della Norvegia settentrionale. Questo ritardo era da una parte dovuto alle difficili condizioni delle comunicazioni nel nord del paese, dall'altra alla convinzione che le squadre delle tre contee del nord (Finnmark, Troms e Nordland) non potessero competere con quelle del sud (il Bod\u00f8/Glimt - uno dei due \"nuovi arrivi\" - rimase in gara fino al quarto turno nell'edizione di quell'anno, eliminando addirittura il ).\nPrima della finale dell'edizione 2004, la NRK definiva la finale dell'edizione 1986 tra Troms\u00f8 e Lillestr\u00f8m come \"Tidenes Cupfinale\" (\"La miglior finale di coppa di sempre\")."}
{"id": "1380225", "revid": "46291", "url": "https://it.wikipedia.org/wiki?curid=1380225", "title": "Tiarella trifoliata", "text": "Tiarella trifoliata \u00e8 una pianta appartenente alla famiglia delle Saxifragaceae, originaria dell'America nord-occidentale.\nDescrizione.\n\u00c8 una pianta perenne che cresce in tarda primavera. I fiori sono campaniformi, bianchi, singoli su una pannocchia allungata, senza foglie. I lobi dei calici sono di 1,5-2,5\u00a0mm e i petali di 3\u20134\u00a0mm. Le foglie alla base sono lunghe 15\u201380\u00a0mm e larghe fino a 120\u00a0mm, trifogliate o palmate con 3-5 lobi. Le foglie caulinari sono infrequenti e molto pi\u00f9 piccole.\nTassonomia.\nVariet\u00e0.\nSono attualmente accettate, oltre alla specie in s\u00e9, le seguenti due variet\u00e0:"}
{"id": "1380226", "revid": "131358", "url": "https://it.wikipedia.org/wiki?curid=1380226", "title": "FK Bod\u00f8-Glimt", "text": ""}
{"id": "1380228", "revid": "729019", "url": "https://it.wikipedia.org/wiki?curid=1380228", "title": "Amanita beckeri", "text": "Amanita beckeri \u00e8 un fungo basidiomicete della famiglia Amanitaceae.\nDescrizione della specie.\nCappello.\n12 cm di diametro, emisferico, poi convesso, non umbonato\nLamelle.\nLibere, non molto fitte, da biancastre a crema, negli esemplari adulti possono presentare punteggiatura brunastra, con filo fioccoso, intercalate da poche lamellule tronche presenti.\nGambo.\n10-12 x1,2-2 cm, sub-cilindrico, rastremato verso l'alto, midolloso e poi cavo, biancastro, ornato all'apice da fini striature longitudinali biancastre che con l'et\u00e0 virano al bruno;\nAnello.\nPresente negli esemplari giovani, con l'et\u00e0 si riduce a residui brunastri\nVolva.\nSpesso ridotta a brandelli pi\u00f9 o meno evidenti, di colore bianco con tendenza ad imbrunire.\nCarne.\nBianca, al taglio vira lievemente al bruno."}
{"id": "1380229", "revid": "287204", "url": "https://it.wikipedia.org/wiki?curid=1380229", "title": "Stinger (cocktail)", "text": "Lo Stinger \u00e8 un cocktail alcolico a base di cognac e cr\u00e8me de menthe. Fa parte della lista dei cocktail ufficialmente riconosciuti dall'IBA a partire dal 1961.\nStoria.\nL'uso di miscelare cognac con liquori alla menta cominci\u00f2 ad essere in voga, negli Stati Uniti, sin dagli anni novanta del XIX secolo in cocktail come il \"Judge\" e il \"Painmaster\". La prima traccia scritta dello Stinger, che prevedeva l'uso di cognac, risale, invece, al 1900, come appunto scritto a mano nel ricettario pubblicato da William T. \"Cocktail\" Boothby \"\"American Bartender\" e aggiunto nell'edizione del 1905: secondo questo appunto, la ricetta deriverebbe dal barista J.C.O\u2019Connor dell'omonimo caf\u00e8; nello stesso volume comparivano anche altre tre varianti (Stinger Junior, Stinger Senior, Stinger Royal).\nComposizione.\nPreparazione.\nVersare gli ingredienti in un Boston shaker, mescolare e filtrare in una coppetta da cocktail precedentemente raffreddata. Guarnire eventualmente con una foglia di menta.\nVarianti.\nDiverse varianti del drink sono state create. Modificando le proporzioni dei due ingredienti si definiscono:\nSe variano gli ingredienti si parla di:"}
{"id": "1380231", "revid": "10652", "url": "https://it.wikipedia.org/wiki?curid=1380231", "title": "Amanitopsis beckeri", "text": ""}
{"id": "1380236", "revid": "770634", "url": "https://it.wikipedia.org/wiki?curid=1380236", "title": "Distretto di Pathanamthitta", "text": "Il distretto di Pathanamthitta \u00e8 uno dei 14 distretti dello stato federale indiano del Kerala. Fu formato il 1\u00ba novembre 1982, con capoluogo la citt\u00e0 di Pathanamthitta.\nSi tratta di un distretto dell'entroterra, situato nella parte meridionale dello stato, e confina con i distretti di Kottayam e Idukki a nord, Quello di Alappuzha ad ovest, il Distretto di Kollam a sud ed il Tamil Nadu ad est. Storicamente, faceva parte dell'area centrale del Regno di Travancore; il nome della citt\u00e0 (e del distretto) deriva dalla fusione delle due parole malayalam \"pathanam\" e \"thitta\", che significano \"case sulla sponda\".\nI \"talukas\" (sottodivisioni) sono: \"Adoor\" (capoluogo Adoor), \"Kozhencherry\" (Pathanamthitta), \"Ranni\" (Ranni), \"Mallapally \"(Mallapally) e Tiruvalla (Tiruvalla)\nGeografia e societ\u00e0.\nIl distretto pu\u00f2 essere diviso in due settori geografici: la pianura, la parte pi\u00f9 densamente popolata e coltivata, e le montagne, ricoperte da foreste e scarsamente abitata. Oltre il 50% del territorio \u00e8 coperto da foreste, fra le quali si trovano numerosi villaggi.\nA valle si coltiva la palma da cocco, l'albero della gomma, riso e pepe, mentre in collina predominano le piantagioni da t\u00e8.\nNumerosi sono i bacini artificiali, che vengono sfruttati per la produzione di energia elettrica; gli invasi principali si trovano sul fiume Pamba, il pi\u00f9 importante della zona.\nIl clima \u00e8 tropicale monsonico, con abbondantissime precipitazioni durante la stagione in cui spira in monsone di sud-ovest (giugno-agosto).\nIl distretto di Pathanamthitta \u00e8 stato il primo in India ad essere completamente esente dalla poliomielite.\nMonumenti e luoghi d'interesse.\n\"Pandalam\", antichissima capitale del Regno di Travancore, \u00e8 una localit\u00e0 conosciuta per i suoi manieri antichi, nonch\u00e9 come centro spirituale: secondo la tradizione, le divinit\u00e0 Ayyapa e Sabarimala sarebbero originarie di questo luogo.\nLa cascate di \"Perunthenaruvi\" hanno un'altezza di circa 30 metri, e sono ben visibili dalla strada che collega il capoluogo a Kollam.\nLa riserva naturale di \"Kakki\" occupa un'area fittamente ricoperta dalla giungla, in cui abbondano, tra le innumerevoli specie, elefanti e tigri, nelle radure."}
{"id": "1380237", "revid": "767487", "url": "https://it.wikipedia.org/wiki?curid=1380237", "title": "Cimolesta", "text": "I cimolesti (Cimolesta) sono un grande gruppo di mammiferi primitivi, attualmente rappresentati dai soli pangolini (Pholidota).\nUna moltitudine di forme primitive.\nQuesto gruppo di animali comprende un gran numero di forme evolutesi all'inizio del Terziario (tra i 65 e i 55 milioni di anni fa), appena dopo la scomparsa dei dinosauri. Da forme simili a opossum (Didelphodonta) si originarono in brevissimo tempo animali decisamente pi\u00f9 grandi e specializzati: i teniodonti (Taeniodonta) assomigliavano vagamente a orsi, ed erano dotati di artigli e denti specializzati per estrarre radici. Vagamente simili a questi erano i tillodonti (Tillodonta), il cui cranio ricordava quello dei roditori, mentre i pantolesti (Pantolesta) assomigliavano a lontre, si nutrivano di pesce e alcuni di essi erano velenosi. Gli apatoteri (Apatotheria) erano forme arboricole, dalla strana dentatura, mentre i pantodonti (Pantodonta) diedero vita a varie forme, tra cui animali simili a ippopotami. I pangolini attuali sembrerebbero essere derivati da forme primitive (Palaeanodonta) dalle abitudini scavatrici. Il piccolissimo gruppo degli ernanodonti (Ernanodonta) comprendeva invece misteriosi animali simili a bradipi terricoli.\nEvoluzione ed estinzione.\nAlcuni particolari della dentatura e delle ossa degli arti riconducono a un'origine comune questa moltitudine di gruppi. Tutto questo fiorire di forme diverse testimonia l'improvvisa espansione dei mammiferi primitivi, che si trovarono a riempire nicchie ecologiche diversissime, improvvisamente lasciate libere dopo l'estinzione dei dinosauri. Quando altri ordini di mammiferi, pi\u00f9 evoluti e specializzati, apparvero sulla Terra, la competizione venuta a crearsi port\u00f2 all'estinzione dei cimolesti, con l'unica eccezione dei pangolini."}
{"id": "1380238", "revid": "22356", "url": "https://it.wikipedia.org/wiki?curid=1380238", "title": "Ernanodonta", "text": ""}
{"id": "1380239", "revid": "101906750", "url": "https://it.wikipedia.org/wiki?curid=1380239", "title": "Profondit\u00e0 di scarica", "text": "La Profondit\u00e0 di scarica (\"Depth Of Discharge\" - DOD) \u00e8 una misura di quanta energia \u00e8 stata prelevata da una batteria, viene espressa in una percentuale della capacit\u00e0 totale della batteria.\nPer esempio, una batteria da 100 Ah a cui sono stati prelevati 30 Ah ha una profondit\u00e0 di scarica del 30%.\nLa profondit\u00e0 di scarica \u00e8 lo stato complementare dello stato di carica (\"State Of Charge\" - SOC), dove basandosi all'esempio precedente, la batteria ha uno stato di carica del 70%."}
{"id": "1380240", "revid": "1788047", "url": "https://it.wikipedia.org/wiki?curid=1380240", "title": "Daniel Nathans", "text": "Nacque a Wilmington, nel Delaware, ultimo di nove figli di genitori immigrati ebrei russi. Durante la grande depressione suo padre perse il lavoro e rimase disoccupato per un lungo periodo di tempo. Nathans frequent\u00f2 le scuole pubbliche e successivamente l'Universit\u00e0 del Delaware, dove studi\u00f2 chimica, filosofia e letteratura. Ricevette la laurea in medicina alla Washington University di St. Louis, Missouri, nel 1954. Fu presidente dell'Universit\u00e0 Johns Hopkins di Baltimora, nel Maryland, dal 1995 al 1996.\nInsieme a Werner Arber e Hamilton Smith, Nathans ricevette il premio Nobel per la Medicina nel 1978 per la scoperta degli enzimi di restrizione. Fu anche premiato con la \"National medal of science\" nel 1993.\nNel 1999, la Johns Hopkins University School of Medicine annunci\u00f2 la creazione del McKusick-Nathans Institute of Genetic Medicine che ebbe il suo nome per ricordarlo dopo la morte (insieme a Victor McKusick). Nel 2005, la scuola diede il suo nome anche ad uno dei suoi quattro college."}
{"id": "1380241", "revid": "22356", "url": "https://it.wikipedia.org/wiki?curid=1380241", "title": "Cimolesti", "text": ""}
{"id": "1380244", "revid": "293713", "url": "https://it.wikipedia.org/wiki?curid=1380244", "title": "Stadio San Filippo-Franco Scoglio", "text": "Lo stadio San Filippo-Franco Scoglio \u00e8 uno stadio ubicato nella citt\u00e0 italiana di Messina. \u00c8 il pi\u00f9 grande impianto della Sicilia con posti.\nOspita dal 2004 le partite casalinghe del .\nStoria.\nI lavori di costruzione iniziarono nel gennaio 1991, ma dopo il fallimento del Messina nel 1993, rimasero per molti anni fermi, riprendendo soltanto nel 2000 e terminati appena in tempo per l'inizio della stagione 2004-05 che vedeva il ritorno del Messina in serie A. L'impianto, che inizialmente aveva una capienza omologata di 40.200 spettatori, fu inaugurato ufficialmente il 17 agosto 2004 con la disputa di un incontro amichevole tra il e la Juventus, davanti ad oltre 38\u00a0000 spettatori, conclusosi con la vittoria dei bianconeri grazie a una rete di Emerson.\nA decorrere da tale data, l'arena ha sostituito lo stadio Giovanni Celeste quale campo interno del club peloritano: il primo incontro ufficiale disputato al San Filippo, il 22 agosto 2004, valevole per la Coppa Italia, vide il Messina prevalere sull' per 4-0, con reti di Zampagna, Parisi, Yanagisawa e Rafael.\nBando per la concessione pluriennale.\nNel marzo 2021 lo stadio \u00e8 stato affidato, con concessione pluriennale, alla societ\u00e0 dilettantistica \"Football Club Messina\", unica partecipante al Bando emesso dal Comune di Messina.\nIn data 25 giugno 2021, a seguito di approfondimenti legati all'offerta del club e alle effettive possibilit\u00e0 economiche dello stesso, effettuati dal Prof. Francesco Vermiglio, consulente incaricato ad hoc, il Comune \"\"Determina di procedere alla non aggiudicazione della gara per l\u2019affidamento della concessione in gestione dell\u2019Impianto Sportivo \u201cStadio F. Scoglio\u201d\" del Comune di Messina in favore della societ\u00e0 Football Club Messina, ritirando il bando in autotutela.\nIl 24 luglio l'FC Messina, a seguito della mancata assegnazione dello stadio da parte del Comune di Messina, ricorre al TAR di Catania, chiedendo un maxi-risarcimento di circa 400 milioni di euro.\nDenominazione.\nLo stadio trae la sua denominazione originaria dalla zona di Messina in cui sorge, la Contrada San Filippo. Ad essa si affianca l'intitolazione all'allenatore Franco Scoglio, decretata dall'amministrazione comunale il 13 febbraio 2016.\nDescrizione.\nLo stadio \u00e8 costruito in trincea: parte della struttura \u00e8 ubicata al di sotto del naturale livello del terreno. La cavea ha una forma semi-ellittica sulla parte settentrionale e sulle ali occidentali e orientali: differente \u00e8 invece la curva meridionale, incassata all'interno di un grande edificio di servizio.\nGli spalti, affacciati direttamente sui bordi del campo erboso, possono contenere un totale di spettatori suddivisi in cinque settori:\nRecord di affluenza.\nIl record di affluenza si registr\u00f2 il 19 febbraio 2005 nella gara di serie A disputata contro la Juventus, con oltre 40.000 spettatori.\nIncontri internazionali.\nIl 17 novembre 2004 il San Filippo ha ospitato la Nazionale Italiana, impegnata in una partita amichevole contro la Finlandia. Il ct Marcello Lippi ha schierato una formazione sperimentale, con in campo anche l'allora giocatore del Alessandro Parisi, primo atleta della squadra messinese a vestire la maglia azzurra. L'Italia vinse l'incontro per 1-0, grazie ad una rete di Fabrizio Miccoli."}
{"id": "1380245", "revid": "599013", "url": "https://it.wikipedia.org/wiki?curid=1380245", "title": "Ffd", "text": ""}
{"id": "1380247", "revid": "188323", "url": "https://it.wikipedia.org/wiki?curid=1380247", "title": "Kawasaki Z250", "text": ""}
{"id": "1380249", "revid": "439868", "url": "https://it.wikipedia.org/wiki?curid=1380249", "title": "William Francis Giauque", "text": "Biografia.\nI suoi genitori erano cittadini statunitensi che si erano stabiliti per un breve periodo in Canada. La sua famiglia ritorn\u00f2 negli USA quando era ancora piccolo. L\u00ec frequent\u00f2 la scuola nel Michigan. In seguito alla morte di suo padre nel 1908, la sua famiglia si trasfer\u00ec di nuovo a Niagara Falls, dove frequent\u00f2 il Niagara Falls Collegiate Institute. Dopo il diploma, cerc\u00f2 invano lavoro in varie centrali elettriche a Niagara Falls sia per motivi economici sia perch\u00e9 voleva diventare un ingegnere elettronico.\nVenne assunto dalla Hooker Electro-Chemical Company a Niagara Falls, New York. Poich\u00e9 il suo nuovo lavoro gli piaceva, decise di diventare un ingegnere chimico.\nDue anni dopo entr\u00f2 nel College of Chemistry dell'Universit\u00e0 della California, Berkeley, dove ricevette una laurea breve in scienze con onori nel 1920. Ricevette il Ph.D. in chimica nel 1922.\nGrazie alle sue eccezionali performance come studente, divent\u00f2 un insegnante di Chimica a Berkeley nel 1922. Nel 1932 Giauque spos\u00f2 Dr. Muriel Frances Ashley da cui ebbe due figli. Nel 1934 divenne Professore di Chimica a pieno titolo. Nel 1949 vinse il premio Nobel per la chimica \"per il suo contributo nel campo della termodinamica chimica, specificamente sullo studio del comportamento delle sostanze a basse temperature\". Si ritir\u00f2 nel 1962. Mor\u00ec il 28 marzo 1982 a Berkeley, California."}
{"id": "1380253", "revid": "287204", "url": "https://it.wikipedia.org/wiki?curid=1380253", "title": "Amanita muscaria var. aureola", "text": "\"Amanita muscaria\" var. aureola \u00e8 un fungo basidiomicete della famiglia delle Amanitaceae.\nSi distingue dall\"Amanita muscaria\" per il cappello arancione senza verruche, la volva dissociata in frammenti quasi anulari e poco aderente al bulbo.\nQuesta variante si \u00e8 rivelata particolarmente pericolosa perch\u00e9 spesso confusa dai pi\u00f9 inesperti con \"Amanita caesarea\" per via del cappello aranciato e privo di verruche bianche.\nDescrizione della specie.\nCappello.\n3\u20138\u00a0cm, prima emisferico poi espanso, con qualche residuo di volva,\nLamelle.\nFitte e bianche, leggermente denticolate.\nGambo.\n6\u201312\u00a0cm x 0,9-1,2, bianco, pieno o leggermente cavo, liscio o con piccoli fiocchi, bulboso alla base.\nAnello.\nSupero, ricadente, bianco sopra e giallastro sotto, margine fioccoso,\nVolva.\nAnnessa con frammenti quasi anulari.\nCarne.\nBianca e giallastra sotto la cuticola.\nCommestibilit\u00e0.\nVelenoso, con le stesse caratteristiche di \"A. muscaria\"; provoca sindrome panterinica anche se in forma meno grave di \"Amanita pantherina\".\nDistribuzione e habitat.\nCresce in estate, solitario, in boschi di latifoglie o aghifoglie.\nTassonomia.\nSpecie simili.\nPu\u00f2 essere confusa con l\"Amanita caesarea\", dalla quale si distingue per il gambo e le lamelle bianche e per la volva non membranacea, annessa e non libera."}
{"id": "1380260", "revid": "10652", "url": "https://it.wikipedia.org/wiki?curid=1380260", "title": "Amanita aureola", "text": ""}
{"id": "1380262", "revid": "1124164", "url": "https://it.wikipedia.org/wiki?curid=1380262", "title": "Chiesa di Santa Maria degli Angeli (Lugano)", "text": "La chiesa di Santa Maria degli Angeli \u00e8 un edificio religioso tardoromanico che si trova a Lugano Centro\nStoria.\nLa chiesa fu costruita a partire dal 17 febbraio 1499. Essa sorse per iniziativa dei cittadini del borgo, in ringraziamento di due importanti avvenimenti. In primo luogo la chiesa voleva celebrare la rinnovata concordia tra i cittadini dopo le lotte tra guelfi e ghibellini, giurata nel 1496 in ricordo di quella stipulata fra le fazioni luganesi nel 1445 per impulso di fra' Silvestro da Siena, un discepolo di San Bernardino da Siena. In secondo luogo si intendeva ringraziare i francescani Osservanti per la loro opera di carit\u00e0 durante la peste del 1498.\nDescrizione.\nSul tramezzo figura la grandiosa \"Passione e Crocefissione\" di Bernardino Luini ed \u00e8 il pi\u00f9 famoso affresco rinascimentale della Svizzera, del 1529.\nL'altare maggiore \u00e8 una bella opera lignea settecentesca, proveniente dal convento di Santa Croce in Como e donata alla chiesa degli Angioli nel 1839.\nSulla parete del tramezzo rivolta verso il presbiterio, entro a una grande nicchia riadattata a cantoria, si trova l'organo a canne Mascioni \"opus 861\", costruito nel 1965. Lo strumento, a trasmissione elettro-pneumatica, ha due tastiere di 61 note ciascuna ed una pedaliera concavo-radiale di 32."}
{"id": "1380264", "revid": "41639029", "url": "https://it.wikipedia.org/wiki?curid=1380264", "title": "Geografi", "text": ""}
{"id": "1380266", "revid": "125388162", "url": "https://it.wikipedia.org/wiki?curid=1380266", "title": "Reyer Venezia Mestre", "text": "La Reyer Venezia Mestre, nota per ragioni di sponsorizzazione come Umana Reyer, \u00e8 la principale societ\u00e0 di pallacanestro di Venezia e milita in Serie A.\nNel suo palmar\u00e8s vanta quattro scudetti, vinti nelle stagioni 1941-42, 1942-43, 2016-17, 2018-19, la Coppa Italia 2020 e la FIBA Europe Cup 2017-2018.\nStoria.\nL'inizio.\nFondato a Venezia nel 1872 dall'insegnante di ginnastica Pietro Gallo, col nome di Societ\u00e0 Veneziana di Ginnastica Costantino Reyer, in onore di uno stimato collega ed amico e, inizialmente, orientato alla diffusione della pratica ginnica, il sodalizio apr\u00ec presto ad altre discipline ludiche e sportive fino al 1925, data di costituzione della sezione sociale di pallacanestro.\nGli anni d'oro degli scudetti.\nSotto la guida del presidente Colombo e dell'allenatore Carmelo Vidal, nel 1942 e nel 1943 la Reyer Venezia maschile vinse due scudetti, giocando alla Scuola Nuova della Misericordia (eretta nel Cinquecento da Jacopo Sansovino). Nella sfida decisiva del campionato 1941-1942, i veneziani sconfissero la Mussolini Parioli Roma in cui militavano Enzo Bartoli e Vittorio Gassman. Nel 1944 i granata vinsero lo scudetto che per\u00f2 non venne omologato (sarebbe stato il terzo). Nel 1946 la squadra femminile riusc\u00ec a raggiungere il titolo nazionale, l'unico della sua storia.\nGli anni cinquanta dopo alcuni alti e bassi fecero registrare nella stagione 1956-57 la prima retrocessione in B, seguita qualche anno pi\u00f9 tardi anche da un'autoretrocessione in C dovuta a gravi problemi di bilancio. La societ\u00e0 inizi\u00f2 un duraturo rilancio dalla prima met\u00e0 degli anni sessanta sotto la presidenza di Giancarlo Ligabue, allenata prima da Giulio Geroli e, a seguire, da Tonino Zorzi. La squadra, allenata da Geroli, ritorn\u00f2 in massima serie (denominata \"Elette\") al termine della Serie A 1963-64; la rosa era composta da: Andrea Besa, Giorgio Cedolini, Santi, Antonio De Stefani, Vincenzo Bottan, Viscovich, Bosello, Bottan, Ezio Lessana, P. Nason, Guido Vaccher, Roberto Zamarin, Scarpa e Toffanello. Dal 1969 al 1972 (due 5\u00ba e un 4\u00ba posto in serie A) milita tra le sue file il brasiliano Ubiratan Pereira Maciel.\nGli anni settanta e ottanta.\nGli anni settanta ed ottanta rappresentarono un periodo positivo per il team granata. Dopo l'addio di Ubiratan i primi anni settanta furono caratterizzati dalla presenza di Steve Hawes, futura stella NBA. Dal 1977 la squadra trov\u00f2 poi una sistemazione pi\u00f9 adeguata della Misericordia quando venne inaugurato il Palazzetto dell'Arsenale. In quel periodo entrarono a far parte del roster campioni come Dra\u017een Dalipagi\u0107 e Spencer Haywood, che nel 1981 condussero la Reyer (sponsorizzata Carrera) fino alla finale di Coppa Kora\u0107, persa contro la Joventut Badalona per 105-104 dopo un tempo supplementare (92-92). La stagione 1983-1984 termin\u00f2 mancando per un soffio la promozione in A1; fecero seguito alti e bassi nelle annate tra il 1985 e il 1988 in cui la Reyer ebbe come sponsor Giomo e Hitachi. Nel 1986 i granata conquistarono la A1 con protagonista la coppia Dalipagi\u0107-Allen. Nella stagione 1986-87, in cui vi fu la notevole prestazione di Dalipagi\u0107 che segn\u00f2 70 punti nella partita contro la Virtus Bologna, la Reyer arriv\u00f2 fino agli ottavi di finale per la conquista dello scudetto perdendo la gara decisiva in casa contro la Pallacanestro Firenze e terminando cos\u00ec al 9\u00ba posto. Nella stagione seguente ottenne l'11\u00ba posto senza per\u00f2 accedere ai play-off per il meccanismo della classifica avulsa. L'addio di Dalipagi\u0107 incise negativamente sui risultati del campionato 1988-89 e nonostante l'arrivo in squadra di Ron Rowan la squadra retrocesse in A2. La stagione 1989-90 fu l'ultima giocata in A (A2) dalla Reyer all'Arsenale; in questa stagione milit\u00f2 nella squadra Jeff Lamp, ex Lakers; la squadra concluse la fase regolare all'ottavo posto ma non super\u00f2 i play off.\nGli anni novanta.\nTra gli anni ottanta e novanta la Reyer visse stagioni altalenanti, con promozioni e retrocessioni tra Serie A1 e A2 e ricorrenti crisi economiche. All'inizio degli anni novanta venne abbandonato il palasport dell'Arsenale, non pi\u00f9 adeguato alle norme di sicurezza, e la squadra si trasfer\u00ec al Palasport Taliercio di Mestre. La stagione 1990-91 vide l'addio di Ratko Radovanovi\u0107 da Venezia e l'arrivo di Brown che fece coppia con Lamp; la squadra retrocesse in B1 per poi venire ripescata in A2 per la rinuncia della Pallacanestro Livorno. Nella stagione 1991-92 la Reyer conquist\u00f2 la promozione in A1. Nel 1992-93 la Reyer evit\u00f2 la retrocessione in A2 ma non riusc\u00ec a ripetere il risultato nella stagione successiva, conclusa all'ultimo posto della classifica con soli 12 punti. Inizi\u00f2 anche un periodo di difficolt\u00e0 economiche che culmin\u00f2, nel febbraio 1996, con il fallimento della societ\u00e0, vanificando cos\u00ec la promozione in A1 ottenuta sul campo qualche mese dopo, alla fine della stagione. Il fallimento infatti comport\u00f2 la reiscrizione della societ\u00e0 al campionato di serie C2.\nLa ripartenza dalla serie C2 e il ritorno in serie B1.\nNel campionato 1997-98 la Reyer disput\u00f2 quindi il campionato di serie C2, dopo essersi fusa con la societ\u00e0 Chirignago-Gazzera con una nuova dirigenza (presidente Giovanni Battista Pettenello e amministratore delegato Alberto Gherardi), ottenendo subito la promozione in serie C1 al termine della stagione. Nel 1998-99, la Reyer rimase in serie C1 solo dopo aver disputato i play out.\nNel campionato 1999-2000, con sponsor e presidente Giorgio Panto, dopo essersi classificata sesta nella stagione regolare, sotto la guida di Ferdinando Bellegotti, la Reyer vinse i play-off ottenendo la promozione in serie B2, categoria in cui militer\u00e0 fino al 2006, quando fu promossa in serie B1 battendo Trento nella finale dei play off, presidente Luciano Bertoncello. Nel giugno dello stesso anno la squadra maschile e quella femminile (ricostituita a sua volta nel 1998 dalla Pallacanestro Favaro) furono riunificate sotto la propriet\u00e0 del presidente della Umana SpA Luigi Brugnaro.\nDalla LegaDue agli scudetti.\nAl termine della stagione regolare 2007-08, conclusa al primo posto, la Reyer ottenne la promozione in Legadue (A2) vincendo la finale dei play-off contro Brindisi. Per la stagione 2008-09 la squadra venne rinforzata con l'acquisizione di Nate Green, Otis George e Alex Bouga\u00efeff, ma il 2 dicembre 2008 la societ\u00e0 esoner\u00f2 l'allenatore Eugenio Dalmasson per sostituirlo con Stefano Bizzozi; il 10 dicembre furono ingaggiati il playmaker Davide Bonora, ex nazionale, e il lettone Kristaps Jani\u010denoks. Al termine della stagione, la Reyer rimase in serie A2, senza per\u00f2 arrivare ai play-off e si aggiudic\u00f2 la Coppa Disciplina.\nPer la successiva stagione 2009-10 entrarono a far parte della squadra il playmaker Kiwane Garris, le ali Boo Davis e Marco Allegretti e i lunghi Christian Di Giuliomaria e Tommaso Rinaldi, insieme al nuovo allenatore Sandro Dell'Agnello, a cui a gennaio 2010 si aggiunse l'ingaggio di Alvin Young; anche in questa stagione la squadra conquist\u00f2 la salvezza, rimanendo per\u00f2 sempre nella classifica medio-bassa.\nPer la stagione 2010-11 l'organico della squadra venne ulteriormente rinforzato con l'arrivo di Keydren Clark, Tamar Slay, Sylvere Bryan e Matteo Maestrello, mentre lasciarono la squadra Rodolfo Rombaldoni, Brent Darby, Tyrone Grant, Gregor Hafnar e Tommaso Rinaldi. A fine gennaio 2011 venne acquistato Luca Lechthaler. La squadra arriv\u00f2 seconda al termine della \"regular season\", ottenendo quindi il diritto a disputare i play-off ai quali fu sconfitta in finale da Casale Monferrato. In seguito a una serie di ricorsi agli organi federali in merito alla non regolarit\u00e0 del \"Premio di risultato\" pagato dal Teramo Basket oltre i termini disposti dal regolamento, il 22 settembre 2011 l'Alta Corte di Giustizia Sportiva impose con effetto irrevocabile l'ammissione di Venezia al campionato di Serie A 2011-12.\nNella stagione 2011-12 la Reyer, grazie al settimo posto in regular season, si qualific\u00f2 per i play-off venendo eliminata dall'Olimpia Milano al primo turno per 3 a 0. Nello stesso anno il settore giovanile della Reyer conquist\u00f2 per la prima volta lo Scudetto Under 15 con la formazione giovanile allenata da Alberto Zanatta.\nNel 2012-13 la Reyer conquist\u00f2 la partecipazione a tutte e sette le finali giovanili d'Eccellenza su sette, sia nel settore maschile che in quello femminile. La squadra principale termin\u00f2 il campionato all'ottavo posto, conquistando ancora l'accesso ai play-off ma venendo eliminata ancora al primo turno dalla Pallacanestro Varese.\nNel 2013-2014 l'organico della squadra sub\u00ec importanti cambiamenti: Keydren Clark e Alvin Young lasciarono la squadra, mentre arrivarono Andre Smith, Donell Taylor e Hrvoje Peri\u0107. L'allenatore Mazzon, riconfermato dalla stagione precedente, venne esonerato dopo le prime cinque giornate e sostituito da Zare Markovski; la squadra termin\u00f2 il campionato all'undicesimo posto, mantenendo la permanenza in serie A ma senza accedere ai play-off.\nAll'inizio del campionato 2014-15 l'organico venne completamente rivoluzionato, col solo Peri\u0107 riconfermato. Furono ingaggiati Jeff Viggiano, Tomas Ress e Benjamin Ortner, che l'anno precedente avevano militato nella Montepaschi Siena, e Phil Goss, proveniente dalla Virtus Roma, mentre la guida della squadra fu affidata a Carlo Recalcati. Con la nuova formazione, la Reyer ottenne il secondo posto nella \"regular season\". Ai play-off la Reyer arriv\u00f2 fino alle semifinali, dove venne sconfitta dalla Pallacanestro Reggiana solo al termine di gara 7. Con questo risultato ottenne comunque l'ammissione all'EuroCup, segnando cos\u00ec il ritorno della squadra a livello europeo. Per quanto riguarda la Coppa Italia, la Reyer venne invece eliminata al primo turno.\nNell'estate 2015, l'organico della squadra viene rinforzato dagli innesti di Mike Green, Josh Owens e Michael Bramos. Alla fine della stagione regolare la squadra ottenne ancora l'accesso ai play-off, grazie al piazzamento al quinto posto al termine della \"regalar season\", arrivando ancora alle semifinali dove venne sconfitta dall'Olimpia Milano ma ottenendo comunque per il secondo anno consecutivo il diritto di disputare l'EuroCup. Per quanto riguarda le coppe, nella stagione 2015-2016 fu eliminata dalla Coppia Italia al primo turno dall'Olimpia Milano e nella fase Last 32 in EuroCup. \nPer il campionato 2016-2017 la Reyer rinforz\u00f2 ulteriormente la squadra con l'acquisizione di Marquez Haynes, Ariel Filloy e Tyrus McGee, a cui si aggiunsero a febbraio 2017 Julyan Stone (gi\u00e0 a Venezia due anni prima) ed Esteban Batista. Dopo aver concluso la stagione regolare al secondo posto dietro l'Olimpia Milano, la Reyer arriv\u00f2 alla finale dei play-off contro l'Aquila Basket Trento e, battendola con il punteggio di 4-2, conquist\u00f2 il suo terzo scudetto, dopo 74 anni dai due precedenti ottenuti negli anni quaranta. Anche in Europa la Reyer arriv\u00f2 alla Final Four della prima edizione della Basketball Champions League, conclusa poi al quarto posto.\nNella stagione 2017-2018 la Reyer rinnov\u00f2 parzialmente la formazione (lasciarono Ariel Filloy e Tyrus McGee, mentre arrivarono, tra gli altri, Mitchell Watt, Gedeminas Orelik e, dopo l'infortunio di quest'ultimo, Austin Daye). In campionato la squadra termina al primo posto della \"regular season\" accedendo ai play-off dove venne eliminata in semifinale dalla Dolomiti Energia Trento con il punteggio di 1-3. In campo europeo, la Reyer conquista il suo primo trofeo internazionale battendo la Sidigas Avellino nella finale della FIBA Europe Cup.\nNel campionato 2018-19 dopo aver mantenuto a lungo il secondo posto, la Reyer termina la \"regular season\" al terzo posto. Ai play-off, dopo aver eliminato prima l'Aquila Basket Trento e poi la Vanoli Cremona, affronta in finale la Dinamo Sassari battuta 4-3 alla fine di gara 7, conquistando cos\u00ec il suo quarto scudetto. Austin Daye viene inoltre nominato MVP dei play-off.\nNel febbraio 2020 vince la sua prima Coppa Italia dopo aver eliminato rispettivamente ai quarti la Virtus Bologna, in semifinale l'Olimpia Milano e in finale la New Basket Brindisi. L'ala americana Austin Daye viene nominata MVP della competizione mentre la guardia Stefano Tonut riceve il premio come miglior difensore della finale.\nColori e simbolo.\nI colori sociali della Reyer sono il granata e l'oro, i colori storici della bandiera della Repubblica di Venezia. Il simbolo della Reyer \u00e8 il Leone di San Marco che \u00e8 presente sia sullo stemma societario sia sulle divise. \nLo stemma attuale della Reyer raffigura il Leone sotto alla scritta Reyer con un pallone da basket dorato e il nome di Venezia e l'anno di fondazione.\nPalazzetto.\nLa squadra gioca le partite casalinghe al Palasport \"Giuseppe Taliercio\", una struttura polifunzionale realizzata nel 1978 e in seguito parzialmente ristrutturata.\nIl palasport ha una capienza estensibile a seconda della tipologia dell'evento proposto e della sistemazione delle strutture, e pu\u00f2 arrivare ad ospitare fino a 3509 persone.\nNella stagione 2011-12, in attesa della messa a norma del Palasport Taliercio rispetto agli standard richiesti dalla Serie A, la Reyer Venezia ha giocato temporaneamente a Villorba al PalaVerde (5.400 posti a sedere).\nImpianti storici.\nImportante ricordare la sede storica della Reyer alla Scuola della Misericordia a Venezia dove la sala capitolare fu trasformata in palazzetto dello sport capace di ospitare fino 1.500 spettatori. Fu utilizzata fino al 1976, anno in cui la squadra si spost\u00f2 nel nuovo PalArsenale, in centro a Venezia, costruito nella seconda met\u00e0 degli anni '70 con una capienza fino a 4.000 spettatori dove la Reyer ha giocato fino al campionato 1989-1990. Oggi l'impianto \u00e8 omologato per ospitare 1.300 spettatori per via delle norme di sicurezza.\nRoster 2021-2022.\n\"Aggiornata al 31 gennaio 2022.\"\nSettore giovanile.\nNel 2018 e nel 2019, l'Umana Reyer Under 18 si \u00e8 classificata al sesto posto dell'Euroleague Basketball Next Generation Tournament, la massima rassegna giovanile a livello europeo.\nNel febbraio 2020 vince a Pesaro la seconda edizione della Next Gen Cup battendo in finale la Pallacanestro Reggiana per 62-59..\nTifoseria.\nIl tifo organizzato della Reyer Venezia \u00e8 costituito unicamente dal \"Gruppo Panthers 1976,\" che trova spazio nel settore nord del PalaTaliercio. Si sono sciolti altri gruppi ultras di vecchia data, tra i quali i \"Reyer 1872.\" ed i \"Reyer Lions\" (gruppo molto presente negli anni 80)\nLa rivalit\u00e0 pi\u00f9 accesa \u00e8 quella con la Pallacanestro Treviso, dovuta principalmente alla vicinanza tra le due citt\u00e0 e ai trascorsi in massima serie di entrambe le squadre negli anni '80, primi anni '90 e, in tempi recenti, fino al 2012. Altra rivalit\u00e0 quella con il Basket Mestre, contro cui si sono disputati derby negli anni '80 e '90. \nAltre rivalit\u00e0 di minor entit\u00e0 pi\u00f9 recenti sono quelle con la Pallacanestro Virtus Roma, con la Pallacanestro Reggiana e con la Pallacanestro Varese, oltre a quelle con tutte le squadre trivenete.\nTra i gemellaggi, si annovera quello stretto negli anni 2000 dal gruppo \"Reyer 1872\" con gli ultras della Nuova Pallacanestro Vigevano, mantenuto anche dopo lo scioglimento del gruppo orogranata. Sono inoltre ottimi i rapporti con i tifosi della Scandone Avellino: in particolare, tra i \"Panthers \"e gli \"Original Fans 1999\" irpini si \u00e8 stretto un gemellaggio. Si \u00e8 invece affievolita nel tempo l'amicizia che legava i Panthers alla Fossa dei leoni, ultras della Fortitudo Bologna. Rispetto reciproco con i tifosi del Brindisi."}
{"id": "1380267", "revid": "466539", "url": "https://it.wikipedia.org/wiki?curid=1380267", "title": "Gladys Knight", "text": "\u00c8 nota soprattutto per i suoi successi durante gli anni sessanta e settanta, con le etichette Motown e Buddah Records, insieme al suo gruppo Gladys Knight &amp; the Pips, di cui fecero parte, al massimo del successo, anche suo fratello Merald \"Bubba\" Knight e i suoi cugini Edward Patten e William Guest.\nBiografia.\nGladys Knight &amp; the Pips.\nI genitori di Gladys Knight erano Merald Woodlow Knight e Sarah Elizabeth Woods. Inizi\u00f2 a diventare famosa a sette anni, vincendo un concorso canoro indetto da uno spettacolo televisivo. Un anno dopo, insieme al fratello Merald, alla sorella Brenda e ai cugini William e Elenor Guest form\u00f2 un gruppo musicale chiamato \"The Pips\". Alla fine degli anni cinquanta avevano gi\u00e0 cominciato a compiere tourn\u00e9e, mentre Brenda Knight e Elenor Guest erano stati sostituiti da Edward Patten e Langston George, anche loro cugini di Gladys.\nNel 1960 Gladys Knight rimase incinta e spos\u00f2 il suo fidanzato Jimmy Newman. La gravidanza per\u00f2 si concluse con un aborto. Knight ritorn\u00f2 a cantare con i Pips. Nel 1961 il produttore Bobby Robinson fece realizzare al gruppo il singolo \"Every Beat of My Heart\", che raggiunse il numero uno nella classifica R&amp;B e il numero sei in quella pop; era pubblicato dall'etichetta Vee-Jay Records. Nel 1962 Langston George lasci\u00f2 il gruppo, i quattro rimanenti iniziarono a chiamarsi \"Gladys Knight &amp; the Pips\".\nNel 1962, dopo il secondo loro grande successo, \"Letter Full of Tears\", Knight divenne madre di Jimmy. Si ritir\u00f2 dalle scene per dedicarsi alla famiglia e i Pips andarono in tourn\u00e9e senza di lei. Dopo la nascita della secondogenita, Kenya, nel 1964, Knight fu tuttavia costretta a tornare alla musica da professionista per sostenere materialmente la propria famiglia.\nGladys Knight &amp; the Pips firmarono con la Motown nel 1966 e, sebbene considerati come un gruppo tutto sommato di secondo piano, pubblicarono diversi singoli di successo, come \"I Heard It Through the Grapevine\" (1967), \"The Nitty Gritty\" (1969),\"Friendship Train\" (1969), \"If I Were Your Woman\" (1970), \"I Don't Want To Do Wrong\" (1971), \"Neither One of Us (Wants to Be the First to Say Goodbye)\" (1972), vincitore anche di un Grammy Award, e \"Daddy Could Swear (I Declare)\" (1973).\nNel 1973 il gruppo lasci\u00f2 la Motown per la Buddah Records, che offriva un contratto migliore, e raggiunse il pieno successo quell'anno stesso con i singoli \"Midnight Train to Georgia\" (il loro unico numero uno pop, vincitore anche di un Grammy), \"I've Got to Use My Imagination\" e \"Best Thing That Ever Happened to Me\".\nDurante questo periodo di grande notoriet\u00e0, Gladys Knight debutt\u00f2 anche come attrice nel film \"Pipe Dreams\", un dramma romantico ambientato in Alaska. Il film fu un insuccesso come incassi ma Knight arriv\u00f2 a una nomina al Golden Globe come miglior attrice debuttante.\nKnight e i Pips continuarono a ottenere successi fino alla fine degli anni settanta, quando questioni legali li costrinsero a pubblicare dischi ciascuno per proprio conto; da qui i primi album da solista di Knight: \"Miss Gladys Knight\" (1978) per la Buddah e \"Gladys Knight\" (1979) per la Columbia. In questo periodo Knight divorzi\u00f2 da Jimmy Newman e nel 1976 spos\u00f2 il produttore musicale Barry Hankerson (futuro zio di Aaliyah). Knight e Hankerson rimasero sposati solo per tre anni ed ebbero un figlio, Shanga Ali. Quando divorziarono, ebbero uno scontro legale riguardo l'affidamento del figlio.\nNei primi anni ottanta Johnny Mathis invit\u00f2 Gladys a incidere due duetti: \"When A Child Is Born\" (gi\u00e0 grandissimo successo di Mathis) e \"The Lord's Prayer\", divenuto un classico di Natale.\nFirmando per la Columbia Records nel 1980 e ripristinata la formazione di quattro parenti, i \"Gladys Knight &amp; the Pips\" iniziarono a pubblicare nuove canzoni. Dopo un periodo poco fruttuoso, rientrarono nelle classifiche raggiungendo il numero uno R&amp;B con \"Save the Overtime (For Me)\" (1983) e \"Love Overboard\" (1987), altra vincitrice di Grammy. In questo periodo Knight divenne dipendente dal gioco d'azzardo e in particolare dal baccar\u00e0. Si rivolse infine ai \"Giocatori Anonimi\" quando perse 45.000 dollari in una sola notte avvicinandosi alla bancarotta personale.\nDopo una tourn\u00e9e di successo nel 1988, i Pips smisero l'attivit\u00e0 e Gladys Knight cominci\u00f2 una carriera da solista. \"Gladys Knight &amp; the Pips\" in seguito entrarono nella Rock and Roll Hall of Fame, nel 1996.\nCarriera solista.\nMentre faceva ancora parte dei Pips, nel 1986 Knight registr\u00f2 con Dionne Warwick, Stevie Wonder e Elton John una canzone di beneficenza nella lotta contro l'AIDS, \"That's What Friends Are For\", che vinse anche un Grammy. Nel 1989 Gladys Knight incise \"Licence to kill\", colonna sonora del film omonimo di James Bond, in italiano \"007 - Vendetta privata\". La canzone arriv\u00f2 nella \"top ten\" nel Regno Unito e in Germania.\nNegli anni ottanta e novanta Knight \u00e8 apparsa in televisione come ospite in diversi spettacoli e con presenze in serie televisive come i Benson e I Jefferson.\nIl terzo album da solista di Gladys Knight, \"Good Woman\", fu pubblicato nel 1991. Raggiunse il numero uno nelle classifiche R&amp;B e includeva il singolo \"Men\", arrivato al numero due della \"top ten\" R&amp;B. Il suo quarto LP, \"Just for You\", fu disco d'oro e fu nominato per un Grammy Award come miglior album nel 1995. In questi anni, Knight era sposata con Les Brown, di professione motivatore. Nel 1999 Knight pat\u00ec la morte del figlio maggiore, Jimmy, morto nel sonno a 36 anni.\nMembro della Chiesa dei Santi degli ultimi giorni, dirige il coro Saints Unified Voices, vincitore anche di un Grammy Award, ed \u00e8 sposata con William McDowell. La coppia si esibisce nelle chiese mormoni in tutti gli Stati Uniti.\nPremi e riconoscimenti.\nGrammy Award e nomine.\nGladys Knight da sola, con i Pips o con altri ha vinto sette Grammy Award:"}
{"id": "1380268", "revid": "767487", "url": "https://it.wikipedia.org/wiki?curid=1380268", "title": "Beorhtric del Wessex", "text": "Nel 786, Cinevulfo, re del Wessex, fu ucciso dal nobile esiliato Cineardo, fratello dell'ex sovrano Sigeberto del Wessex. Beorhtric fu aiutato da re Offa di Mercia contro Egberto. Non si sa bene perch\u00e9 Offa sia intervenuto in favore di Beorhtric, ma forse il suo intento era quello di estendere l'influenza politica merciana sul Wessex. Inoltre, \u00e8 stato suggerito che Egberto discendesse dalla dinastia del Kent che, sotto Eahlmund, s'era ribellata al potere di Offa, sconfiggendolo nella battaglia di Otford.\nFino a un certo punto Beorhtric sembra essere stato soggetto all'autorit\u00e0 di Offa. Nel 787, egli tenne il sinodo di Chelsea insieme a Offa e spos\u00f2 una delle figlie di Offa. Fu durante il regno di Beorhtric che la \"Cronaca anglosassone\" ricorda i primi raid vichinghi in Inghilterra. Nel 789 loro approdarono sulla costa del Dorset, vicino all'isola di Portland, dove uccisero un ufficiale reale. \nDopo la morte di Offa nel 796, il potere merciano sull'Inghilterra and\u00f2 scemando e Beorhtric potrebbe aver avuto una maggior indipendenza. Pochi anni dopo il successore di Offa, Coenwulf, aveva gi\u00e0 restaurato il potere merciano e dopo il 799 le relazioni tra Beorhtric e i merciani sembrano essere state di nuovo quelle precedenti alla morte di Offa. \nLo studioso Asser afferma che Beorhtric fu ucciso accidentalmente col veleno dalla moglie Eadburh, che fugg\u00ec poi in un monastero in Francia, da cui fu poi scacciata per essere stata trovata con un uomo. Tuttavia tutto questo racconto \u00e8 dubbio."}
{"id": "1380269", "revid": "22416", "url": "https://it.wikipedia.org/wiki?curid=1380269", "title": "Mamoiada", "text": "Mamoiada (\"Mamujada\" in sardo barbaricino) \u00e8 un comune italiano di abitanti della provincia di Nuoro, situato a 644 metri sul livello del mare nella Barbagia di Ollolai. Fa parte della IX Comunit\u00e0 montana Nuorese. Dista 15\u00a0km da Nuoro.\nGeografia fisica.\nTerritorio.\nMamoiada si trova nella parte pi\u00f9 interna della Barbagia di Ollolai, in un territorio in cui sgorgano e scorrono numerosi corsi d'acqua, attraverso terreni in buona parte adibiti alla coltura o al pascolo. La presenza di queste risorse ambientali ha attratto insediamenti umani fin dal neolitico e pre-neolitico, con una variet\u00e0 di tracce archeologiche e antropologiche significative (dalla pietra votiva, al nuraghe, fino a menhir e dolmen, per quanto riguarda quest'ultimo oggi non vi \u00e8 pi\u00f9 testimonianza, se non la toponomastica dei luoghi ove sorgevano es. sa copreccada). Colpisce Sa Perda Pint\u00e0 (ossia \"la pietra dipinta\", nota anche come \"Stele di Boeli\"), una lastra alta 270\u00a0cm istoriata con cerchi concentrici e coppelle, in tutto simile ad analoghe lastre diffuse nell'area dei Celti (Scozia, Irlanda, Corsica, Galles e Bretagna).\nAltri lasciti architettonici di epoche successive sono rappresentati soprattutto dalle chiese. La chiesa di Loreto, con una cupola ricca di affreschi, fu costruita probabilmente intorno al 1600.\nIl santuario dei santi Cosma e Damiano, che ricalca una struttura molto pi\u00f9 antica, si trova a 5\u00a0km dal centro abitato sull'altipiano di Marghine, a fianco della strada che porta a Gavoi. Il santuario \u00e8 circondato da una cinquantina di casette per i pellegrini (\"umbiss\u00ecas\").\nL'altitudine del territorio del comune \u00e8 compresa fra i 390 m e i 1.048 m sul livello del mare.\nStoria.\nL'area fu abitata in epoca prenuragica, nuragica (presenza di domus de janas e di alcuni nuraghi) e romana.\nData la sua posizione strategica in corrispondenza dell'asse nord-sud della Sardegna, lungo la strada \"Ulbiam-Caralis\", l'abitato di Mamoiada fu interessato da una presenza militare romana. Il rione \"Su hastru\" ha un nome che ricalca quello che i romani davano ai loro piccoli pres\u00ecdi (Castrum). La presenza romana \u00e8 altres\u00ec testimoniata dalla fontana di \"Su hantaru vetzu\" (ossia \"La vecchia fonte\").\nNel medioevo appartenne al Giudicato di Arborea e fece parte della curatoria della Barbagia di Ollolai. Alla caduta del giudicato (1420) pass\u00f2 sotto il dominio del marchesato di Oristano, per poi passare sotto la dominazione aragonese (1478). Nel 1604 fu unito al ducato di Mandas, feudo dei Maza. Dai Maza pass\u00f2 poi ai Tellez-Giron di Alcantara, ai quali fu riscattato nel 1839 con la soppressione del sistema feudale voluto dai Savoia.\nSociet\u00e0.\nLingue e dialetti.\nMamoiada appartiene a una delle pi\u00f9 caratteristiche zone linguistiche della Sardegna, la Barbagia di Ollolai, nella quale le parlate sono contraddistinte da speciali fenomeni fonetici e lessicali. Ricorrono nel mamoiadino le caratteristiche del dialetto barbaricino annotate dal grande studioso della lingua sarda Max Leopold Wagner, come il colpo di glottide in sostituzione del /k/ e l\"'avversione alla consonante f\".\nCultura.\nMamuthones e Issohadores.\nIl misterioso carnevale mamoiadino - dalle origini ancestrali - \u00e8 fra le pi\u00f9 antiche manifestazioni popolari della Sardegna.\nI suoi protagonisti, i \"Mamuthones\" e gli \"Issohadores\", sono diventati da tempo il simbolo riconosciuto del paese. I \"Mamuthones\", curvi sotto il peso dei campanacci, e con il volto coperto da una maschera lignea nera, si muovono lentamente in modo cadenzato su due file parallele, dando un colpo di spalla per scrollare tutta la sonagliera, con un clangore particolarissimo.\nGli \"Issohadores\" li scortano con passi e balzi pi\u00f9 agili, vestiti con maschera bianca e corpetto rosso, e gettano il laccio (nel dialetto mamoiadino \"soha\") d'improvviso catturando le giovani donne in segno di buon auspicio di buona salute e fertilit\u00e0, o pure l'amico in segno di affetto scelto nella folla, per poi rilasciarlo subito dopo. Un tempo venivano catturati i proprietari terrieri che, per sdebitarsi dell'onore riservato loro, portavano poi tutto il gruppo a casa, offrendo vino e dolci. Il capo issohadore impartisce gli ordini ai mamuthones e d\u00e0 il ritmo alla danza.\nQueste maschere fanno la loro prima apparizione il 17 gennaio di ogni anno in occasione della festa di Sant'Antonio abate. La festa \u00e8 detta di \"Sant'Antoni e su 'ohu\" (\"Sant'Antonio del Fuoco\"), perch\u00e9, come in tanti paesi sardi e di altre regioni del Mediterraneo, vengono accesi numerosi fal\u00f2 intorno ai quali si svolgono le misteriose danze dei Mamuthones e Issohadores. Il rito pare avere un significato apotropaico o propiziatorio. Il rumoroso ballo dei sonagli servirebbe ad allontanare il male e favorire annate agrarie abbondanti. Si ritrovano analoghi costumi in altri villaggi di vari paesi europei.\nAssieme alle maschere di tanti paesi europei, Issohadores e Mamuthones si possono ammirare al Museo delle Maschere Mediterranee, recentemente ampliato. Il Museo contende al \"Museo Internazionale del Carnevale e della Maschera\" della citt\u00e0 belga di Binche la maggiore completezza di testimonianze e reperti sul carnevale del bacino mediterraneo. La struttura organizza frequenti scambi a livello internazionale con musei, istituti culturali e associazioni che operano in questo ambito. Il Museo ha contribuito in maniera importante al turismo del paese e grazie alle trentamila presenze annue si pone come uno dei Musei pi\u00f9 visitati in assoluto in Sardegna.\nSu Passu Torrau.\nSu Passu Torr\u00e0u, letteralmente \"il passo ritornato\", \u00e8 un ballo, esso \u00e8 diffuso ormai in tutta la Sardegna ma pare sia originario proprio del paese di Mamoiada. Infatti in numerose incisioni di molti suonatori della Sardegna come Mondo Vercellino, Mario e Francesco Bande viene chiamato \"Sa Mamojadina\".\nEconomia.\nCome in altri comuni della Barbagia, l'economia locale \u00e8 caratterizzata dalla pastorizia e dalla viticoltura, con prodotti di grande qualit\u00e0. Al 2017 erano attive un centinaio di cantine di varie dimensioni con circa 266 ettari vitati, superficie che in passato ha raggiunto anche i 400, principalmente di cannonau.\nA partire dagli ultimi anni del XX secolo sono cresciute anche le attivit\u00e0 legate al turismo, soprattutto in connessione con il patrimonio culturale e gli eventi della tradizione locale."}
{"id": "1380273", "revid": "32935821", "url": "https://it.wikipedia.org/wiki?curid=1380273", "title": "Sigeberht", "text": ""}
{"id": "1380280", "revid": "1573940", "url": "https://it.wikipedia.org/wiki?curid=1380280", "title": "Phasmatodea", "text": "I fasmidi (Phasmatodea ), dal greco phasma \"fantasma\", sono un ordine di insetti Pterigoti, terrestri, di medie e grandi dimensioni, di forma allungata, allargata o depressa. Appartengono alla sottoclasse Euentomata, comprendente specie terrestri con abitudini notturne, di medie o grandi dimensioni, alati o meno. Vivono in ambienti umidi.\nDescrizione.\nHanno capo fornito di occhi e spesso di ocelli (nelle forme alate), antenne moniliformi, filiformi, di varia lunghezza.\nHanno un apparato boccale masticatore con robuste mandibole. Le zampe sono gracili e indifferenziate, protorace pi\u00f9 breve del meso e del metatorace. Nel protorace, presso l'inserzione delle zampe, sono presenti sbocchi ghiandolari che possono lanciare a distanza un secreto repellente. \nSono eterometaboli (piccoli simili agli adulti) ed ovipari e le loro uova, di dimensioni notevoli, talvolta con forme assai strane paragonabili a semi di piante, vengono abbandonate sul terreno o deposte tra le screpolature delle cortecce oppure vengono proiettate a distanza.\nSpiccato dimorfismo sessuale. La riproduzione pu\u00f2 essere anfigonica o partenogenetica, e non sono rari i casi in cui le due modalit\u00e0 avvengono contemporaneamente. \nComunemente detti \"insetti stecco\", si mimetizzano facilmente con l'ambiente per il loro colore (omocromia) e per la loro forma (omomorfismo), imitando steli, rametti, fuscelli, foglie, ecc., e sono in grado a volte di cambiare colore sia lentamente sia improvvisamente. Generalmente si nutrono di vegetali che divorano voracemente.\nTassonomia.\nL'ordine \u00e8 suddiviso in tre sottordini"}
{"id": "1380282", "revid": "767487", "url": "https://it.wikipedia.org/wiki?curid=1380282", "title": "Camere con vista", "text": "Camere con vista \u00e8 il terzo album in studio del cantautore italiano Francesco Renga, pubblicato il 17 maggio 2004 dalla Mercury Records.\nPubblicato nel 2004, il cantante l'ha dedicato alla compagna, Ambra Angiolini, e alla prima figlia avuta con lei, Jolanda, nata il 2 gennaio 2004.\nCopertina.\nLa copertina \u00e8 composta da una foto con Francesco Renga sotto un pilone in ferro. All'interno del libretto troviamo i testi delle canzoni accompagnati da altre foto in bianco e nero di Francesco sopra il pilone. Le foto sono di Alberto Bettinetti.\nTracce.\nSeconda edizione.\n\"Camere con vista\" ha avuto anche una seconda pubblicazione, nella quale \u00e8 stata inserita anche una tredicesima traccia, intitolata \"Angelo\", canzone che ha trionfato al Festival di Sanremo 2005."}
{"id": "1380286", "revid": "767487", "url": "https://it.wikipedia.org/wiki?curid=1380286", "title": "Luciano Fancelli", "text": "Biografia.\nFiglio di un violinista e di una pianista, a 16 anni Luciano Fancelli entr\u00f2 a far parte dell'orchestrina da ballo Fancelli, fondata dai genitori, attiva a Foligno nell'immediato dopoguerra.\nNel frattempo si dedic\u00f2 alla composizione, pubblicando per la Ricordi, la Berben, la Campi e altre case musicali.\nLa canzone \"Non cos\u00ec\", su versi del paroliere Gian Carlo Testoni, ebbe un particolare successo, eseguita anche dall'orchestra Angelini.\nIl successo del debutto alla radio, nel 1947, spinse la Rai ad affidargli le rubriche \"Voci e strumenti in libert\u00e0\" e \"Luciano Fancelli e la sua fisarmonica\".\nCome fisarmonicista spazi\u00f2 dalla musica classica alla musica leggera e al jazz, mettendo a punto alcune migliorie tecniche destinate a essere industrializzate e implementate sulle moderne fisarmoniche.\nMor\u00ec giovanissimo a soli 24 anni."}
{"id": "1380287", "revid": "2108263", "url": "https://it.wikipedia.org/wiki?curid=1380287", "title": "Ealhmund del Kent", "text": "Ci sono poche testimonianze sul suo regno, che sembra essere caduto sotto la diretta influenza di re Offa di Mercia. Secondo la \"Cronaca anglosassone\" Ealhmund era il padre di Ecgberht III, che regn\u00f2 in seguito su Wessex e Kent, e figlio di Eafa, quindi membro della casata del Wessex."}
{"id": "1380294", "revid": "174925", "url": "https://it.wikipedia.org/wiki?curid=1380294", "title": "Eoffa del Wessex", "text": ""}
{"id": "1380304", "revid": "1272592", "url": "https://it.wikipedia.org/wiki?curid=1380304", "title": "Karate sportivo", "text": ""}
{"id": "1380307", "revid": "125692366", "url": "https://it.wikipedia.org/wiki?curid=1380307", "title": "Angelica Bella", "text": "Non \u00e8 legata da alcuna parentela con Erika Bella (altra nota attrice hard, anche lei di origine ungherese), n\u00e9 tantomeno con Veronica Bella, pi\u00f9 volte presente in film hard della \"Grand'Idea Videotime\", e spesso descritta come \"la sorella di Angelica\".\nBiografia.\nPoco si sa della sua infanzia, l'inizio della carriera nella pornografia, secondo alcune fonti, sarebbe avvenuto mentre la futura attrice, allora poco pi\u00f9 che adolescente, era impiegata presso un esercizio commerciale, una gelateria situata a Tiszal\u00f6k, la sua citt\u00e0 natale. Secondo altre fonti invece la sua carriera avrebbe avuto inizio in un negozio di abbigliamento che si affacciava su una via di Budapest, la Pop 64. Secondo tali fonti un cliente, dopo averla notata, ed essersi accorto della sua avvenenza fisica, le avrebbe proposto di posare come modella.\nNel febbraio 1990 prova ad entrare nel settore dell'hard ma non viene selezionata. Pochi mesi dopo, Nils Molitor decide di produrre dei film a basso costo e chiede ad un'agenzia locale di trovare una giovane donna: gli venne presentata una dozzina di loro, tra cui una ragazza ungherese di 20 anni, di nome Gabriella, che attir\u00f2 la sua attenzione. Decide di affidarle i ruoli principali dei film, sotto lo pseudonimo di Katy Kay. L'attrice \u00e8 naturale davanti alla telecamera e non si oppone alla realizzazione di alcune scene con atti perversi. Nel giro di pochi mesi, Nils la fa apparire in altri film che ha diretto in Germania. Da quel momento, la sua reputazione si diffonde e arriva nelle orecchie del regista tedesco Dino Baumberger che la inserisce nel suo film \"Les secrets de Mozart.\"\nLa sua attivit\u00e0 di attrice pornografica ha conosciuto momenti diversi e discontinui, passati dividendosi tra produzioni italiane e produzioni ungheresi. Dopo aver incontrato sul set di una di tali pellicole Christoph Clark, venne presentata al regista Mario Salieri, con il quale successivamente realizz\u00f2 le pellicole intitolate \"Roma Connection\" (film di mafia) e \"Tutta una vita\" (ambientato nella seconda guerra mondiale), con il nome d'arte di Gabriella Dari. Firma quindi un contratto esclusivo con gli studi di Tecnica Cinenatografica specializzati in film per adulti cambiando il nome d'arte in quello di Angelica Bella, nome con cui poi sar\u00e0 sempre conosciuta.\nNegli anni seguenti lavor\u00f2 per diverse produzioni, poi si reca negli Stati Uniti nel 1992 dove partecipa a dei film accanto ai grandi nomi del porno statunitense, come Tom Byron e Joey Silvera, tuttavia i film girati negli USA non ottengono grandi riscontri rispetto a quelli che ha girato in Europa. Nonostante ci\u00f2 ha vinto il premio Hot d'Or per la migliore attrice nel 1993. In seguito al fallimento americano, l'attrice torna in Europa e continua a girare film pornografici per diversi studi italiani e tedeschi. Quando Cicciolina si ritir\u00f2 dalle scene nel 1992 e Moana Pozzi mor\u00ec nel 1994, Angelica Bella divenne l'attrice pornografica pi\u00f9 popolare in Italia, e una delle dieci migliori attrici del genere in Europa.\nVita privata e morte.\nNel 2008 si \u00e8 ritirata dal settore per gestire il suo sexy shop online. \u00c8 morta il 7 maggio 2021 o come annunciato su di un sito di necrologi ungheresi ."}
{"id": "1380310", "revid": "767487", "url": "https://it.wikipedia.org/wiki?curid=1380310", "title": "Eafa", "text": "Eafa, figlio di Eoppa, sebbene membro della casata reale del Wessex e della linea maschile che andava da Cynric a Egbert, non fu mai re perch\u00e9 il trono fu usurpato dai rami minori della famiglia. Nacque attorno al 732 e mor\u00ec attorno al 762. Spos\u00f2 una principessa del Kent di cui non si conosce il nome e dalla quale ebbe Ealhmund, che fu padre di Egbert del Wessex, primo sovrano d'Inghilterra."}
{"id": "1380311", "revid": "72396", "url": "https://it.wikipedia.org/wiki?curid=1380311", "title": "Banditismo nell'et\u00e0 moderna", "text": "Nel periodo tra la fine del Cinquecento e l'inizio del Seicento si assiste nell'area mediterranea a una diffusione del fenomeno del grande banditismo che assume proporzioni tali che gli storici hanno cercato di indagarne le cause e di analizzare gli strumenti messi in opera dai governi del tempo per reprimerlo. Il fenomeno riemerse nell'Ottocento e fu definito Brigantaggio postunitario e poi, nel secondo dopoguerra, in Sicilia e Sardegna.\nViolenza sociale o fenomeno politico?\nPrima di trattare l'argomento gli storici avvertono che bisogna distinguere tra il banditismo come attivit\u00e0 criminale pura e semplice e quello che come violenza sociale il potere politico ha spesso mascherato da fenomeno di delinquenza comune.\nIl banditismo pur presentando una variet\u00e0 di caratterizzazioni legate alla situazioni storiche e culturali delle societ\u00e0 in cui si sviluppa, inteso come semplice fenomeno di criminalit\u00e0, viene di solito concepito come un fenomeno unitario e costante nell'area mediterranea. Questo per\u00f2 non ci aiuta a capire perch\u00e9 questo fenomeno assuma talora, come alla fine del Cinquecento, un aspetto macroscopico tale da interessare vaste aree territoriali.\nCause politiche ed economiche.\nLo storico si chiede allora quali sono le cause di queste manifestazioni criminali cos\u00ec vaste specialmente tra la fine del Cinquecento e gli inizi del Seicento. La risposta va ricercata nel fatto che questo \u00e8 un periodo in cui lo Stato assoluto cerca di consolidarsi accentrando le sue strutture politiche ma in questo suo tentativo si scontra con la manifestazione di un banditismo generalizzato che invece mina e indebolisce il rafforzamento delle istituzioni politiche statali e che segna quindi l'ancora intrinseca debolezza del potere politico che, spesso a disagio nel controllare il fenomeno, arriva a punte estreme di crudele repressione proprio per mostrare una forza che ancora in effetti non ha.\nUn'altra causa messa in evidenza da Villari \u00e8 nella particolare situazione economica della fine del Cinquecento: quell'equilibrio iniziale tra produzione agricola e aumento della popolazione ora si rompe e iniziano a travagliare le popolazioni le carestie che causano con l'aumento dei prezzi squilibri e instabilit\u00e0 sociale. Certo, aggiunge lo storico tutto questo non spiega il fenomeno del banditismo \u00abma ne costituisce il quadro: senza queste precondizioni, il banditismo non avrebbe potuto arrivare a quelle punte cos\u00ec intense che raggiunse allora\u00bb.\nLe cause sociali.\nIl banditismo nell'et\u00e0 moderna va quindi considerato nel suo insieme come un fenomeno parapolitico che coinvolge vari strati sociali, con connessioni e complicit\u00e0 tra signori e banditi, investe indifferentemente zone urbane e rurali e presenta talora una forza tale da vincere quella dello stesso Stato incapace ancora di mediare tra le classi sociali.\nLa stessa struttura dello Stato poi costituita da ordini chiusi e privilegiati rendeva difficile per gli offesi ricevere una giustizia equa e sicura al punto che la tentazione di farsi giustizia da soli diventava un'opzione spesso praticata per cui il banditismo trovava infatti alimento in tutti gli strati sociali e non solo, come si pensa, nelle aree rurali povere.\n\u00c8 il caso ad esempio del banditismo catalano costituito, sebbene le fonti li definiscano genericamente come \"agricolae\", da individui chiamati \"hereus\" (eredi) o secondogeniti di famiglie abbienti. Il banditismo, come osserva Xavier Torres i Sans in \"Faide e banditismo...\" (op.cit.) dipendeva tanto dalla incapacit\u00e0 e della scarsa compattezza delle strutture statali ma anche dai conflitti che sorgevano tra classi benestanti, dai signori feudali ai contadini ricchi, per motivi materiali e d'onore.\nSi stabiliva spesso un'alleanza di complicit\u00e0 tra la classe feudale che aveva al suo servizio una sorta di esercito privato e i banditi che godevano della protezione offerta dai suoi privilegi, ambedue interessati a tenere in scacco la forza di uno Stato debole, incapace a mantenere l'ordine pubblico, quando non anch'esso colluso tramite i suoi funzionari con i banditi.\nAlfonso Piccolomini, duca di Montemarciano.\nEsemplare \u00e8 il caso di Alfonso Piccolomini, per gli intrighi politici internazionali che ebbero al centro questo bandito.\nAl tempo di papa Gregorio XIII tra le bande che scorrazzavano nello Stato della Chiesa, fra le quali si distingueva il famigerato Marco Sciarra, ne sopravvenne una nuova da oltre i confini: quella di Alfonso Piccolomini, duca di Montemarciano che venne salvato dalla cattura dal granduca di Toscana che lo aiut\u00f2 a riparare in Francia. Da qui tornato in Italia per tutta riconoscenza, il Piccolomini, evidentemente al soldo dei nemici dei Medici e quindi potendo contare sull'appoggio degli spagnoli attestati nei Presidii, minacci\u00f2 dalle montagne di Pistoia la Maremma e approfitt\u00f2 della fame causata dalla carestia del 1590 per \u00absollevare i popoli\u00bb, e fare \u00abdelle scorrerie\u00bb. Il suo esercito, ingrossato da plebi affamate poteva costituire un vero pericolo per i signori di Firenze, ma i suoi masnadieri non sapevano combattere una vera guerra mantenendo le posizioni conquistate: erano una sorta di \"guerriglieri\" che alla fine furono sconfitti dai papalini e dalla polizia toscana. Il 16 marzo 1591 Piccolomini mise fine ai suoi intrighi politici con Spagna e Francia, perdendo la testa sotto l'ascia del boia a Firenze.\nLa giustizia comunitaria.\nPer risolvere il grave problema del banditismo, sostenuto dalla feudalit\u00e0, gli stati italiani reagiscono tutti allo stesso modo con una serie di misure repressive e intimidatorie nei confronti delle popolazioni che si sospetta collaborino pi\u00f9 o meno forzatamente con i banditi. Lo stato ancora non ben strutturato nelle sue istituzioni continua ad applicare il criterio medioevale della \"giustizia consociativa\", comunitaria, secondo il principio della \"responsabilit\u00e0 penale collettiva\", nella lotta contro i \"latrones\". Le istituzioni di polizia, soprattutto nei periodi di difficolt\u00e0 finanziarie, delegavano alle comunit\u00e0 rurali e in genere alle popolazioni, il compito di mantenere sicuro il loro territorio, constata l'inefficienza di soldataglie mercenarie assoldate tra le milizie signorili spesso colluse e complici dei banditi che avrebbero dovuto combattere.\nLa guerra ai banditi con le campane e....\nIl 26 febbraio del 1563 un decreto del vicer\u00e9 del Regno di Napoli imponeva agli amministratori delle terre comunali e feudali in cui si segnalava la presenza di banditi, sotto la minaccia di essere considerati complici, di \u00ab\"convocare gli uomini delle Citt\u00e0, Terre, e Castelle, facendo sonar la Campana in segno che ogni uno pigli l'armi, e vada a perseguitare, pigliare detti fuorusciti, delinquenti, e malfattori\"\u00bb.\nLa chiamata del popolo alla guerra contro i banditi avveniva con il suono della campana ad indicare la presenza di un pericolo, come quando si sviluppava un incendio, che riguardava tutta la comunit\u00e0 ma certo, a parte l'effetto scenografico dei cupi rintocchi della campana a martello, questo non solo non risolveva, com'era naturale, il problema del banditismo ma diffondendo il panico nella popolazione ne accresceva psicologicamente la paura.\nL'impotenza dello stato nonostante gli appelli alla comunit\u00e0 alle armi \u00e8 dimostrato dal fatto che ancora il 7 luglio del 1743 il governo dello stato milanese a seguito di una recrudescenza della criminalit\u00e0 diffusa nel territorio, causata dalla difficile situazione economica delle campagne, che avevano dovuto subire le conseguenze della guerra di successione austriaca e di epidemie che avevano causato morie di animali, in una \"grida generale\" diretta a perseguire vagabondi e mendicanti, autorizzava la gente ad armarsi e a suonare le campane a martello per combattere i \"latrones\". Della inutilit\u00e0 di siffatti provvedimenti scriveva nel 1766 il segretario di governo Fuentes, a seguito di una ispezione nelle campagne del milanese: \u00ab\"Quando si suona la campana non v'ha chi accorra, che per mera curiosit\u00e0 alle finestre, sulle porte, oziosi, scioperati, inermi senza moto, e senza voglia di accorrere al pubblico danno [...] e cos\u00ec udendo una Comunit\u00e0 a suonarsi la campana, da Comunit\u00e0 a Comunit\u00e0 [...] sino ad invadere di timor panico tutta la provincia o il distretto, il che riscaldando l'immaginazione del pubblico, fa de' commenti, delle dicerie, delli sogni, che fan credere ovunque assalti, ovunque ruberie [...] a segno di darsi delle archibugio vicendevolmente gli abitanti e famigli di una stessa osteria poco lungi dalla citt\u00e0 senza ombra di assalto o accesso di ladro alcuno\"\u00bb.\nAltri \"rimedi\".\nLo Stato non si peritava di utilizzare altri originali espedienti per contrastare il banditismo: oltre a fare di osti e bettolieri agenti di polizia incaricati di segnalare persone sospette alle autorit\u00e0, si proibiva per esempio ai calzolai di vendere \u00ab\"scarpe o stivali senza licenza degli offitiali\"\u00bb e si mettevano in atto misure che potevano risultare efficaci, come quelle di assegnare una taglia per chi uccidesse i banditi e la grazia a chi li avesse traditi, assieme ad una serie di originali ritrovati, che probabilmente avevano come sicuro risultato quello di angariare e irretire la popolazione piuttosto che quello auspicato di rendere la vita difficile ai banditi. Osservava Scipione Ammirato un attento testimone del suo tempo:\n\u00ab\"[\u2026] \u00e8 ben necessario, che si pensi a rimedi, e i trovati insino a quest'hora, o rinovati dall'ardente carit\u00e0, e sollecitudine del presente Pontefice son veramente degni della prudenza degli autori loro il ridur le grascie ne' luoghi murati, non permettere che in campagna si cuoca pane, non si venda polvere ne piombo, non vi sieno calzoni, non maliscalchi, si lievino le vele e i remi dalle barche, si corra all'arme al suono della campana, sieno assegnate le taglie agli ucciditori de malfattori, perdono a loro medesimi e rimunerazioni uccidendo i loro compagni, di che non \u00e8 rimedio pi\u00f9 utile, non si habbia pratica con essi, e altri riguardi bellissimi.\"\u00bb.\nLo stesso osservatore Ammirato per\u00f2 notava che la disposizione che imponeva alle popolazioni dei territori infestate dal banditi di dare ricetto e alloggio a loro totale carico (denominato \"a cartella\") alle truppe inviate a combatterlo potevano avere come effetto che :\n\u00ab\"Gli alloggiamenti o violenze de soldati non vogliono esser tali: che a colui, il quale ha dar loro ricetto, e spesso da mangiare, paiano un zucchero l'ingiurie ricevute da banditi.\"\u00bb.\nPer questi motivi non stupisce il fatto che spesso l'influenza dei banditi sulle comunit\u00e0 arrivava al punto di stabilire solide alleanze con i fuorilegge, al punto di schierarsi al loro fianco nel combattere le \"truppe di campagna\" , le soldatesche regolari che quando la guerra volgeva a loro favore s'incaricavano di saccheggiare e distruggere i villaggi che avessero collaborato con i banditi. Alla fine quello che non avevano provocato i banditi con le loro razzie e ruberie veniva fatto dallo Stato.\nBanditismo nel novecento.\nIl banditismo, riemerse in Sicilia dopo lo sbarco degli alleati nel luglio 1943 ed ebbe anche, nel biennio 1945-1946, il sostegno del separatismo siciliano dell'EVIS, che nomin\u00f2 Salvatore Giuliano colonnello. Prosegu\u00ec fino al luglio 1950, quando fu ucciso il bandito Giuliano, compromesso col potere mafioso nell'isola.\nStesso fenomeno emerse nel secondo dopoguerra anche in Sardegna. L'ultimo assalto, con bombe a mano, a una caserma dei Carabinieri avvenne nel 1959 a Orgosolo."}
{"id": "1380312", "revid": "78273", "url": "https://it.wikipedia.org/wiki?curid=1380312", "title": "Decima antica", "text": ""}
{"id": "1380314", "revid": "57872", "url": "https://it.wikipedia.org/wiki?curid=1380314", "title": "Leivi", "text": "L\u00e8ivi (\"Leivi\" in ligure) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nIl territorio comunale si colloca a est di Genova, alle pendici dell'Appennino ligure, nell'anfiteatro collinare formato dalla valle del torrente Rupinaro, alle spalle della citt\u00e0 di Chiavari.\nTra le vette del territorio il monte Carmelo (567 m), il monte Anchetta (544 m).\nStoria.\nLe prime notizie sul territorio leivese risalgono al 1143 dove viene citato in un antico documento. La posizione del centro abitato favor\u00ec l'insediamento legato allo sfruttamento dei terreni, che appartenevano anticamente all'ordine monastico colombaniano dell'abbazia omonima con i possedimenti di Bobbio, Milano, Pavia, Genova, Borzone e San Fruttuoso di Capodimonte. Successivamente fu feudo indipendente della famiglia Solari.\nIl territorio non fu mai assoggettato ai conti Fieschi, in quanto l'azione difensiva del comune, inserito nel capitaneato di Chiavari, argin\u00f2 la possibile dominazione dei conti lavagnesi e il territorio rimase pertanto indipendente fino alla caduta della Repubblica di Genova per mano di Napoleone Bonaparte nel 1797.\nIn tale anno, con la dominazione napoleonica, la municipalit\u00e0 di San Rufino (cos\u00ec l'antica denominazione dell'ente comunale) rientr\u00f2 dal 2 dicembre nel dipartimento dell'Entella, con capoluogo Chiavari, all'interno della Repubblica Ligure. Dal 28 aprile del 1798 con i nuovi ordinamenti francesi, San Rufino rientr\u00f2 nel II o III cantone, capoluoghi Lavagna e Carasco, della giurisdizione dell'Entella e dal 1803 centro principale del I cantone dell'Entella nella giurisdizione dell'Entella. Annesso al Primo Impero francese, dal 13 giugno 1805 al 1814 venne inserito nel dipartimento degli Appennini.\nNel 1815 fu inglobato nel Regno di Sardegna, secondo le decisioni del congresso di Vienna del 1814, che sottopose la municipalit\u00e0 di San Rufino nella provincia di Chiavari sotto la divisione di Genova. Dal 1859 al 1926 il territorio fu compreso nel II mandamento di Chiavari del circondario di Chiavari dell'allora provincia di Genova, nel Regno d'Italia.\nL'attuale denominazione di Leivi fu autorizzata nel 1934 tramite un apposito regio decreto del re Vittorio Emanuele III di Savoia.\nDal 1973 al 31 dicembre 2008 ha fatto parte della Comunit\u00e0 montana Fontanabuona.\nSimboli.\nSecondo alcune fonti la raffigurazione dei sette fulmini rossi potrebbe simbolicamente attribuirsi alle maggiori sette localit\u00e0 che compongono il comune. Lo stemma del comune di Leivi \u00e8 stato concesso con decreto del presidente della Repubblica del 5 giugno 2001.\nMonumenti e luoghi d'interesse.\nArchitetture civili.\nNel territorio comunale \u00e8 presente un'unica torre di avvistamento, dominante interamente la vallata leivese. La struttura - risalente al XIII secolo - \u00e8 situata adiacente alla chiesa di San Rufino e assieme ad altre torri presenti nella zona costituiva il sistema difensivo dell'allora cittadina medievale di Chiavari.\nLa torre, molto simile come struttura a una gi\u00e0 presente a Chiavari, raggiunge complessivamente un'altezza di quattordici metri e su ogni parete dei piani posteriori sono ben visibili le feritoie usate per il lancio delle frecce. Secondo alcuni storici non sarebbe da escludere che in passato esistessero camminamenti sotterranei per raggiungere la torre dal paese.\nAltro.\nAttraverso un antico sentiero - chiamato \"delle cinque torri\" e ripristinato nel 1998 dalla locale pro loco - \u00e8 possibile attraversare il crinale che, partendo dal centro storico di Chiavari e proseguendo per il locale castello, compie un anello tra i due territori comunali. Lungo il percorso si attraversano le cosiddette cinque torri: la torre di Leivi, simbolo del comune, e le torri campanarie delle chiese di San Tommaso del Curlo, di San Bartolomeo, di San Rufino e di San Lorenzo.\nIl sentiero ha termine nuovamente a Chiavari dopo aver attraversato i due abitati chiavaresi di Maxena e di Sampierdicanne. In alternativa, arrivati alla chiesa di San Lorenzo si pu\u00f2 deviare verso il monte Anchetta e proseguire verso il santuario rapallese di Nostra Signora di Montallegro.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Leivi sono .\nCultura.\nCucina.\nIl prodotto tipico pi\u00f9 importante di Leivi \u00e8 senz'altro l'olio d'oliva: la estensione nel territorio comunale degli appezzamenti di terreno coltivati a ulivo \u00e8 rilevante.\nQueste piantagioni si trovano soprattutto sulle colline che scendono verso il mare e il \"nettare d'oro\" che ne deriva ha ottenuto, come peraltro quello prodotto anche nei comuni vicini, la DOP \"Riviera Ligure di Levante\".\nGeografia antropica.\nIl territorio leivese comprende, oltre al capoluogo (a cui sono aggregate le localit\u00e0 di Aigo, Bocco, Carmini, Comune, Costalunga, Crocetta, Mezzo, Rostio, San Bartolomeo, San Terenziano e Solaro), anche le localit\u00e0 periferiche di Cogozzale, Curlo, Gazzo, Selaschi e Villa Oneto, per un totale di 9,71\u00a0km2.\nConfina a nord con il comune di San Colombano Certenoli, a sud con Chiavari, a ovest con Zoagli e a est con Carasco e Chiavari.\nEconomia.\nL'economia comunale si basa principalmente sull'attivit\u00e0 agricola, in particolar modo sulla produzione di olio, sulla lavorazione del legno e sul turismo.\nInfrastrutture e trasporti.\nStrade.\nIl territorio comunale di Leivi \u00e8 attraversato dalla strada provinciale 32 di Leivi, che permette il collegamento stradale con Chiavari, a sud, e con San Colombano Certenoli a nord.\nMobilit\u00e0 urbana.\nDal comune di Chiavari un servizio di trasporto pubblico locale gestito dall'AMT garantisce quotidiani collegamenti bus con Leivi e per le altre localit\u00e0 del territorio comunale."}
{"id": "1380325", "revid": "399", "url": "https://it.wikipedia.org/wiki?curid=1380325", "title": "Giovanni Scifoni", "text": "Biografia.\nQuarto di sei figli, incomincia da giovane l'attivit\u00e0 artistica studiando musica (pianoforte e canto) e recitazione, ma soprattutto come fumettista.\nNel 1998 si diploma presso l'Accademia nazionale d'arte drammatica.\nSubito dopo, compie tourn\u00e9e teatrali con numerosi artisti della scena nazionale: Paolo Poli, Roberto Guicciardini, Sebastiano Lo Monaco, Patrick Rossi Gastaldi, Lorenzo Salveti, Ninni Bruschetta, Pino Manzari, Massimo Foschi, Maddalena Crippa, Giorgio Colangeli e molti altri. Nello stesso periodo, collabora regolarmente, come attore e regista, con gli artisti della compagnia internazionale Gen Rosso.\nNel 2003 esordisce nel cinema con \"La meglio giovent\u00f9\", regia di Marco Tullio Giordana, dove interpreta il ruolo di Berto. Nel 2005 esordisce come protagonista della miniserie \"Mio figlio\", regia di Luciano Odorisio, con Lando Buzzanca e Caterina Vertova. A questo seguiranno molti ruoli primari nelle serie TV nazionali.\nNel 2008 \u00e8 protagonista della miniserie TV \"Io non dimentico\", regia di Luciano Odorisio, e di una puntata della serie tv \"Don Matteo 6\", regia di Elisabetta Marchetti, mentre partecipa su Rai Uno alla terza stagione di \"Un caso di coscienza\", regia di Luigi Perelli. Nel 2010 torna a interpretare il ruolo di Stefano Vivaldi nella serie \"Io e mio figlio - Nuove storie per il commissario Vivaldi\".\nNello stesso anno \u00e8 il suo primo spettacolo teatrale originale, \"Le ultime sette parole di Cristo\", esordisce a Roma, con molti mesi di repliche alla Cappella Orsini, e in lunga tourn\u00e9e nel resto d'Italia. L'anno successivo, il suo secondo monologo teatrale \"Guai a voi ricchi\" \u00e8 vincitore del Festival \"Teatri del Sacro\".\nNel 2011 prende parte a \"Un medico in famiglia\", nel ruolo dello psicologo Francesco Matteucci. L'anno dopo \u00e8 a fianco di Gigi Proietti in \"L'ultimo papa re\" di Luca Manfredi. Nel 2014 su Rai 1 \u00e8 il protagonista del film-tv \"La tempesta\", della serie \"Purch\u00e9 finisca bene\", regia di Fabrizio Costa e del film-tv \"A testa alta - i martiri di Fiesole\" di Maurizio Zaccaro. \u00c8 poi di nuovo accanto a Gigi Proietti nella miniserie di Manfredi \"Una pallottola nel cuore\" e di Terence Hill in \"Un passo dal cielo\".\nVince il Golden Graal 2011, premio \"Astro Nascente del Teatro\", con la seguente motivazione: \"per la portata innovativa e affascinante del suo tentativo artistico, attoriale, autoriale e registico, per il suo straordinario talento affabulatorio posto al servizio delle domande e dei temi cruciali dell'esistenza, affrontati con la leggerezza del sorriso e la carica eversiva di un'ininterrotta tensione spirituale\". L'anno seguente vince la menzione speciale del premio \"Teatro per la Memoria 2012\".\nNel 2014 \u00e8 protagonista assieme a Francesca Inaudi di \"Molto rumore per nulla\" per la regia di Giancarlo Sepe al Teatro Eliseo di Roma. Pochi mesi dopo vince di nuovo a i \"Teatri del Sacro\", questa volta come attore, nello spettacolo \"Il figliol prodigo\" di Maltauro, insieme con Giorgio Colangeli.\nNello stesso anno viene selezionato come nuovo protagonista della serie \"Squadra antimafia 7\" nel ruolo del vicequestore Davide Tempofosco.\n\u00c8 ospite fisso, con i suoi monologhi teatrali, della trasmissione \"Beati voi\" di Alessandro Sortino su TV2000 nel 2015. Dal 2016 al 2018 \u00e8 di nuovo a fianco di Gigi Proietti e Francesca Inaudi in \"Una pallottola nel cuore\" per tutti i sequel della serie.\nEsordisce come conduttore televisivo nel 2017 con la trasmissione \"Beati voi\", presentando il nuovo ciclo di puntate insieme con Claudia Benassi. Nello stesso anno vince ancora al Festival \"Teatri del Sacro\" con il nuovo testo autografo \"Santo Piacere - Dio \u00e8 contento quando godo\", con la regia di Vincenzo Incenzo, che nel 2019 diventa il suo spettacolo di maggior successo, replicando a lungo nei maggiori teatri italiani e registrando una inedita serie di tutto esaurito, interrotta solo nel febbraio 2020 dal lockdown dovuto all'emergenza Covid-19.\nLo stesso anno ha all'attivo anche alcune partecipazioni a \"le Iene\", su Italia 1, come autore e inviato.\nNel 2020, torna nella serie \"Don Matteo\" (12), come protagonista della prima puntata, e partecipa alla nuova serie \"Doc nelle tue mani\".\nContemporaneamente, il suo format originale a puntate \"La mia jungla\" debutta su Raiplay, la sua prima opera fiction televisiva da autore, regista e interprete, che vince il prestigioso premio internazionale Prix Italia 2020 - come Best Web Fiction.\nIl 18 maggio 2021 esce il libro \"Senza offendere nessuno,\" edito da Mondadori.\nVita privata.\n\u00c8 sposato dal 2005 con Elisabetta; la coppia ha tre figli."}
{"id": "1380338", "revid": "14480", "url": "https://it.wikipedia.org/wiki?curid=1380338", "title": "Antitrasformata di Radon", "text": ""}
{"id": "1380343", "revid": "70647", "url": "https://it.wikipedia.org/wiki?curid=1380343", "title": "Piozzo", "text": "Piozzo (\"Pi\u00f2ss\" in piemontese) \u00e8 un comune italiano di abitanti in provincia di Cuneo in Piemonte.\nPiccolo paese affacciato sulla Langa \"vinatera\". Possiede tredici tra chiese e cappelle, un castello, alcuni edifici di interesse artistico.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nEconomia.\nAgricoltura.\nNel territorio di Piozzo vi \u00e8 una coltivazione tipica del territorio con appezzamenti di grano, granoturco, viti, frutteti. Particolare \u00e8 invece la coltivazione di zucche che, grazie alla manifestazione di ottobre, da ormai molti anni \u00e8 diventata caratteristica del comune. Viene anche coltivato orzo ed \u00e8 zona tipica del Dolcetto doc dogliani.\nAlluvione 1994.\nNel novembre Piozzo fu uno dei numerosi comuni coinvolti dalla piena del Tanaro (in provincia di Cuneo: Ormea, Garessio, Priola, Bagnasco, Nucetto, Santo Stefano Belbo, Ceva, Bastia Mondov\u00ec, Clavesana, Farigliano, Piozzo, Monchiero, Narzole e Alba).\nIl ponte sul fiume croll\u00f2 provocando sette vittime.\nDa ricordare il coraggioso salvataggio di una persona, intrappolata in una casa completamente allagata, da parte dell'allora sindaco, Felice Boffa. A Farigliano comune confinante, il fiume tocc\u00f2 addirittura l'altezza di 9 metri (ben 3 metri oltre il precedente livello storico).\nRappresaglia del 5 luglio 1944.\nIl 5 luglio 1944 il paese viene saccheggiato ed incendiato dalle truppe nazifasciste. Stessa sorte tocca a Farigliano. In occasione della rappresaglia, fu fucilato il comandante partigiano Piero Bellino, fatto prigioniero in precedenza dai tedeschi."}
{"id": "1380370", "revid": "439868", "url": "https://it.wikipedia.org/wiki?curid=1380370", "title": "Hamilton Smith", "text": "Si \u00e8 diplomato alla \"University Laboratory High School\" di Urbana, Illinois. Ha frequentato la \"Universit\u00e0 dell'Illinois (Urbana-Champaign)\", ma nel 1950 si \u00e8 trasferito alla Universit\u00e0 della California (Berkeley), dove ha raggiunto il \"Bachelor of Arts\" in matematica nel 1952. Ha conseguito la laurea in medicina alla Johns Hopkins University nel 1956.\n\u00c8 stato premiato con il Premio Nobel per la Medicina nel 1978 per la scoperta degli enzimi di restrizione di tipo II, insieme a Werner Arber e Daniel Nathans.\nSmith \u00e8 successivamente divenuto una figura di spicco nel nascente campo della genomica, quando nel 1995 insieme ad un team dell\"'Institute for Genomic Research\" ha sequenziato il primo genoma di un batterio, \"Haemophilus influenzae\". Questo era lo stesso organismo nel quale Smith aveva scoperto gli enzimi di restrizione alla fine degli anni sessanta. Successivamente ha avuto un ruolo chiave nel sequenziamento di molti dei primi genomi trattati all'Institute for Genomic Research, e nel sequenziamento del genoma umano alla Celera Genomics, alla quale si \u00e8 affiliato fin dalla fondazione nel 1998."}
{"id": "1380378", "revid": "287204", "url": "https://it.wikipedia.org/wiki?curid=1380378", "title": "Coupe de Luxembourg", "text": "La Coppa del Lussemburgo (\"Coupe de Luxembourg\" in francese) \u00e8 la coppa nazionale di calcio lussemburghese, assegnata dalla Federazione calcistica lussemburghese. \u00c8 il secondo torneo calcistico lussemburghese per importanza dopo la Division Nationale, massima serie del campionato lussemburghese di calcio."}
{"id": "1380380", "revid": "6923", "url": "https://it.wikipedia.org/wiki?curid=1380380", "title": "Standard europei sulle emissioni inquinanti", "text": "Gli standard europei sulle emissioni inquinanti sono una serie di limitazioni imposte sulle emissioni dei veicoli venduti degli Stati membri dell'Unione europea.\nDescrizione.\nSi tratta di una serie di standard, identificati con la sigla Euro- seguita da un numero, che vengono introdotti progressivamente dall'Unione europea, dalle caratteristiche sempre pi\u00f9 restrittive, che riguardano le emissioni dei veicoli, misurate in g/kWh per i veicoli commerciali pesanti e in g/km per gli altri veicoli.\nA livello divulgativo (non normativo) a volte \u00e8 denominato \"Euro 0\" tutto ci\u00f2 che \u00e8 stato anteriormente a Euro 1 (in pratica le auto omologate sino al dicembre 1991) che \u00e8 il livello di debutto delle norme UE sulle emissioni dei veicoli.\nSi indica con numeri arabi (es. Euro 4) gli standard applicabili alle automobili e ai veicoli commerciali leggeri, e con numeri romani (es. Euro IV) gli standard applicabili ai veicoli industriali (autocarri, escavatori, ecc.) \nA un certo standard, come \"Euro 1\" o \"Euro 2\", possono corrispondere pi\u00f9 codici diversi riportati sulla carta di circolazione. Vedere in proposito la tabella di corrispondenza.\nPM e NOx sono stati progressivamente abbattuti dal 1992 con l'introduzione della normativa. Il CO2 non \u00e8 propriamente tossica ma viene regolamentata in quanto aumenta l'effetto serra. Una piccola parte di essa \u00e8 di origine vegetale, circa il 7% del gasolio europeo nel 2017 \u00e8, infatti, biodiesel. \nNonostante molti mostrino dubbi sull'effettiva emissione di PM durante la rigenerazione del filtro antiparticolato gli studi mostrano che vi \u00e8 s\u00ec un incremento di emissione di particelle, ma anche sommando il periodo di rigenerazione restano ampiamente ridotte rispetto a un veicolo sprovvisto di filtro di oltre il 95%. Gli autori specificano tra l'altro che si tratta di un aumento di particolato di dimensioni nanometriche che si disperde nell'aria essendo molto volatile. Comunque anche questo resta di gran lunga minore rispetto a un veicolo sprovvisto di FAP. \nNell'aprile 2018 Bosch ha annunciato di avere praticamente annullato le emissioni di ossidi di azoto del motore Diesel. Si parla di 13 mg/km di NOx contro i 168 mg/km di limite attuale e 1.000 mg/km o pi\u00f9 di un euro 0.\nElenco degli standard.\nIndicazione dell'anno di obbligo di omologazione (non immatricolazione) per ciascun livello Euro.\nI modelli omologati prima dell'introduzione degli standard qui sopraindicati (omologazione non oltre il 31/12/1991) sono comunemente classificati come Euro 0. Tale standard di emissioni esiste anche per i motoveicoli, introdotto con tempistiche e limiti differenti, stesso dicasi per i mezzi pesanti. Attualmente non sono previste nuove categorie Euro; d'altra parte lo standard in vigore (Euro VI) \u00e8 suddiviso in classi (identificate da revisioni tipo a, b, ecc.).\nEffetti sulla produzione e provvedimenti.\nDal momento dell'entrata in vigore di uno di questi standard, le case automobilistiche devono terminare la vendita di nuovi veicoli con gli standard precedenti. I veicoli che rispettano un certo standard vengono gradualmente introdotti prima dell'entrata in vigore dello stesso.\nAlcune citt\u00e0 possono impedire la circolazione (sempre, o in determinati periodi dell'anno, o nei giorni di blocco della circolazione anti-inquinamento) ai veicoli al di sotto di un certo standard. Nel caso di blocco della circolazione, almeno in Italia, talvolta il fermo riguarda \"tutte\" le autovetture alimentate a gasolio e benzina (indipendentemente dallo standard Euro-), con eccezione solo per i mezzi di servizio e le auto a combustibile alternativo (come metano, GPL e auto elettriche). In altri casi le eccezioni ai blocchi permettono effettivamente la circolazione ai veicoli pi\u00f9 recenti (benzina e Diesel Euro 4 o superiore, ma questi ultimi a volte solo a patto che siano dotati anche del filtro attivo antiparticolato).\nCorrispondenza tra classificazione Euro e direttive comunitarie.\nLa tabella seguente \u00e8 relativa agli autoveicoli. \nTest di verifica e omologazione.\nPer accertare il rispetto delle omologazioni vengono eseguite delle prove, che possono variare a seconda dello standard e di conseguenza dei paesi che attuano i relativi standard, il test usato in origine si chiama NEDC (new european driving cicle), test che venne sostituito il 1\u00ba settembre 2017 dal WTLP (Procedura di prova per veicoli leggeri armonizzata a livello mondiale) e affiancato dal test RDE (real driving emissions).\nIn seguito allo scandalo emissioni del 2015 della Volkswagen, che ha visto l'impiego di sistemi software atti a superare il test e falsare la validit\u00e0 della prova, \u00e8 stata accelerata l'adozione del nuovo ciclo di omologazione.\nStudi sulla circolazione.\nPer valutare efficacemente l'impatto e l'equit\u00e0 delle restrizioni applicate ai mezzi di trasporto si effettuano diversi studi che sondano la situazione e permettono di valutarne l'efficacia.\nAllo stesso modo non sempre gli studi sono concordi e in alcuni casi risultano difficilmente attendibili."}
{"id": "1380381", "revid": "287204", "url": "https://it.wikipedia.org/wiki?curid=1380381", "title": "Usus", "text": "L'usus, precedente storico nel diritto romano dell'usucapione (come la sua stessa denominazione chiaramente indica), era un meccanismo acquisitivo di ogni situazione di potere per l'esercizio concreto dello stesso per un anno o un biennio (secondo la regolamentazione delle XII Tavole).\nSi differenziava dall'usucapione in quanto quest'ultimo fu costruito dai giuristi come modo d'acquisto (a titolo originario) della propriet\u00e0 (e solo di questa) basato sul perdurare del possesso di una \"res corporalis\" per un determinato periodo di tempo. Si richiedeva un anno per acquistare la propriet\u00e0 dei beni mobili ed un biennio per i beni immobili, termini per il compimento dell'usucapione che rimasero identici a quelli per l'usus.\nApplicazione particolare dell'usus fu quella dell\u2019\"usus maritalis\" che permetteva di acquistare il potere di manus sulla donna, facendola cos\u00ec entrare nella \"familia\" del marito.\nL\"'usus maritalis\" fu utilizzato per costituire la donna in mano nel caso in cui il potere di manus non era stato costituito n\u00e9 per confarreatio n\u00e9 per coemptio.\nSi acquisiva la mano sulla donna dopo una convivenza prolungatasi per un anno. Per evitare tale risultato la donna poteva fare ricorso alla \"trinoctis usurpatio\" (o semplicemente \"trinoctium\"), ovvero allontanarsi ogni anno per tre notti dalla casa coniugale.\nBibliografia.\nGiovanni Nicosia, \"Nuovi Profili Istituzionali di Diritto Privato Romano\", Libreria Editrice Torre Sas, Catania 2013, ISBN 978-88-7132-069-4"}
{"id": "1380382", "revid": "30909", "url": "https://it.wikipedia.org/wiki?curid=1380382", "title": "Standard europei di emissioni", "text": ""}
{"id": "1380383", "revid": "486946", "url": "https://it.wikipedia.org/wiki?curid=1380383", "title": "Coppa del Lussemburgo (calcio)", "text": ""}
{"id": "1380384", "revid": "30909", "url": "https://it.wikipedia.org/wiki?curid=1380384", "title": "Euro (standard)", "text": ""}
{"id": "1380387", "revid": "115811218", "url": "https://it.wikipedia.org/wiki?curid=1380387", "title": "Cadwaladr ap Gruffydd", "text": "Cadwaladr ap Gruffydd (ca. 1096 - 1172) era il terzo figlio di Gruffydd ap Cynan, re del Gwynedd e fratello pi\u00f9 giovane di Owain Gwynedd.\nCadwaladr appare per la prima volta nella storia nel 1136, quando dopo l'uccisione del signore del Ceredigion, Richard Fitz Gilbert de Clare, aiut\u00f2 suo fratello Owain Gwynedd a invadere il Ceredigion, conquistando cinque castelli nella nord della regione. Nella seconda parte dell'anno lanciarono una seconda invasione, infliggendo una dura sconfitta ai normanni nella battaglia di Crug Mawr, appena fuori Cardigan. Nel 1137 conquistarono Carmarthen.\nGruffydd ap Cynan mor\u00ec nel 1137 e a lui successe Owain Gwynedd, suo figlio maggiore. A Cadwaladr furono date terre nel Ceredigion del nord. Cadwaladr si un\u00ec a Ranulph, Earl di Chester, nell'attacco a Lincoln (1141), quando re Stefano d'Inghilterra fu preso prigioniero. Quest'alleanza fu probabilmente stretta grazie al matrimonio di Cadwaladr con Alice de Clare, figlia di Richard Fitz Gilbert de Clare.\nNel 1143 un uomo di Cadwaladr uccise a tradimento Anarawd ap Gruffydd del Deheubarth, sembra proprio su ordine di Cadwaladr. Owain Gwynedd rispose a ci\u00f2 inviando suo figlio Hywel ab Owain Gwynedd a strappare a Cadwaladr le sue terre in Ceredigion. Cadwaladr fugg\u00ec in Irlanda dove raccolse una flotta tra i danesi di Dublino, con la quale giunse ad Abermenai nel 1144 nel tentativo di farsi restituire le sue terre. Cadwaladr sembra aver abbandonato i suoi alleati, facendo la pace col fratello, che obblig\u00f2 i danesi ad andarsene.\nNel 1147 Hywel ab Owain Gwynedd e suo fratello Cynan scacciarono Cadwaladr dai suoi ultimi possedimenti nel Meirionnydd. Dopo un nuovo contrasto col fratello Owain, Cadwaladr and\u00f2 in esilio in Inghilterra, dove re Enrico II gli diede terre a Hess, nel Shropshire.\nQuando Enrico II invase il Gwynedd nel 1157 i termini dell'accodo di pace tra lui e Owain Gwynedd includevano che a Cadwaladr sarebbero state restituite le sue terre. A partire da questo momento Cadwaladr lavor\u00f2 in stretto accordo col fratello, che aiut\u00f2 a catturare i castelli di Rhuddlan e Prestatyn nel 1167.\nCadwaladr sopravvisse per due anni a suo fratello, fino al 1172. Fu sepolto insieme a Owain nellacattedrale di Bangor.\nCadwaladr ebbe sette figli da tre diverse mogli:"}
{"id": "1380388", "revid": "49022", "url": "https://it.wikipedia.org/wiki?curid=1380388", "title": "Meirionnydd", "text": ""}
{"id": "1380389", "revid": "125719682", "url": "https://it.wikipedia.org/wiki?curid=1380389", "title": "M*A*S*H (serie televisiva)", "text": "M*A*S*H \u00e8 una serie televisiva statunitense creata da Larry Gelbart, ispirata dal film \"M*A*S*H\" (1970) di Robert Altman, che a sua volta era tratto liberamente dal romanzo (e dai suoi seguiti): \"M*A*S*H: A Novel About Three Army Doctors\" (1968) scritta da Richard Hooker (nome d'arte di H. Richard Hornberger). La serie inoltre \u00e8 influenzata dal romanzo \"Comma 22\" (1961) di Joseph Heller.\nAndata in onda dal 17 settembre 1972 al 28 febbraio 1983, per un totale di 11 stagioni e 251 episodi, la puntata finale \u00e8 risultata essere per molti anni la pi\u00f9 vista della storia della televisione americana (con 105,9 milioni di telespettatori), record detenuto fino al 2010 e superato, con 111 milioni, dal Superbowl.\nOltre al grande successo di pubblico, la serie riscosse unanimi consensi dalla critica televisiva e colse numerosi premi, tra i quali 14 Emmy Awards (con ben 109 nomination) e 7 Golden Globe.\nLa versione originale ha in sottofondo le false risate del pubblico, quella italiana ne \u00e8 sprovvista.\nTrama.\nM*A*S*H \u00e8 una tragicommedia incentrata sulle vicissitudini del 4077\u00b0 Mobile Army Surgical Hospital (\"Ospedale Chirurgico da Campo dell'Esercito\") statunitense in Uijeongbu, Corea, durante la Guerra di Corea (1950-1953).\nMolte delle situazioni raccontate, anche le pi\u00f9 assurde, sono realmente accadute, come testimoniano molti dei veterani del conflitto.\nEpisodi.\nIn Italia la serie debutta nel 1979 sulla Rai per essere successivamente replicata sulle reti Fininvest e su emittenti locali a partire dagli anni '80. \nCast.\nIl cast originario comprendeva Alan Alda (Capitano Benjamin \"Occhio di falco\" Pierce), Wayne Rogers (Capitano John \"Trapper\" McIntyre), McLean Stevenson (Colonnello Henry Blake, ufficiale in comando), Larry Linville (Maggiore Franklin \"Frank\" Burns), Loretta Swit (Maggiore Margaret \"Labbra di fuoco\" Houlihan), Gary Burghoff (Caporale Walter \"Radar\" O'Reilly) e con William Christopher (Padre Mulcahy) e Jamie Farr (Klinger) prima come guest star ricorrenti e successivamente come membri fissi del cast.\nAll'inizio il ruolo di protagonista doveva essere equamente diviso tra Alda e Rogers, ma fin dall'inizio si accentu\u00f2 il ruolo di Alda. Questo provoc\u00f2 malcontento all'interno del cast ed infatti tra la terza e la quarta stagione ci fu un cambio di cast sostanzioso, con l'abbandono di Rogers e Stevenson. Al loro posto furono scritturati Mike Farrell (Capitano B.J. Hunnicutt, che sostitu\u00ec \"Trapper\" McIntyre) e Harry Morgan (Colonnello Potter, nuovo ufficiale in comando).\nAlla fine della quinta stagione anche Linville abbandon\u00f2 il cast e fu sostituito da David Ogden Stiers (Maggiore Winchester).\nLe apparizione di Burghoff avevano cominciato a farsi sempre pi\u00f9 rare fino a cessare del tutto nell'ottava stagione.\nNelle prime puntate appare un dottore di colore che successivamente scompare. Questo perch\u00e9 gli sceneggiatori si sono accorti che durante la guerra di Corea non erano ancora arruolati medici di colore.\nColonna sonora.\nLa sigla della serie \u00e8 una versione strumentale della canzone \"Suicide Is Painless\", scritta da Johnny Mandel (musica) e Mike Altman (testo), facente parte dalla colonna sonora del film.\nSpin-off.\nDopo la conclusione della serie, sono stati realizzati due spin-off.\nNelle 2 stagioni di \"AfterMASH\" il colonnello Potter, Klinger e Padre Mulcahy continuano le loro avventure in un ospedale americano dopo la guerra. Dopo un buon successo della prima stagione (al 15\u00ba posto nella classifica di audience del 1983), lo show vide un crollo negli ascolti (solo 90\u00b0 l'anno successivo) e fu cancellato dopo 8 episodi della seconda serie (il nono episodio fu girato ma mai mandato in onda).\nFu realizzato solo l'episodio pilota di \"W*A*L*T*E*R\" che avrebbe dovuto narrare le avventure di Walter O'Reilly. Dopo la fine della guerra ed il congedo, \u201cRadar\u201d viene lasciato dalla moglie durante il viaggio di nozze, decide di trasferirsi a Saint Louis nel 1954 e diventa poliziotto.\nEbbe pi\u00f9 successo la serie tv \"Trapper John\" (\"Trapper John, M.D.\"), ma si tratt\u00f2 di uno spin-off del film, non della serie televisiva."}
{"id": "1380392", "revid": "59976", "url": "https://it.wikipedia.org/wiki?curid=1380392", "title": "Global Monitoring for Environment and Security", "text": "Il Global Monitoring for Enviroment and Security (GMES) ora ribattezzato Copernicus \u00e8 un'iniziativa dell'Agenzia Spaziale Europea (ESA) e della Commissione europea creata nel 2001 durante l'incontro di G\u00f6teborg e finalizzata a fornire entro il 2021 la capacit\u00e0 all'Unione europea di agire autonomamente nel settore della sicurezza e dell'ambiente tramite le rilevazioni satellitari.\nCaratteristiche.\nL'obiettivo \u00e8 razionalizzare l'utilizzo delle innumerevoli informazioni che vengono raccolte dai satelliti messi in orbita dall'Agenzia Spaziale Europea al fine di utilizzare solo i dati di miglior qualit\u00e0 e pi\u00f9 aggiornati.\nCopernicus si fonda su quattro pilastri, la componente spaziale (satelliti e associate infrastrutture a terra), misure in situ (misure aeree e terrestri), armonizzazione/standardizzazione dei dati e servizi per gli utenti.\nCopernicus \u00e8 il contributo dell'Unione europea al progetto GEOSS.\nAttualmente Copernicus ha tre \"fast track service\" (FTS) in fase di sviluppo. Questo sono Ocean FTS, Land TFS ed Emergency FTS, questi si prevede che saranno operativi per il 2008 e che in seguito si aggiungeranno altri servizi come Atmosphere FTS.\nNel 2008, in occasione del forum di Lilla e con il passaggio alla fase operativa (diretta a testare le funzionalit\u00e0 dei primi servizi), il programma GMES \u00e8 stato ribattezzato \"Copernicus\".\nComponente spaziale.\nL'ESA ha in programma sei nuovi tipi di satellite chiamati 'Sentinel' per soddisfare i vari requisiti del programma. Le varie missioni Sentinel avranno i seguenti obiettivi:"}
{"id": "1380394", "revid": "282698", "url": "https://it.wikipedia.org/wiki?curid=1380394", "title": "GMES", "text": ""}
{"id": "1380395", "revid": "118696717", "url": "https://it.wikipedia.org/wiki?curid=1380395", "title": "Sylvia Ruuska", "text": "Di origini finlandesi, specializzata nello stile libero e nei misti.\nNel 1956 all'et\u00e0 di 14 anni vinse due medaglie alle Olimpiadi di Melbourne: un argento nella staffetta 4x100\u00a0m sl e un bronzo individuale nei 400\u00a0m sl, dietro alle forti australiane Crapp e Fraser.\nIl 27 giugno 1958 divenne la prima donna a stabilire un record del mondo ufficiale nei 400\u00a0m misti, fermando il cronometro a 5'46\"6 in un meeting natatorio organizzato a Los Angeles.\nNel 1976 \u00e8 stata inserita nella International Swimming Hall of Fame."}
{"id": "1380396", "revid": "287204", "url": "https://it.wikipedia.org/wiki?curid=1380396", "title": "Bulla Regia", "text": "Bulla Regia era una citt\u00e0 romana, situata nel nord della Tunisia, vicino all'attuale citt\u00e0 di Jendouba.\n\u00c8 nota per il suo complesso abitativo sotterraneo di et\u00e0 adrianea, inteso come una protezione dal caldo e dagli effetti del sole. Molti dei suoi pavimenti mosaicati si trovano tuttora sul luogo; altri possono essere visti al museo del Bardo, a Tunisi. Presso il sito archeologico \u00e8 presente un piccolo museo.\nStoria della citt\u00e0.\nLe origini berbere di \"Bulla Regia\" sono probabilmente precedenti al suo periodo punico: sono state ritrovate ceramiche greche di importazione datate alla fine del V secolo a.C.; la citt\u00e0 si ritrov\u00f2 sotto l'egemonia di Cartagine durante il III secolo a.C.; le iscrizioni risalenti a quel periodo rivelano che gli abitanti veneravano Baal Hammon e seppellivano i defunti in urne, caratteri tipici dell'ambiente punico. Un capitello del tempio punico dedicato alla dea Tanit \u00e8 conservato presso il locale museo.\nLa citt\u00e0 fece parte del territorio conquistato per Roma nel 203 a.C. da Scipione l'Africano, ma nel 156 a.C. divenne capitale della Numidia, regno satellite di Massinissa, il quale \"riun\u00ec i territori degli avi\", secondo un'iscrizione, e confer\u00ec alla citt\u00e0 il titolo di \"Regia\"; in seguito, anche suo figlio ebbe residenza nella citt\u00e0. Sotto il regno dei Numidi, un impianto urbanistico a strade ortogonali alla maniera ellenistica venne parzialmente sovrapposto al precedente sistema di vie e insulae dallo schema irregolare.\nI romani assunsero il controllo diretto della regione nel 46 a.C., quando Gaio Giulio Cesare organizz\u00f2 la provincia di Africa Nova. In tale occasione la condotta neutrale della citt\u00e0 durante le guerre civili fu premiata e resa citt\u00e0 libera. Sotto Adriano, la citt\u00e0 fu rifondata come \"Colonia Aelia Adriana Augusta Bulla Regia\", e venne concessa ai cittadini la piena cittadinanza romana.\n\"Bulla Regia\" decadde lentamente sotto il dominio bizantino. Come in altre citt\u00e0 del Tardo Impero, l'aristocrazia locale ebbe la possibilit\u00e0 di aumentare l'estensione delle proprie abitazioni a scapito dello spazio pubblico.\nInfine, un terremoto distrusse \"Bulla Regia\", facendo crollare gli edifici all'interno dei piani sotterranei. \nLa sabbia ricopr\u00ec e protesse i luoghi abbandonati, che vennero dimenticati fino al tempo dei primi scavi, nel 1906. Questi furono in parte accelerati dalla distruzione dell'ingresso monumentale della citt\u00e0 romana. Il foro venne scavato nel periodo 1949-52.\nNella Chiesa cattolica Bulla Regia sopravvive come sede titolare, con il titolo di \"Bullensis Regiorum\".\nMonumenti.\nIl suo piccolo anfiteatro, oggetto di una reprimenda in un sermone di Sant'Agostino di Ippona, ha mantenuto i dettagli architettonici e le gradinate grazie al fatto di essere stato sepolto fino al 1960-61.\nSul foro, circondato da portici, si apriva la basilica del foro, con un'abside sui due lati minori. Come cattedrale possiede un'inusuale fonte battesimale, inserito al centro della parte terminale (occidentale) della navata.\nNella particolare architettura di abitazione sviluppata nella citt\u00e0, un edificio a livello del terreno, esposto al tiepido sole invernale, risiedeva su un livello sotterraneo, sviluppato attorno ad un atrio a due piani. Recipienti di terracotta dal fondo aperto erano situati nelle volte, in modo che l'acqua spruzzata sul pavimento, oltre a rendere vividi i colori dei mosaici, evaporasse rinfrescando l'ambiente.\nNella Casa della Caccia, a forma di basilica con abside su un lato, un transetto e alcuni spazi collegati si aprivano su quella che in una chiesa sarebbe la navata: questa architettura \u00e8 stata definita come un esempio di congiunzione fra architettura pubblica e \"domus\" della classe dirigente del IV secolo. Questi spazi sarebbero presto stati cristianizzati come chiese e cattedrali. La Casa del Pescatore venne ristrutturata in modo da collegare due insulae separate, trasformando un passaggio in un vicolo cieco.\nLe abitazioni conservano mosaici con colori raffinati e accurata resa delle ombre e delle forme a tutto tondo. Il mosaico di Anfitrite con aureola (nella Casa di Anfitrite) viene spesso portato ad esempio. La Casa del Pescatore venne ristrutturata in modo da collegare due insulae separate, trasformando un passaggio in un vicolo cieco."}
{"id": "1380397", "revid": "123903497", "url": "https://it.wikipedia.org/wiki?curid=1380397", "title": "Bethesda Naval Hospital", "text": "Il Bethesda Naval Hospital o National Naval Medical Center (NNMC) \u00e8 considerato uno dei pi\u00f9 grandi centri medici della Marina degli U.S.A. Istituzione federale, conduce ricerche mediche e dentistiche oltrech\u00e9 provvedere alla salute dei leader americani incluso il Presidente e la sua famiglia.\nOrigini.\nNel 1938 il Congresso degli Stati Uniti dispose dei fondi per l'acquisto della terra per la costruzione di un centro medico e il Presidente Franklin D. Roosevelt scelse il territorio sito a Bethesda (Maryland), il 5 luglio 1938.\nI lavori di costruzione furono eseguiti dall'impresa di John McShain ed iniziarono il 29 giugno 1939. Il presidente Rooselvelt inaugur\u00f2 il centro il giorno dell'Armistizio, l'11 novembre 1940.\nOriginariamente il centro medico era composto dall'Ospedale della marina con 1200 posti letto, dalla scuola della marina sia medica che dentistica e dal centro per le ricerche. Nel 1945, alla fine della guerra, si rese necessario portare i posti letto a 2464 per ricevere i marinai americani e marines.\nEventi.\nQuando fu inaugurato nel 1942, avrebbe dovuto essere solo un centro medico militare, ma fin da quando Roosevelt fu colpito da paralisi, il Bethesda offr\u00ec le cure necessarie.\nIl 22 maggio 1949 il segretario della difesa James V. Forrestal si suicid\u00f2 buttandosi da una finestra del 16\u00ba piano, in preda ad una forte depressione.\nIl 22 novembre del 1963, il corpo del presidente John Fitzgerald Kennedy, ucciso da un colpo d'arma da fuoco a Dallas e dichiarato morto al Parkland Memorial Hospital, giunse a Bethesda per l'autopsia; in violazione alle leggi del Texas, ma per la sicurezza del nuovo presidente Lyndon B. Johnson, il Secret Service, responsabile della protezione del presidente, dispose che il corpo di \"JFK\" fosse subito trasportato a Washington D.C. a bordo dell'Air Force One. L'autopsia fu fatta nel pomeriggio e fu oggetto di molte controversie.\nJFK visit\u00f2 sicuramente l'ospedale durante la sua presidenza ricevendo cure per nascondere la malattia di Addison, poich\u00e9 il suo medico personale era un ammiraglio della marina.\nRonald Reagan il 13 luglio 1985 fu sottoposto ad un intervento per asportare un polipo al colon e il 5 gennaio 1987 sub\u00ec l'intervento alla prostata.\nNancy Reagan il 17 ottobre 1987 sub\u00ec un intervento di mastectomia.\nDonald Trump il 2 ottobre 2020. Dopo essere risultato positivo al coronavirus dopo l'epidemia di COVID-19 alla Casa Bianca, l'attuale presidente Stati Uniti Donald Trump con sua moglie, Melania Trump ha deciso di isolarsi temporaneamente in questo centro medico.\nAmpliamenti.\nNell'agosto del 1960 un progetto di $5,6 milioni prevedeva l'ampliamento di 5 edifici attaccati all'edificio principale. Completato nell'estate del 1963, gli edifici 7 e 8 avevano 258 posti letto e rimpiazzarono quelli utilizzati alla fine della II guerra mondiale.\nA gennaio del 1973 al Centro Medico Navale di Bethesda fu dato compito di \"\u201cprovvedere all'assistenza sanitaria come elemento integrante del Sistema di Salute Regionale della Marina, incluse diverse attivit\u00e0\u201d\". Si \u00e8 istituito cos\u00ec un \"Centro Regionale Medico\", installando tutte le strutture sanitarie al suo interno.\nI nuovi edifici ospedalieri e il centro medico sono stati unificati il 1\u00ba settembre 1973 per formare il \"Centro Medico nazionale della Marina\".\nNel 1975 \u00e8 iniziata una ristrutturazione che prevedeva la costruzioni di altri due edifici: \"edificio 9\" struttura ambulatoriale a tre piani e l'\"edificio 10\" di sette piani con 500 posti letto, con una struttura di oltre 82.000\u00a0m\u00b2.\nNel 1979 gli edifici 7 e 8 furono sostituiti con un parcheggio multipiano.\nLa Torre del Centro di Bethesda, ritenuta pietra miliare, \u00e8 stata iscritta nel \"Registro nazionale dei luoghi storici\" dal Dipartimento degli interni degli Stati Uniti.\nIl 25 agosto 2005, la \u201cBase Realignment and Closure Committee\u201d, un processo attuato dal Ministero della difesa per chiudere le basi militari inutilizzate, sentenzi\u00f2 la chiusura del Walter Reed Nazionale Military Medical Center e opt\u00f2 affinch\u00e9 le sue operazioni si fondessero con l'NNMC per creare il \"Centro Medico Militare Nazionale Walter Reed\" (WRNMMC), una moderna e centrale struttura medica creata ampliando l'attuale Bethesda Naval Hospital che dovrebbe essere operativa da settembre 2011."}
{"id": "1380399", "revid": "2052878", "url": "https://it.wikipedia.org/wiki?curid=1380399", "title": "Magaria/Vitti 'na crozza", "text": "Magaria/Vitti 'na crozza \u00e8 il quattordicesimo singolo di Domenico Modugno.\nIl disco.\nIl disco ebbe all'epoca un successo discreto.\nLa prima canzone \u00e8 di Modugno, la seconda invece, famosissima, \u00e8 accreditata come canto popolare siciliano del 1800 (, e venne proposta nel film Il cammino della speranza di Pietro Germi del 1950), riadattato da Modugno solo con la chitarra: queste \"incursioni\" di Modugno nel folklore siciliano convinsero sempre di pi\u00f9 il pubblico che lui venisse da quella regione.&lt;br&gt;\nLa prima canzone fu reincisa nel 1972, la seconda non fu mai pi\u00f9 reincisa da Modugno, ma venne ristampata dalla RCA Italiana in molte antologie."}
{"id": "1380401", "revid": "729019", "url": "https://it.wikipedia.org/wiki?curid=1380401", "title": "Porta Nomentana", "text": "Porta Nomentana (ora murata) \u00e8 una delle porte di Roma che si aprivano nelle Mura Aureliane. \u00c8 situata lungo l'attuale viale del Policlinico, ormai ridotta a semplice muro di recinzione per l'Ambasciata britannica, a circa 100 metri a sud-est di Porta Pia, che poco dopo la met\u00e0 del XVI secolo ne prese il posto ed il ruolo per l'accesso alla via Nomentana. In tal modo anticip\u00f2 di una decina d'anni la medesima sorte toccata alla Porta Asinaria, chiusa per lasciare il posto alla vicina nuova Porta San Giovanni.\nStoria.\nEssa risale all'originaria cinta muraria realizzata tra il 270 e il 273 dall'imperatore Aureliano, e nel 403 venne poi restaurata, insieme alla vicina porta Salaria, da Onorio, che chiuse anche le due posterule che si trovavano poco distanti, in direzione del Castro Pretorio.\nDell'antico ingresso ad una sola arcata, murata nel 1564 per volont\u00e0 di papa Pio IV (come ci informa la targa tuttora visibile sopra i resti della porta) in contemporanea con l'apertura della nuova porta Pia, sono ancora visibili gli stipiti e l'arco in laterizio (sormontato dallo stemma papale) e la torre semicircolare di destra, con basamento quadrato, mentre quella di sinistra venne demolita nel 1827 per recuperare un sepolcro della prima met\u00e0 del I secolo d.C. inglobato nella torre stessa. Lo scarso sviluppo edilizio dell'intera area l'aveva infatti resa idonea per essere utilizzata come zona cimiteriale. Nel corso del restauro onoriano la torre venne rivestita utilizzando il marmo del sepolcro, che sembra appartenesse ad un certo Quinto Aterio, famoso oratore della corte di Tiberio, non particolarmente simpatico a Tacito che lo definisce \u201cun vecchio dalla turpissima adulazione\u201d (\"senex foedissimae adulationis\").\nGi\u00e0 all'epoca del restauro di Onorio non sembra fosse pi\u00f9 ritenuta di particolare importanza, considerato anche l'aspetto estremamente semplice e quasi dimesso e le dimensioni molto contenute: 290\u00a0cm di larghezza per 550 di altezza, sebbene l'innalzamento dell'attuale livello stradale la faccia sembrare molto pi\u00f9 bassa. Ma anche inizialmente non doveva godere di molta considerazione; \u00e8 infatti l'unica tra le porte aureliane ad avere gli stipiti in opera laterizia, come le posterule, i semplici passaggi aperti in vari punti nella cerchia muraria. E del resto anche la strada che l'attraversava non era certo una via di grande comunicazione. Anche a causa della sua breve vita, la porta Nomentana non ha subito, nei vari restauri, modifiche sostanziali, e pertanto ci\u00f2 che rimane \u00e8 abbastanza vicino a come doveva essere in origine.\nDa questa porta usciva la omonima e antica via Nomentana (dal nome della citt\u00e0 alla quale conduceva, 'Nomentum', la moderna Mentana) che, proveniente dall'antica Porta Collina che si apriva nelle vecchie mura serviane, si congiungeva all'attuale via Nomentana all'altezza di Villa Torlonia. Anticamente era per\u00f2 considerata poco pi\u00f9 che una deviazione della pi\u00f9 importante via Salaria.\nNell'Alto Medioevo sub\u00ec quel processo di cristianizzazione della nomenclatura delle porte e fu denominata anche Porta di S. Agnese perch\u00e9 conduce al complesso della basilica di Sant'Agnese. In et\u00e0 umanistica sembra fosse anche chiamata \"Porta de domina\" o \"domnae\", ma non \u00e8 affatto chiaro se la donna in questione fosse Cibele, la Grande Madre, o la Madonna, come sembra suggerire la presenza di un'edicola mariana visibile su una delle torri in alcune incisioni, o la stessa S. Agnese.\nGi\u00e0 dal V secolo e almeno fino al XV, \u00e8 attestato come prassi normale l'istituto della concessione in appalto o della vendita a privati delle porte cittadine e della riscossione del pedaggio per il relativo transito. \u00c8 proprio del V secolo una testimonianza secondo la quale una tal Vestina, matrona romana, concesse una parte dei proventi del pedaggio della porta alla chiesa di S. Vitale, che era allora in costruzione.\nIn un documento del 1467 \u00e8 riportato un bando che specifica le modalit\u00e0 di vendita all'asta delle porte cittadine per un periodo di un anno. Da un documento del 1474 apprendiamo che il prezzo d'appalto per la porta Nomentana (chiamata \"porta la donna\"), era pari a \"\u201dfiorini 24, soll. 47 per sextaria\u201d\" (\u201crata semestrale\u201d); si trattava di un prezzo abbastanza basso, ed altrettanto limitato doveva essere quindi il traffico cittadino per la porta, ma sufficiente comunque per poter assicurare un congruo guadagno al compratore. Guadagno che era regolamentato da precise tabelle che riguardavano la tariffa di ogni tipo di merce, ma che era abbondantemente arrotondato da abusi di vario genere, a giudicare dalla quantit\u00e0 di \"gride\", editti e minacce che venivano emessi."}
{"id": "1380405", "revid": "599013", "url": "https://it.wikipedia.org/wiki?curid=1380405", "title": "NF-\u03baB", "text": "L'NF-\u03baB (\"nuclear factor kappa-light-chain-enhancer of activated B cells\") \u00e8 un complesso proteico funzionante come fattore di trascrizione. NF-\u03baB si pu\u00f2 trovare in tutti i tipi di cellule ed \u00e8 coinvolto in tutte le reazioni delle cellule agli stimoli, quali stress, citochine, radicali liberi, irradiazione con ultravioletti e attacco proveniente dagli antigeni dei batteri o virus. \nNF-\u03baB gioca un ruolo chiave nella regolazione della risposta immunitaria alle infezioni e sue disfunzioni sono state collegate al cancro (come il mieloma multiplo), ai processi infiammatori, alle patologie autoimmuni, agli shock settici, alle infezioni virali e alle malattie del sistema immunitario. L'NF-\u03baB \u00e8 considerato coinvolto anche nei processi di plasticit\u00e0 sinaptica e memoria.\nMeccanismo di azione.\nNell'esempio della figura seguente, l'eterodimero NF-\u03baB \u00e8 costituito dalle proteine Rel e p50. Quando \u00e8 in uno stato inattivato, l'NF-\u03baB si trova nel citosol, legato ad una proteina inibitoria I\u03baB (in questo caso I\u03baB\u03b1). Attraverso l'intermediazione dei recettori integrali della membrana, una variet\u00e0 di segnali extracellulari pu\u00f2 attivare l'enzima I\u03baB kinase (IKK).\nL'IKK a sua volta fosforila la proteina I\u03baB\u03b1 portando alla sua ubiquitinazione e degradazione nel proteasoma. In questo modo NF-\u03baB viene reso disponibile.\nL'NF-\u03baB attivato \u00e8 in seguito traslocato nel nucleo dove si lega a specifiche sequenze del DNA denominate \"response elements\" (RE). Il complesso DNA/NF-\u03baB poi richiama altre proteine quali i coattivatori e l'RNA polimerasi che trascrive il DNA in mRNA, il quale, infine, \u00e8 esportato nel citosol e tradotto in proteina. Ci\u00f2 porta ad un cambiamento delle funzioni della cellula, come ad esempio la produzione di citochine pro-infiammatorie.\nNF-\u03baB attiva la trascrizione anche del mRNA codificante per la sua subunit\u00e0 inibitrice I\u03baB, generando quindi un circuito a retroazione negativa.\nStoria.\nL'NF-\u03baB \u00e8 stato scoperto nel laboratorio di David Baltimore Premio Nobel per la Fisiologia e la Medicina nel 1975. La scoperta \u00e8 avvenuta studiando l'interazione con una sequenza di 11 coppie di basi di immunoglobuline a catena leggera in cellule B.\nStruttura.\nTutte le proteine appartenenti alla famiglia NF-\u03baB condividono un dominio RHD (\"Rel homology domain\") nella loro porzione N-terminale. I membri di una sottofamiglia delle proteine NF-\u03baB, RelA, RelB e c-Rel, presentano un dominio di transattivazione posto nel loro C-terminale. Al contrario, le proteine NF-\u03baB1 e NF-\u03baB2 sono sintetizzate come precursori grandi, p105 e p100, che subiscono trasformazioni per generare le subunit\u00e0 mature di NF-\u03baB, p50 e p52, rispettivamente, prive di dominio di transattivazione. Il processamento di p105 e p100 \u00e8 mediato dall'ubiquitina e dal conseguente intervento del proteasoma e comporta la degradazione selettiva del loro dominio C-terminale contenente ripetizioni di anchirina. RelA, RelB e c-Rel, sono indicate come \"proteine Rel\" e sono costituite dal dominio di omologia Rel e (a differenza di NF-\u03baB1 e NF \u03baB2) da almeno un dominio di transattivazione. Sono stati frequentemente osservati dimeri di NF-\u03baB, solitamente costituiti da una combinazione di una proteina non-Rel (NF-\u03baB1, o NF-\u03baB2) e una proteina Rel (ad esempio l'eterodimero p50/RelA). Tali eterodimeri hanno un effetto attivante dovuto al dominio di transattivazione offerto dalle Rel, mentre dimeri costituiti esclusivamente da proteine non-Rel hanno un'attivit\u00e0 prevalentemente inibitoria.\nClassificazione.\nLe proteine della famiglia del NF-\u03baB sono strutturalmente omologhe alle onco-proteine virali v-Rel, per questo nella loro classificazione si parla delle proteine: NF-\u03baB/Rel.\nEsistono nei mammiferi cinque proteine della famiglia del NF-\u03baB:\nAttivit\u00e0.\nAttivazione.\nIl fattore NF-\u03baB \u00e8 attivato dal TNF e dalle interleuchine IL-1 ed IL-17, oltre che dal riconoscimento dell'antigene da parte dei linfociti.\nInibizione.\nInibitori dell'attivit\u00e0 del NF-\u03baB.\nLa partenolide \u00e8 un inibitore dell'attivit\u00e0 di NF-\u03baB, tale composto naturale viene estratto dalla pianta Tanacetum parthenium.\nTarget farmacologico.\nL'attivazione aberrante dell'NF-\u03baB \u00e8 frequentemente osservata in molte forme tumorali, al contrario la sua soppressione limita la proliferazione delle cellule tumorali. Inoltre, l'NF-\u03baB svolge un ruolo chiave nella risposta infiammatoria. Perci\u00f2 i metodi di inibizione di NF-\u03baB sono suggeriti come potenziale applicazione terapeutica nei tumori e nelle malattie infiammatorie.\nLa scoperta che l'attivazione dell'NF-\u03baB nella traslocazione nucleare pu\u00f2 essere separato dall'aumento dello stress ossidativo d\u00e0 un'importante indicazione per lo sviluppo di strategie terapeutiche rivolte all'inibizione dell'NF-\u03baB.\nUn nuovo farmaco chiamato denosumab \u00e8 capace di aumentare la densit\u00e0 minerale ossea e ridurre i tassi di frattura in molti sottogruppi di pazienti inibendo la RANKL. La RANKL agisce attraverso il suo recettore RANK, che a sua volta promuove l'NF-\u03baB, la RANKL funziona normalmente, consentendo la differenziazione degli osteoclasti dai monociti.\nDisulfiram, olmesartan e i ditiocarbammati possono inibire il fattore nucleare-\u03baB (NF-\u03baB) e la sua cascata di segnalazione.\nI presunti effetti antinfiammatori dell'anatabine sono il risultato della modulazione di NF-\u03baB attivit\u00e0."}
{"id": "1380412", "revid": "76069", "url": "https://it.wikipedia.org/wiki?curid=1380412", "title": "Ilha de Itamarac\u00e1", "text": ""}
{"id": "1380413", "revid": "842", "url": "https://it.wikipedia.org/wiki?curid=1380413", "title": "Osservatorio Keck", "text": ""}
{"id": "1380414", "revid": "486946", "url": "https://it.wikipedia.org/wiki?curid=1380414", "title": "FC Latina", "text": ""}
{"id": "1380415", "revid": "767487", "url": "https://it.wikipedia.org/wiki?curid=1380415", "title": "Enzo Sellerio", "text": "Biografia.\nEnzo Sellerio nasce a Palermo nel febbraio del 1924. Il padre, Antonio Sellerio, \u00e8 ordinario di Fisica Tecnica alla Facolt\u00e0 di Ingegneria, la madre, Olga Andres, natia di Grodno in Bielorussia \u00e8 insegnante di lingua russa all'Universit\u00e0 di Palermo.\nLaureato in Giurisprudenza nel 1944, nel 1947 viene nominato assistente di Istituzioni di Diritto Pubblico alla Facolt\u00e0 di Economia e Commercio, incarico che lo vincoler\u00e0 a Palermo per molti anni ma con poco entusiasmo, perch\u00e9 nel frattempo ha scoperto la fotografia. Dopo una breve esperienza giornalistica, nel 1952, sollecitato dall'amico Bruno Caruso, partecipa a un concorso fotografico regionale, vince il primo premio, 50.000 lire, e decide di affrontare la fotografia in modo quasi professionale; in quello stesso anno le sue prime fotografie vengono pubblicate sulla rivista \"Sicilia\" un periodico quadrimestrale di livello europeo, ideato dall'amico Caruso ed edito da Salvatore Fausto Flaccovio-Palermo.\nNel 1955 realizza il suo primo reportage, \"Borgo di Dio\", pubblicato nei fotodocumentari di \"Cinema nuovo\" e considerato oggi uno dei capolavori della fotografia neorealista in Italia. Contemporaneamente alla sua affermazione come reporter, si tengono le prime personali: a Roma, nel 1956, alla Galleria dell'Obelisco, nel 1957 alla Galleria la Bussola di Torino e nel 1960, su invito di Lamberto Vitali, alla Triennale di Milano. Seguono le collaborazioni con alcuni periodici nazionali degli anni Cinquanta e Sessanta, tra i quali il mitico \"Il Mondo\" di Mario Pannunzio.\nNel 1959, l'editore Salvatore Fausto Flaccovio, che stava lavorando alla pubblicazione del volume di Kitzinger \"I Mosaici di Monreale\", in lingua italiana e in inglese, dietro suggerimento del pittore e amico Bruno Caruso, propone a Enzo Sellerio, che accetta (anche in vista della scarsa offerta di incarichi di tipo fotogiornalistico in Sicilia), di effettuare le riprese fotografiche, pressoch\u00e9 integrali, dei mosaici di Monreale.\n\u00c8 cos\u00ec che Enzo Sellerio trascorre buona parte dell'anno arrampicato sui ponteggi del Duomo di Monreale, lavoro che lui defin\u00ec il suo \"servizio militare\".\nNel 1961 la rivista svizzera \"du\" gli commissiona un servizio su Palermo per un numero monografico dedicato alla citt\u00e0 e nel numero di Natale del 1962 un altro ampio reportage sui paesi dell'Etna.\nLa collaborazione con la rivista svizzera \"du\" gli apre le porte della fotografia internazionale. Nel 1962 viene chiamato a far parte dell'EMP (European Magazine Photographers), un'associazione per la promozione della buona fotografia, luogo di grandi incontri, ma di breve vita, che aveva sede a Colonia e raccoglieva alcuni tra i migliori fotografi d'Europa.\nNello stesso anno \u00e8 invitato dalla neonata ZDF, la rete nazionale della televisione tedesca, a partecipare a un film sulla Germania, tratto dalle fotografie di Hiroshi Hamaya, Will McBride e dello stesso Sellerio.\nNel 1962 ha inizio la sua collaborazione con \"Vogue\" come free-lance con brevi soggiorni, prima a Parigi, poi nel 1965 e nel 1966 a New York, dove riceve anche un incarico dalla rivista 'Fortune. Per Vogue o per proprio conto, fotografa in quegli anni una serie di artisti e di intellettuali come Arthur Miller, Christo, Saul Steinberg ed altri protagonisti della vita culturale dell'epoca.\nNel 1967 comincia a occuparsi di editoria collaborando a una collana di testi siciliani promossa dall'Assemblea regionale siciliana, per la quale cura, nel 1968, insieme a Gioacchino Lanza Tomasi, autore dei testi, una serie di supplementi per la rivista \"Cronache Parlamentari\", dedicati alle sedi del potere ecclesiastico e secolare. \nVengono successivamente riuniti in un volume, pubblicato in proprio sotto il titolo di \"Castelli e monasteri siciliani\". Grazie a\nquesto libro Sellerio decide di occuparsi definitivamente di editoria. L'anno seguente fonda \u2013 insieme alla moglie Elvira Giorgianni \u2013 la \u201cSellerio editore\u201d per la quale cura la progettazione dei libri d'arte e la grafica di tutte le collane. Nel 1983 la casa editrice si suddivide in due entit\u00e0 distinte che mantengono lo stesso nome: una pubblica saggistica e narrativa, l'altra volumi di arte e fotografia.\nUlteriore aspetto della sua personalit\u00e0 \u00e8 lo spirito collezionistico che lo porta a raccogliere e conservare importanti testimonianze dell'arte popolare e della vita quotidiana, pi\u00f9 volte oggetto di pubblicazioni e di mostre da lui curate. Malgrado il suo progressivo distacco dalla fotografia militante, Sellerio ha mantenuto sempre rapporti con l'ambiente fotografico siciliano e la sua attiva presenza \u00e8 stata determinante. Avendo accolto da fotografo i giovani di talento nel suo studio, da editore ha continuato ad aiutarli pubblicando in volume le loro fotografie.\nDopo un trentennio di assenza dall'attivit\u00e0 di fotografo, all'inizio del 2006 accetta con spirito di sfida la commissione da parte del settimanale \"Lo Specchio\" de \"La Stampa\", di un servizio sullo ZEN, quartiere emblematico delle contraddizioni di Palermo, e pochi mesi dopo realizza per la Fondazione Banco di Sicilia una serie di fotografie d'interni dell'antica sede del Monte di Piet\u00e0 a Palazzo Branciforte.\nMuore a Palermo nel 2012, all'et\u00e0 di 87 anni."}
{"id": "1380416", "revid": "2108263", "url": "https://it.wikipedia.org/wiki?curid=1380416", "title": "Hywel ab Owain Gwynedd", "text": "Hywel ab Owain Gwynedd (morto nel 1170) fu un poeta e un leader militare gallese. Era figlio illegittimo di Owain Gwynedd, principe del Gwynedd, e dell'irlandese Pyfog e per questo \u00e8 anche conosciuto come \"Hywel ap Gwyddeles\" (=Hywel figlio di una donna irlandese).\nNel 1143 suo zio, Cadwaladr ap Gruffydd, che aveva possedimenti nel Meirionnydd e nel Ceredigion fu coinvolto nell'assassinio di Anarawd ap Gruffydd del Deheubarth. Owain rispose inviando Hywel a strappargli le terre del Ceredigion del nord, catturando e bruciando il castello di Aberystwyth. Nel 1147, Hywel e suo fratello Cynan cacciarono Cadwaladr dal Meirionnydd. Hywel perse il Ceredigion del sud nel 1150 quando Cadell ap Gruffydd del Deheubarth lo scacci\u00f2 a nord del fiume Aeron e reclam\u00f2 le terre.\nDopo la morte di Owain Gwynedd (1170), i suoi figli entrarono in conflitto tra di loro per il dominio del Gwynedd. Hywel fu riconosciuto da molti come l'erede naturale di Owain, ma per la legge gallese tutti i figli (legittimi o no) avevano gli stessi diritti di eredit\u00e0. I fratellastri di Hywel, Dafydd e Rhodri, lo costrinsero a scappare in Irlanda, dove raccolse un esercito con cui torn\u00f2 in patria per reclamare parte del regno, ma fu sconfitto e ucciso nella battaglia di Pentraeth nell'Anglesey.\nHywel fu anche un poeta di cui ci restano otto poemi, tra cui il meglio noto \u00e8 probabilmente il \"Gorhoffedd Hywel ab Owain Gwynedd\" in cui egli elogia il regno paterno per le sue bellezze naturali e per le sue belle donne. Altri poemi comprendono gli esempi pi\u00f9 antichi di poesia d'amore gallese a noi noti che potrebbero indicare un'influenza della poesia cortese francese. Hywel ebbe due figli:"}
{"id": "1380417", "revid": "49022", "url": "https://it.wikipedia.org/wiki?curid=1380417", "title": "Regno del Meirionnydd", "text": ""}
{"id": "1380419", "revid": "1711941", "url": "https://it.wikipedia.org/wiki?curid=1380419", "title": "Sami Michael", "text": "\u00c8 presidente onorario dell'\"\"Associazione israeliana per i diritti umani\", e in questa veste si impegna per la difesa di tutte le minoranze in Israele e per mantenere sempre vivo il dialogo e la comprensione tra musulmani, ebrei e cristiani. Il tema della convivenza e dei contrasti \u00e8 tra l'altro, il tema sempre presente nelle sue opere, che vogliono essere sempre un richiamo di speranza e di pace.\nBiografia.\nNato in Iraq col nome di Sal\u00e2h Menashe da famiglia ebraica irachena, fin dagli anni dell'adolescenza ha preso parte a un gruppo clandestino comunista che lottava contro il regime iracheno. Scoperte le sue attivit\u00e0 sovversive, un tribunale emette nei suoi confronti un mandato di arresto.\nMichael decide allora di fuggire in Iran, Paese dal quale fugge quasi subito, non sentendosi al sicuro, in quanto sempre minacciato dallo spettro dall'estradizione, decidendo di immigrare in Israele.\n\u00c8 il 1949, lo Stato ebraico \u00e8 nato solo da un anno, e qui si laurea in psicologia, idrologia e letteratura araba. Diventa opinionista dei giornali comunisti israeliani in lingua araba \"al-Ittih\u00e2d\" e \"al-Djad\u00eed\" e nel frattempo lavora come idrologo, amministrando le risorse idriche di Israele al confine con la Siria.\nLentamente, ma sempre pi\u00f9 in profondit\u00e0, impara l'ebraico, la lingua del suo paese di adozione, e nel 1974, all'et\u00e0 di 48 anni pubblica il suo primo romanzo: \"Uguali ed uguali di pi\u00f9\" (Shav\u00edm ve-shavim yot\u00e9r).\nA breve, si impone come uno degli scrittori pi\u00f9 apprezzati, da pubblico e critica, e i suoi libri vengono tradotti in tutto il mondo. \u00c8 uno dei pochissimi scrittori israeliani ad essere pubblicato anche nei paesi di cultura araba, tra i quali Iraq ed Egitto.\nA oggi, ha scritto 11 romanzi, 3 saggi e 3 opere teatrali. Nel 2008, \u00e8 uscito il romanzo \"Aida\"\".\nIn Italia sono stati pubblicati quattro suoi romanzi, tutti presso Giuntina di Firenze:\nPremi e riconoscimenti.\nPer il suo lavoro ha ottenuti numerosi premi, tra cui:"}
{"id": "1380422", "revid": "80598", "url": "https://it.wikipedia.org/wiki?curid=1380422", "title": "Le nuove canzoni di Fred Buscaglione", "text": "Le nuove canzoni di Fred Buscaglione \u00e8 il terzo album inciso da Fred Buscaglione.\nIl disco.\nQuesto terzo album del cantautore fu il suo primo grande successo, infatti la sua grande popolarit\u00e0 comincer\u00e0 proprio quell'anno per via della famosa \"Whisky facile\" dove comincia a interpretare la sua parte di simpatico spaccone.\nQuasi tutte le canzoni pubblicate in quest'album verranno stampate dalla casa lo stesso anno anche su 78 e 45 giri, come \"La cambiale\", \"Five o'clock rock\" o \"A coda \u00e8 cavallo\"."}
{"id": "1380423", "revid": "838137", "url": "https://it.wikipedia.org/wiki?curid=1380423", "title": "Chris von Saltza", "text": "Nel 1960 alle Olimpiadi di Roma vinse, a 16 anni, tre medaglie d'oro (400\u00a0m sl, 4x100\u00a0m sl e 4x100\u00a0m mista) e una medaglia d'argento (100\u00a0m sl).\nAi \"trial\" pre-olimpici di Detroit, sempre nel 1960, con il tempo di 4'44\"5 stabil\u00ec il nuovo record del mondo dei 400\u00a0m stile libero, che sarebbe durato oltre quattro anni, concludendo cos\u00ec la dominazione delle stileliberiste australiane (Fraser e Crapp in particolare) e ponendo nuovi standard alle nuotatrici statunitensi del periodo, che nuotavano almeno 10 secondi pi\u00f9 lente sulla distanza; la von Saltza d'altra parte era stata la prima americana a scendere sotto i 5 minuti nei 400\u00a0m stile libero.\nBench\u00e9 sia ricordata soprattutto come stileliberista, nel 1958 aveva battuto il primato del mondo anche nei 200\u00a0m dorso. Sulla strada verso i Giochi del 1960, nel 1959 vinse 5 medaglie d'oro ai Campionati Panamericani. I suoi successi alle Olimpiadi di Roma contribuirono notevolmente alla rinascita del nuoto statunitense.\nSi ritir\u00f2 dalle competizioni nel 1961, e si iscrisse alla Stanford University laureandosi in storia asiatica.\nNel 1966 \u00e8 stata inserita nella International Swimming Hall of Fame."}
{"id": "1380433", "revid": "123890434", "url": "https://it.wikipedia.org/wiki?curid=1380433", "title": "Claudio Mellana", "text": "Biografia.\nHa cominciato pubblicando su riviste underground o politiche alla fine degli anni sessanta.\nNel 1972 ha fondato con Dario Mairano la rivista underground \"Pelo e Contropelo\", attiva sino agli anni ottanta. Nel 1975 organizza a Torino la prima mostra di satira politica, chiamata anch'essa \"Pelo e Contropelo\".\nLa sua prima importante collaborazione \u00e8 del 1972 con Ca Bal\u00e0, la rivista madre della moderna satira politica italiana, e poi si estende a svariati periodici e giornali: \"ABC\", \"IO\", \"Nuovasociet\u00e0\", \"Pianeta\", \"Radiocorriere\", \"Il Collezionista\". Suoi disegni compaiono su \"l'Unit\u00e0, La Stampa, Stampa Sera, Paese Sera.\"\nSi dedica, a partire dagli anni '70, quasi esclusivamente alla satira politica e realizza centinaia di vignette, e manifesti, per i giornali sindacali della CGIL.\nPartecipa a numerose mostre collettive, in Italia e all'estero, ricevendo anche riconoscimenti e premi, espone in mostre personali a Carpi e Torino.\nCon Dino Aloi ha curato, per Feltrinelli, nel 1991 il libro \"Un Lavoro Da Ridere: Antologia Della Satira Del Movimento Operaio Dall'Ottocento a Oggi \", nel quale vengono raccolte le vignette a carattere sindacale comparse nei periodici italiani dalla met\u00e0 dell'800.\nAncora con Dino Aloi, dal 1994, cura il Premio intitolato a Giorgio Cavallo per la satira e l'umorismo, per conto della citt\u00e0 di Moncalieri.\nNel 2007 collabora alla realizzazione della mostra \"Ludere et ledere\" (Umorismo grafico e satira politica) tenutasi a Bergamo.\nNel 2008 alla mostra \"Il sorriso graffiato\" ( Fascismo e antifascismo nel disegno satirico dalla grande guerra alla Costituzione) tenutasi al Castello di Ussel a Chatillon in Valle d'Aosta.\nNel 2010 alla mostra \"Dalla Storia alla Satira\" (Cronache ed eventi in caricatura da Cavour ad Andreotti) tenutasi all'Archivio di Stato di Torino.\nNel 2010, insieme a Dino Aloi, pubblica \"Umoristi in Piemonte\" (Dizionario di autori e riviste per sorridere e graffiare dal 1848 ad oggi).\nNel 2011 collabora alla realizzazione della mostra \"La donna immaginata. L'immagine della donna\" tenutasi a Torino. Nel 2013, sempre con Dino Aloi, realizza la mostra \"Casimiro Teja. Sulla vetta dell'umorismo\" e il relativo catalogo contiene la pi\u00f9 dettagliata biografia del grande caricaturista torinese realizzata sino ad oggi.\nEspone frequentemente in mostre collettive.\nNel 20217 realizza per l'Istituto piemontese Antonio Gramsci la mostra \"Le vignette di Gramsci\" dove vengono esposte le vignette apparse su l\"'Ordine nuovo\". Nel 2019 pubblica con le Edizioni Neos il libro \"Lo Sputasentenze\", una raccolta di 583 aforismi e pensieri vari presentata da Bruno Gambarotta, ed espone 50 vignette senza parole in una mostra personale allo Spazio Mouv' di Torino.\nNel 2021 ha edito, per le edizioni \"Il Pennino\", il volume \"Contributo per una bibliografia dei periodici satirici e umoristici del Piemonte e della Valle D'Aosta. 1847 - 1998.\"\nCollabora, o ha collaborato, con pubblicazioni su Internet come \"\"Cipes Piemonte\", \"Buduar\", \"Nuovasociet\u00e0\",\"Ossigeno per l'informazione\", \" Il Foglio Letterario\", \" VicenzaPi\u00f9\", \"CiaLiguria\", \"Il Torinese\", \"Torinofan\", \"Aostacronaca\", \"FormatRieti\" , \"Pagina 21\"e \"Tellusfolio\".\" \nHa pubblicato, ad oggi, oltre 3500 vignette.\nNote.\nPROFESSIONE UMORISTA - Storia della caricatura italiana a cura di Gec e Isca - Visual 1977"}
{"id": "1380436", "revid": "287204", "url": "https://it.wikipedia.org/wiki?curid=1380436", "title": "Pentraeth", "text": "Pentraeth \u00e8 un villaggio dell'isola dell'Anglesey (\"Ynys M\u00f4n\"), nel Galles del nord. Si trova nei pressi di Traeth Coch (una baia) ed \u00e8 attraversato dal piccolo fiume Afon Nodwydd. L'antico nome del villaggio era \"Llanfair Betws Geraint\". Nel 1170 vi si svolse una battaglia quando Hywel ab Owain Gwynedd giunse con un esercito raccolto in Irlanda con l'intento di reclamare una parte del regno del Gwynedd dopo la morte del padre Owain Gwynedd, ma fu sconfitto e ucciso dai suoi fratellastri Dafydd e Rhodri.\nNel 1859, Charles Dickens si ferm\u00f2 qui durante un suo viaggio come giornalista per \"The Times\". Il villaggio ha una squadra di calcio, il Pentraeth F.C., che gioca nell'Anglesey League e che ha vinto la Megan Cup 2005/06."}
{"id": "1380440", "revid": "767487", "url": "https://it.wikipedia.org/wiki?curid=1380440", "title": "Yacas", "text": "Yacas \u00e8 un Computer Algebra System (CAS) in grado di eseguire calcoli numerici, simbolici, grafici e altre operazioni correlate. Il nome \u00e8 un acronimo di \"Yet Another Computer Algebra System\". \u00c8 scritto in C++.\nRilasciato sotto la GNU General Public License, Yacas \u00e8 free software.\nYACAS \u00e8 un facile CAS per scopi non specializzati, \u00e8 un programma per il calcolo numerico o il calcolo simbolico. Usa un suo linguaggio di programmazione interno, interpretato, per la manipolazione simbolica di funzioni matematiche. Il sistema \u00e8 pubblicato assieme ad una libreria di funzioni di base, consentendo facilmente di estendere le libreria con nuovi algoritmi. Yacas possiede una estesa documentazione riguardante linguaggi, funzionalit\u00e0 e scripting (algoritmi).\nYacas crea semplici input e output in ASCII o in OpenMath, o interattivamente o in batch mode.\nDifetti.\nLa funzione N() di Yacas restituisce un numero in notazione non-scientifica.\nEsempio:\nCalculating e^123.456 returns\nLa convenzione invece richiederebbe che il risultato fosse espresso come 4.132944352e53"}
{"id": "1380443", "revid": "767487", "url": "https://it.wikipedia.org/wiki?curid=1380443", "title": "Charles Langbridge Morgan", "text": "Biografia.\nDopo aver effettuato gli studi presso un collegio navale si laure\u00f2 in storia all'Universit\u00e0 di Oxford. \nSi arruol\u00f2 nella Marina militare britannica, svolgendo servizio attivo nell'Oceano Atlantico e nel [mar della Cina. Dopo una breve pausa riprese il servizio militare allo scoppio della Prima guerra mondiale e fu fatto prigioniero nella battaglia di Anversa. \nDopo essere stato nominato Presidente della Societ\u00e0 Drammatica del Teatro all'Universit\u00e0 di Oxford, dal 1921 lavor\u00f2 presso il \"Times\" nella qualit\u00e0 di critico teatrale. \nDel 1929 \u00e8 la pubblicazione del romanzo \"Ritratto in uno specchio\" (Portrait in a Mirror), al quale seguirono altre opere che lo consacrarono come autore di successo negli ambienti letterari europei. \nMorgan fu nuovamente in servizio presso l'Ammiragliato Britannico durante l'ultimo conflitto mondiale.\nPremi letterari.\nL'attivit\u00e0 letteraria di Morgan \u00e8 stata coronata da prestigiosi premi letterari inglesi, quali \"Femina\", Hawthornden Prize e il James Tait Black Memorial Prize."}
{"id": "1380444", "revid": "152584", "url": "https://it.wikipedia.org/wiki?curid=1380444", "title": "Leopoldo Hohenzollern", "text": ""}
{"id": "1380447", "revid": "11539923", "url": "https://it.wikipedia.org/wiki?curid=1380447", "title": "Opengl", "text": ""}
{"id": "1380463", "revid": "15756", "url": "https://it.wikipedia.org/wiki?curid=1380463", "title": "Federici (famiglia)", "text": "I Federici (latino: \"de Fedricis\" o \"de Federicis\") furono un'importante famiglia ghibellina della Valle Camonica. Tra il 1458 e il 1697 dei membri di questa famiglia hanno ricoperto per 54 volte la carica di \"Sindaco\" della Comunit\u00e0 di Valle Camonica.\nStoria.\nDon Alessandro Sina fa risalire l'origine della famiglia ad un conte longobardo del Sacro Palazzo di Bergamo, Gisalberto dei Gisalbertini di Bergamo, vissuto nel X secolo. Da lui discenderebbero in primo luogo le famiglie Martinengo, Gambara, Caleppio Brusati, Maffei o Maffeis, Cattanei.\nIl Guerrini avanzata l'ipotesi che la famiglia Brusati, guelfa, scissa da rivalit\u00e0 interne, si fosse divisa in due rami, di cui uno guidato da un certo Lanfranco, che prese il nome di Federici dalla sua simpatia ghibellina verso Federico Barbarossa.\nEssi presero potere nei dintorni di Darfo, mentre i Brusati rimarranno infeudati nelle zone circostanti il lago d'Iseo, finch\u00e9 nel 1331 venderanno tutti i loro beni agli ormai potentissimi parenti ghibellini.\nIn un documento del XIII secolo vi \u00e8 riportato per la prima volta il nome Federici: esso \u00e8 un atto nel quale viene stabilito che \"le isole nell'Oglio nella giurisdizione della Corte di Darfo appartenessero per un terzo ai Signori, per due terze parti dai Vicini di Montecchio e di Darfo\" concluso nel prato di Santa Maria in Ronco, sottoscrissero i Signori: Alberto fu Filippo di Niardo, Viscardo Brusati di Breno, Ottonello di Berzo, Maifredo di Esine e Lanfranco, che \u00e8 detto capo dei Federici (\"qui diciutur caput Federicorum\").\nNel 1230 i Federici sono detti di Montecchio (\"Monticulum\"), luogo da cui inizieranno la loro espansione prima a Gorzone e poi ad Erbanno, dove si trasferiranno in pianta stabile a partire dal 1291.\nNel 1287 Federici e Celeri guidano la grande ribellione camuna contro il comune di Brescia; il 20 novembre 1288 Brescia emette un bando contro tutti i Federici, promettendo una taglia di 500 lire per ogni membro ucciso, 1000 per il castello di Montecchio e 500 per quelli di Breno e di Cimbergo. In quest'anno venne distrutto il castello di Gorzone.\nLa situazione venne risolta dall'intervento di Matteo Visconti, Capitano di Milano, chiamato come arbitro da entrambe le parti. I Federici ottennero protezione, la riconsegna dei loro castelli ed un risarcimento di 2.300 lire imperiali in \"bonae monetae Brixiae\"(7 febbraio 1292).\nXIV secolo.\nNel 1331 Zanone, detto \"Mastaio\" e Ziliolo figli di Bojaco Federici di Gorzone acquistano da Girardo Brusati tutti i beni e i diritti che quest'ultimo aveva ad Artogne.\nPasino Federici (1339-1355), appoggiandosi ai poteri dei Visconti di Milano, si insedia in Edolo ed in tutta l'alta valle, con il preciso scopo di assumere il controllo dei passi di montagna e delle vie di comunicazione.\nDal 1342 inizia l'amministrazione della rocca di M\u00f9 per il vescovado di Brescia, ma gi\u00e0 nel 1345 il vescovo Lambertino si lamenta della gestione dei beni ecclesiastici.\nL'11 dicembre 1355 il vescovo di Brescia, a seguito della rinuncia fatta da Durando Ayardi, investe \"iure feudi\" dei diritti di decime e relativi proventi nei territori di Monno, Edolo, M\u00f9 e Nadro, Pasino del fu Girardo Federici..\nDal 1361, sotto l'incitamento di Bernab\u00f2 Visconti, i figli di Pasino, Giovanni e Goffredo, iniziano una serrata lotta contro i guelfi della media Val Camonica.\nIl 31 dicembre 1397 i Federici firmano la Pace di Breno.\nXV secolo.\nNel 1403 Caterina Visconti affida i possedimenti confiscati agli Antonioli di Grevo a Giacomo detto Macagno dei Federici di Angolo, in compenso dei molti anni passati al servizio del Duca di Milano.\nIl 25 dicembre 1410 Giovanni e Girardo Federici stermineranno la famiglia Nobili nell'episodio conosciuto come l\"'eccidio di Lozio\".\nIl 9 aprile 1411 Giovanni Federici viene ricompensato da Giovanni Maria Visconti di Milano con la \"Contea di Edolo e Dalegno\", separata dalla Comunit\u00e0 di Valle Camonica.\nViene anche concesso alla famiglia di fregiarsi della mezza aquila (\"Media Aquila\") imperiale in campo d'oro, accostata allo stemma famigliare rappresentato da tre bande trasversali scaccate di bianco e d'azzurro.\nGiovanni abit\u00f2 nel castello di Vezza d'Oglio (\"habitans Vezie\"), Girardo nel castello di M\u00f9.\nNel 1412 Giacomo Federici, figlio di Giovanni, viene infeudato dal principe vescovo di Trento nel Castello di San Michele in Ossana.\nNel 1415 Giovanni muore e lascia la contea ai sette figli, conosciuti alternativamente come \"Conti di M\u00f9\" o \"Conti di Vezza\". Essi sono: Antonio, Lanfranco, Bertolasio, Alberto detto Bettinzone, Marco, Giacomo e Pasino.\nNel 1428 il castello di Montecchio viene occupato da Francesco Bussone, Conte di Carmagnola, e diroccato in nome di Venezia.\nNello stesso anno all'interno degli Statuti di Valle Camonica approvati dalla Serenissima i Federici ottengono 2 posti fissi tra i 96 membri del \"Consiglio generale\" provenienti da tutte le comunit\u00e0 della valle, ed un seggio nel consiglio degli 11 \"Ragionati aggiunti\", che rappresentava i Pievanati.\nNel 1423 Filippo Maria Visconti concede ai Federici l'esenzione dell'erario ducale. Il documento riporta che la famiglia sar\u00e0 immune alle \"scuffie\", poich\u00e9 essa era \"solita goderne\" per la sua condizione di \"estrema povert\u00e0\".\nIl 5 luglio 1428 Giacomo Federici figlio di Giovanni riceve una ducale dal \"Capitanio di Valle\" Barbarigo con la quale pu\u00f2 trasferire ad Ossana, in Val di Sole, tutti i suoi beni camuni.\nIl 10 aprile 1438 i Federici, riunitisi nel castello di Gorzone, danno procura a Comincino ed Alberto di andare al convegno ghibellino a Chiari e porsi come alleati dei Visconti.\nNel 1444 il conte Damiolo Federici di Teglio, presumibilmente a causa di uno sgarbo ricevuto, scende con un gruppo di fedeli a Sonico saccheggiando la casa del cugino. Ripasser\u00e0 il passo dell'Aprica con una somma pari a 4424 ducati.\nNel 1496 l'imperatore Massimiliano I viene albergato in Vezza da Bertoldo Federici, che per le eccessive spese che dovette contrarre dovette aumentare le decime che aveva su molte comunit\u00e0 della valle.\nIl loro potere venne a decadere sotto il governo della Serenissima, a cui dovettero adattarsi con vicende altalenanti a partire dal 1428, che obblig\u00f2 le potenti famiglie camune ad abbandonare le loro rocche ed i loro privilegi.\nSecoli successivi.\nTra il 1509 e il 1517 la Valcamonica \u00e8 sotto il controllo di Luigi XII re di Francia, a seguito della Lega di Cambrais.\nSono ricordati i \"traditori\", chiamati cos\u00ec gi\u00e0 al tempo, che tentarono di strappare la Valcamonica e consegnarla al castello francese di Tirano: Filippo Pietro ed Antonio Federici di Edolo, Giovanni Franceschini di Vezza, Giovanni Tabachini dell'Aprica, il Motti del Buso e Rona suo fratello, tutti quelli della famiglia Antonioli di Monno e alcuni di Saviore. Il patto, stipulato in casa di Filippo Federici il 24 maggio 1509, permette al duca di Tirano Giacomo Trivulzio, che si faceva chiamare \"Dux Gallorum\", di occupare la Valcamonica.\nIl territorio torner\u00e0 sotto il controllo veneto con la pace di Noyon, nel 1512, grazie anche allo stato dei Grigioni, si scacciarono i francesi dalla Valtellina.\nNel 1516 Filippo Federici ospita l'imperatore Massimiliano I (fatto gi\u00e0 accaduto anche nel 1495).\nNel 1610 Giovanni da Lezze elenca 52 \"fuochi\" dei Federici in Valle Camonica.\nPadre Gregorio Brunelli elenca i Sindaci dal 1458 al 1692, e si pu\u00f2 notare come compaia ben 49 volte il cognome Federici e 11 volte quello degli Alberzoni di Breno, a dimostrazione di quanto fossero importanti queste famiglie nelle vicende della Valle.\nNel 1761 negli ordini di Pier Andrea Capello si legge che ci sono gravi difficolt\u00e0 nel reperire rappresentanti dei Federici per i Consigli di Valle, ove essi avevano da accedere per diritto.\nLa potente famiglia, ormai in decadenza, si stabilisce tra la nobilt\u00e0 di Brescia.\nRami della famiglia.\nI Federici sono ricordati come \"prolifici\", in quanto furono una famiglia numerosissima che si divise in vari ceppi, tra cui:\nStemma.\nLo stemma, antecedente al 1411 era:\nPer il ramo che ricevette il titolo di Conte si aggiunse la mezz'aquila imperiale:\nIl bando del 1288.\nTesto del bando del 28 ottobre 1288, emesso dal Comune di Brescia a seguito della grande ribellione camuna del 1287, causata dalla decisione presa tra Venezia e Brescia di non far passare il sale attraverso la Val Camonica (per punire precedenti ribellioni).\nI Federici e lo \"ius primae noctis\".\nNell'alta Valle Camonica si tramanda la leggenda che la famiglia Federici avesse goduto dello ius primae noctis. A Sonico si racconta che, alla fine del matrimonio di un certo Adamini, mentre si recava alla propria casa con la sua novella sposa, venisse fermato dal feudatario del luogo, fermamente deciso a riscuotere il suo diritto.\nAdamini dunque, preparato alla situazione, avrebbe estratto l'archibugio e con un colpo diretto avrebbe colpito il nobile, pronunciando la frase \"t'ho pag\u00e0t\", che in dialetto camuno significa \"ti ho pagato\". Per questo motivo alla famiglia Adamini rimase il soprannome \"Pagocc\"."}
{"id": "1380470", "revid": "339392", "url": "https://it.wikipedia.org/wiki?curid=1380470", "title": "Aeroporto internazionale Osvaldo Vieiro", "text": ""}
{"id": "1380474", "revid": "110310118", "url": "https://it.wikipedia.org/wiki?curid=1380474", "title": "Lento Violento Man - La musica che pesta", "text": "Lento Violento Man - La musica che pesta \u00e8 una compilation prodotta da Gigi D'Agostino. \u00c8 stata dapprima distribuita durante il live alla discoteca Altromondo di Rimini il 20 luglio 2007 e, in seguito, fatta uscire il 27 e 28 luglio 2007, in tutti i negozi di dischi. La compilation \u00e8 divisa in due cd da 19 tracce, non mixate, ciascuno. Gigi D'Agostino ha proposto, a breve distanza da Lento Violento... e altre storie, un altro lavoro caratterizzato dal suo genere: il lento violento.Quasi tutti i brani contenuti nei cd hanno sonorit\u00e0 molto lente, grezze e contraddistinte da una cassa molto presente e dura. Alternativamente il dj torinese ha inserito anche alcuni pezzi \"pi\u00f9 tranquilli\" e melodici. Molte canzoni hanno fatto da cornice ai numerosissimi live di Gigi D'Agostino nelle discoteche di tutta Europa e sono state riproposte per la prima volta al grande pubblico, anche se sono, prevalentemente, inizialmente nate come brevi campionari utili fra un mixaggio e l'altro ai live. La maggior parte dei brani \u00e8 stata prodotta con lo pseudonimo di Lento Violento Man; nella compilation Gigi D'Agostino si \u00e8 avvalso della collaborazione di Mr. Dendo, dei Moto Remoto e di Zeta Reticuli, che hanno firmato alcuni pezzi, senza scordare i collaboratori di fiducia Luca Noise e DJ Pandolfi, il quale ha contribuito anche al progetto Ultramax."}
{"id": "1380477", "revid": "208208", "url": "https://it.wikipedia.org/wiki?curid=1380477", "title": "Katherine MacColl", "text": ""}
{"id": "1380479", "revid": "124236497", "url": "https://it.wikipedia.org/wiki?curid=1380479", "title": "Ant\u00f3nio Oliveira", "text": "Carriera.\nCalciatore.\nCalcisticamente cresciuto nelle giovanili del Porto, Oliveira ha debuttato in prima squadra nel 1970 e vi \u00e8 rimasto fino al 1980, fatta eccezione per una breve parentesi in Spagna con la maglia del Betis; successivamente ha militato nel Penafiel, nello Sporting Lisbona e nel Mar\u00edtimo.\nOliveira \u00e8 stato eletto calciatore portoghese dell'anno nel 1978, nel 1981 e nel 1982.\nAllenatore.\nOliveira \u00e8 stato il commissario tecnico della nazionale portoghese dal 1994 al 1996 e, di nuovo, dal 2000 al 2002. Alla guida dei lusitani ha disputato il Campionato europeo 1996, in cui \u00e8 stato eliminato ai quarti di finale dalla Repubblica Ceca, e il Campionato mondiale 2002, in cui non \u00e8 riuscito a superare un girone formato da Corea del Sud, Polonia e Stati Uniti.\nIn carriera ha allenato anche Vit\u00f3ria Guimar\u00e3es, Acad\u00e9mica, Gil Vicente, Braga, Porto, Betis ed Al-Faisaly; con il Porto ha vinto due campionati portoghesi, peraltro consecutivamente (1996-1997, 1997-1998), ed una Coppa di Portogallo (1997-1998)."}
{"id": "1380487", "revid": "177641", "url": "https://it.wikipedia.org/wiki?curid=1380487", "title": "Catherine Mary Hicks", "text": ""}
{"id": "1380488", "revid": "1543377", "url": "https://it.wikipedia.org/wiki?curid=1380488", "title": "Celecoxib", "text": "Il celecoxib (durante la fase sperimentale noto anche con la sigla SC-58635) \u00e8 un farmaco anti-infiammatorio non steroideo (FANS) appartenente alla famiglia degli inibitori selettivi della COX-2. I dati dei primi studi sperimentali indicavano che celecoxib riduce il dolore e i segni dell'artrite su modelli animali in modo pi\u00f9 efficace dell'indometacina.\nIl farmaco \u00e8 dotato di propriet\u00e0 antinfiammatoria e analgesica. Il farmaco \u00e8 una molecola della ricerca Searle e in Italia \u00e8 venduto dalla societ\u00e0 farmaceutica Pfizer Italia con il nome commerciale di Celebrex, nella forma farmaceutica di capsule rigide contenenti 100\u00a0mg o 200\u00a0mg di principio attivo.\nFarmacodinamica.\nCelecoxib \u00e8 un inibitore selettivo della ciclo-ossigenasi-2 (COX-2): l'affinit\u00e0 per la COX-2 \u00e8 di circa 375 volte maggiore che per la COX-1. La molecola pu\u00f2 essere assunta per via orale e, ai dosaggi usuali, non presenta praticamente un effetto inibitorio clinicamente significativo sulla COX-1. La ciclo-ossigenasi-2 \u00e8 l'isoforma dell'enzima ed \u00e8 indotta in risposta a stimoli pro-infiammatori. \u00c8 questa la forma che si ritiene che sia principalmente responsabile della sintesi dei prostanoidi (prostaglandine, trombossani e prostacicline), i quali causano dolore, infiammazione e febbre. \nCelecoxib riduce la formazione della prostaciclina sistemica (e forse anche di quella endoteliale) ma non agisce sul trombossano piastrinico, pertanto risulta privo di effetti sull'aggregazione piastrinica e quindi sul tempo di sanguinamento.\nFarmacocinetica.\nDopo somministrazione orale celecoxib \u00e8 ben assorbito dal tratto gastrointestinale e raggiunge la concentrazione plasmatica massima (Cmax) dopo circa 2-4 ore dalla assunzione. La contemporanea assunzione di cibo, specialmente un pasto ricco di grassi, ne ritarda l'assorbimento di circa 1 ora. Il legame con le proteine plasmatiche \u00e8 pari a circa il 97%. Il farmaco presenta un'emivita di circa 8-12 ore. Nell'organismo celecoxib \u00e8 metabolizzato principalmente dal citocromo P450 2C9 (CYP2C9). L'attivit\u00e0 di CYP2C9 appare ridotta nei soggetti con polimorfismi genetici. I principali metaboliti dosabili in circolo sono farmacologicamente inattivi. I pazienti con alterazione della funzionalit\u00e0 epatica di tipo moderato presentano un incremento sia della Cmax sia dell'area sotto la curva (AUC). Precauzionalmente in questa categoria di soggetti il trattamento deve essere incominciato con un dosaggio dimezzato rispetto a quello usuale.\nUsi clinici.\nIl farmaco viene utilizzato nel trattamento sintomatico di patologie infiammatorie croniche quali l'osteoartrite, l'artrite reumatoide e la spondilite anchilosante.\nIl farmaco viene anche impiegato nel trattamento del dolore postoperatorio, nella gotta acuta, nella dismenorrea, nell'episiotomia e nel dolore post-partum, in numerosi disturbi muscoloscheletrici, e nei dolori di varia natura.\nCelecoxib \u00e8 considerato un farmaco a basso effetto lesivo gastro-intestinale ed \u00e8 stato originariamente destinato ad alleviare il dolore in quei pazienti a rischio di effetti avversi gastrointestinali in caso di trattamento con i FANS tradizionali. \nVerosimilmente non vi \u00e8 alcun vantaggio nel ricorrere a celecoxib rispetto ai FANS convenzionali per trattamenti antidolorifici di breve periodo o per il sollievo dal dolore acuto. Fanno eccezione quei pazienti in cui l'aspirina oppure i FANS non selettivi determinano reazioni di tipo orticarioide.\nEffetti collaterali e indesiderati.\nEffetti avversi cardiovascolari.\nIn corso di trattamento con celecoxib tra gli eventi avversi che si possono verificare con maggiore frequenza si segnala l'ipertensione arteriosa, l'infarto del miocardio, l'ictus cerebrale e lo scompenso cardiaco. Tali eventi sono segnalati in particolare in due studi clinici sulla prevenzione della poliposi, in soggetti trattati con dosi giornaliere di 400\u00a0mg di celecoxib. Il primo di questi studi, denominato APC (Adenoma Prevention with Celecoxib), aveva come scopo la valutazione dell'efficacia di celecoxib nella prevenzione del cancro del colon-retto. Lo studio si conclude affermando che \"celecoxib \u00e8 un agente efficace per la prevenzione degli adenomi colorettali, ma, a causa di possibili eventi cardiovascolari, non pu\u00f2 essere raccomandato di routine per questa indicazione\".\nNello studio PreSAP (Prevention of Spontaneous Adenomatous Polyps) si conferma che celecoxib riduce l'incidenza di adenomi colorettali entro tre anni dopo una polipectomia, ma si segnala anche che gravi eventi cardiovascolari si sono verificati nel 2,5% dei soggetti trattati con celecoxib contro l'1,9% dei soggetti che assumevano placebo.\nNei due studi combinati (APC e PreSAP) complessivamente 83 pazienti sono andati incontro a morte cardiovascolare, infarto miocardico non-fatale, ictus non-fatale o insufficienza cardiaca. La tendenza a un aumento dose-correlato degli eventi cardiovascolari e della pressione del sangue fa ipotizzare che probabilmente dosi inferiori o trattamenti pi\u00f9 brevi possano associarsi a un minor rischio cardiovascolare.\nEffetti gastrointestinali.\nCelecoxib pu\u00f2 determinare la comparsa di eruttazione, dispepsia, disfagia, stomatite, vomito, flatulenza, dolore addominale, diarrea oppure costipazione, gastrite, ulcerazioni duodenali, gastriche, esofagee, intestinali e del colon, emorragia e perforazione gastrointestinale nonch\u00e9 colite e aggravamento di pregresse coliti.\nLo studio CLASS (Celecoxib Long-term Arthritis Safety Study) nel 2000 concludeva affermando che celecoxib, a dosaggi superiori a quelli clinicamente e normalmente necessari, era associato a una minore incidenza di ulcere sintomatiche del tratto gastrointestinale e di complicanze da ulcera (sanguinamento, perforazione, ostruzione) rispetto ai FANS a dosaggi standard. I risultati dello studio erano a 6 mesi e lo studio era stato finanziato dalla societ\u00e0 Pharmacia produttrice di celecoxib. Un articolo del Washington Post, nell'agosto 2001, e due lettere pubblicate in JAMA nel novembre 2001, richiamarono l'attenzione sul fatto che le informazioni complete (studi a 12 mesi) a disposizione della Food and Drug Administration sembravano contravvenire queste conclusioni.\nIl lavoro originario fu ampiamente criticato da studiosi indipendenti (non in conflitto di interessi e le cui ricerche non erano finanziate da Pharmacia) e le argomentazioni di costoro costrinsero gli stesori del lavoro scientifico a negare di aver voluto indurre in errore la comunit\u00e0 scientifica sulle conclusioni dello studio. Le giustificazioni addotte non impedirono ad altri ricercatori di affermare che i risultati dello studio erano irrimediabilmente compromessi da problemi e modifiche apportate al protocollo di studio originario.\nAltri effetti.\nAltri effetti collaterali relativamente comuni sono rappresentati dalla insonnia, capogiro, tosse e dispnea, rash cutaneo, prurito e orticaria. Similmente ad altri farmaci inibitori della sintesi delle prostaglandine, in alcuni pazienti si riscontra tendenza alla ritenzione di liquidi ed edema periferico.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota verso il principio attivo oppure uno qualsiasi degli eccipienti. \n\u00c8 inoltre controindicato nella grave insufficienza epatica (punteggio Child-Pugh \u226510), in caso di ulcera peptica attiva o emorragia gastrointestinale in atto, nella insufficienza cardiaca congestizia.\nCelecoxib e rischio cardiovascolare.\nDa alcuni anni \u00e8 noto che celecoxib e altri inibitori delle COX-2 sono in grado di sopprimere la formazione di prostaglandina I(2) in volontari in buona salute. \nLa \"prostaglandina I(2)\" \u00e8 il prodotto predominante della cicloossigenasi a livello dell'endotelio. La prostaglandina I(2) inibisce l'aggregazione piastrinica, determina vasodilatazione e, in vitro, previene la proliferazione delle fibrocellule muscolari lisce vascolari.\nMentre in un primo momento si riteneva che la prostaglandina I(2) derivasse prevalentemente dalla azione della COX-1, successive ricerche hanno permesso di determinare che \u00e8 in realt\u00e0 la COX-2 la principale fonte di produzione di tale sostanza.\nGli effetti della prostaglandina I(2) sono contrastati dal \"trombossano A(2)\", il prodotto pi\u00f9 importante della COX-1 a livello piastrinico.\nIl trombossano A(2) determina vasocostrizione, aggregazione piastrinica e proliferazione vascolare.\nPoich\u00e9 celecoxib e gli altri inibitori delle COX-2 non contrastano la produzione di trombossano A(2) ma solo quella della prostaglandina I(2) i coxib potrebbero predisporre i pazienti che li assumono a un aumentato rischio di infarto del miocardio e di ictus cerebrale.\nUn singolo meccanismo, l'inibizione della produzione di prostaglandina I(2) potrebbe cio\u00e8 portare a un incremento della pressione arteriosa, accelerare l'aterogenesi, e predisporre i pazienti in trattamento con anti COX-2 a una risposta trombotica esagerata a seguito della rottura di una placca aterosclerotica.\nDegli studi APC (Adenoma Prevention with Celecoxib) e PreSAP (Prevention of Spontaneous Adenomatous Polyps) e dell'aumentato rischio cardiovascolare si \u00e8 gi\u00e0 detto nella sezione effetti collaterali.\nNello studio VIGOR (Vioxx Gastrointestinal Outcomes Research), basato su rofecoxib, \u00e8 stato invece dimostrato che il tasso di gravi eventi gastrointestinali si dimezzava grazie al trattamento con anti COX-2, ma nel contempo si osservava un incremento di un fattore di cinque nell'incidenza di infarto miocardico.\nNello studio CLASS (Celecoxib Long-term Arthritis Safety Study), celecoxib \u00e8 stato invece confrontato con ibuprofene o diclofenac. Anche in questo studio i tassi annualizzati di infarto miocardico si dimostravano significativamente superiori rispetto a un gruppo placebo di controllo.\nUna recente review afferma che pur con tutti i limiti degli studi fin qui effettuati, sembra che vi sia un aumentato rischio cardiovascolare nei pazienti trattati sia con FANS non selettivi (maggiore con diclofenac rispetto a naprossene) sia con inibitori selettivi della COX-2 (rischio cardiovascolare pi\u00f9 elevato con rofecoxib rispetto a celecoxib), in particolare nei pazienti ad alto rischio. \nPer questo motivo la Food and Drug Administration ha ritenuto di avvertire i medici sottolineando il potenziale aumento del rischio di eventi cardiovascolari associati al loro uso e invitando a un'attenta valutazione del rapporto rischio/beneficio e all'uso estremamente cauto nei pazienti con fattori di rischio cardiovascolare."}
{"id": "1380498", "revid": "599013", "url": "https://it.wikipedia.org/wiki?curid=1380498", "title": "Sacrario militare di Pocol", "text": "Il sacrario militare di Pocol (detto anche ossario di Pocol) sorge a quota 1.535 m s.l.m., presso la SS 48 delle Dolomiti Cortina-Passo Falzarego, in localit\u00e0 Pocol a pochi chilometri da Cortina d'Ampezzo.\nStoria.\nIl sacrario, progettato dall'ingegnere Giovanni Raimondi e la cui costruzione venne terminata nel 1935, \u00e8 costituito principalmente da una massiccia torre quadrangolare in pietra, che svetta su Pocol ed \u00e8 ben visibile da tutta la Valle d'Ampezzo. Conserva le ossa di 9.707 caduti italiani (tra cui anche quelle del generale Antonio Cantore, morto nel 1915 sulle Tofane, e quelle del tenente Francesco Barbieri, del 7\u00ba Reggimento Alpini, caduto presso Costabella), di cui 4.455 rimasti ignoti, e di altri 37 caduti austro-ungarici noti. Al piano superiore si trovano le tombe di altre due medaglie d'oro al valor militare: quella del cap. Riccardo Bajardi (caduto a Cima Sief) e quella del ten. Mario Fusetti (caduto in Sass de Stria il cui corpo non fu mai ritrovato).\nNel 1932 furono trasferiti qui alcuni soldati italiani che prima erano stati sepolti al cimitero austro-ungarico di Brunico e al cimitero austro-ungarico Burg di San Candido."}
{"id": "1380499", "revid": "486946", "url": "https://it.wikipedia.org/wiki?curid=1380499", "title": "...E tu vivrai nel terrore - L'aldil\u00e0", "text": ""}
{"id": "1380503", "revid": "278830", "url": "https://it.wikipedia.org/wiki?curid=1380503", "title": "Killing birds", "text": ""}
{"id": "1380505", "revid": "57342", "url": "https://it.wikipedia.org/wiki?curid=1380505", "title": "Sergio Donadoni", "text": "Biografia.\nFiglio di Eugenio Donadoni, si laure\u00f2 all'Universit\u00e0 di Pisa dove fu anche allievo della Scuola normale superiore di Pisa, discutendo la propria tesi nel 1935 con Annibale Evaristo Breccia. La sua formazione di egittologo fu anche di scuola francese, in quanto egli studi\u00f2 per due anni a Parigi; nel 1948 si perfezion\u00f2 a Copenaghen. Dopo aver ottenuto la cattedra in diverse universit\u00e0, fu nominato professore emerito di \"Egittologia\" all'Universit\u00e0 \"La Sapienza\" di Roma, nonch\u00e9 insegnante all'Universit\u00e0 Libera di Bruxelles. Nel 1975 ottenne il Premio Feltrinelli per l'Archeologia, assegnato dall'Accademia dei Lincei.\nFu membro dell'Accademia Nazionale dei Lincei, dell'Accademia delle Scienze di Torino, della Pontificia Accademia Romana di Archeologia, mentre in Francia fu accademico dell'Acad\u00e9mie des inscriptions et belles-lettres e dell'Institut d'\u00c9gypte.\nCondusse nove spedizioni per conto delle Universit\u00e0 di Roma e Milano nell'ambito della collaborazione internazionale per il salvataggio dei templi egizi dovuto alla creazione della Diga di Assuan; a queste sono da aggiungerne altre quattro organizzate dal Museo Egizio di Torino. Partecip\u00f2 inoltre al salvataggio del Tempio rupestre di Ellesija e a quello di Abu Simbel.\nDal 1958 al 1969 esplor\u00f2 sistematicamente con fini archeologi e architettonici sei siti: Ikhmindi, Farriq, Kuban, Sabagura, Sonki e Tamit, arricchendo di testimonianze e documentazioni la storia della Nubia."}
{"id": "1380510", "revid": "37401", "url": "https://it.wikipedia.org/wiki?curid=1380510", "title": "Hicks", "text": ""}
{"id": "1380514", "revid": "986213", "url": "https://it.wikipedia.org/wiki?curid=1380514", "title": "Stefania di Hohenzollern-Sigmaringen", "text": "Biografia.\nInfanzia ed educazione.\nNata nel castello di Krauchenwies, Stefania era la maggiore delle figlie del principe Carlo Antonio di Hohenzollern-Sigmaringen (1811-1885) e della principessa Giuseppina di Baden (1813-1900). I suoi nonni paterni erano Carlo di Hohenzollern-Sigmaringen (1785-1853) e Maria Antonietta Murat (1793-1847), quelli materni Carlo II di Baden (1786-1818) e Stefania di Beauharnais (1789-1860).\nAveva cinque fratelli, tra i quali si ricordano il principe Leopoldo di Hohenzollern-Sigmaringen (1835-1905), succeduto al padre come capo della famiglia, Carlo (1839-1914), che fu primo re di Romania della famiglia Hohenzollern-Sigmaringen e Maria (1845-1912), che fu contessa delle Fiandre e madre del re Alberto I del Belgio.\nStefania ricevette un'educazione di tipo cattolico.\nQuando la Principessa aveva undici anni, suo padre abdic\u00f2 i suoi diritti al Principato in favore del Re di Prussia e la famiglia si trasfer\u00ec a D\u00fcsseldorf nel palazzo di J\u00e4gerhof, dove Stafania pass\u00f2 tutta la sua giovinezza.\nMatrimonio.\nStefania si spos\u00f2 per procura il 29 aprile del 1858, nella citt\u00e0 di Berlino, con il re Pietro V di Portogallo (1837-1861), figlio della regina Maria II (1819-1853) e del re Ferdinando di Sassonia Coburgo-Gotha (1819-1885), co-regnante assieme alla moglie.\nIl 3 maggio part\u00ec da D\u00fcsseldorf per recarsi ad Ostenda, dove si imbarc\u00f2 sul \"Mindelo\" diretta a Plymouth, in Inghilterra, dove la corvetta \"Bartolomeo Diaz\" l'attendeva per condurla nella sua nuova patria, dove giunse il 17 maggio. Il giorno seguente, il 18 maggio del 1858, nella chiesa \"de S\u00e3o Domingos\" a Lisbona, Stefania si spos\u00f2 con il re Pietro V, diventando cos\u00ec regina consorte di Portogallo. Essi trascorsero la loro luna di miele a Sintra.\nAssieme al marito Stefania fond\u00f2 diversi ospedali e istituzioni caritatevoli, che le diedero un'aura di popolarit\u00e0 tra i portoghesi di tutte le aree politiche e sociali. L\"'Hospital de Dona Estef\u00e2nia\" a Lisbona venne chiamato cos\u00ec in suo onore.\nMorte.\nEntrambi gli sposi morirono pochi anni dopo il loro matrimonio: Stefania solo un anno dopo nel 1859, vittima della difterite, probabilmente contratta durante una visita a Vendas Novas. Pietro rimasto molto afflitto dalla morte prematura della moglie, per la quale provava un grande affetto, mor\u00ec nel 1861 senza essersi risposato. Non avendo avuto figli, gli succedette il fratello minore Luigi (1838-1889) con il nome di Luigi I.\nLe salme di Stefania di Hohenzollern-Sigmaringen e di Pietro V del Portogallo riposano nel Pantheon dei Braganza (Monastero di S\u00e3o Vicente de Fora)."}
{"id": "1380515", "revid": "1543377", "url": "https://it.wikipedia.org/wiki?curid=1380515", "title": "Annibale Evaristo Breccia", "text": "Membro dell'Accademia dei Lincei, \u00e8 stato direttore del Museo Greco-Romano di Alessandria d'Egitto, succedendo nel 1904 a Giuseppe Botti; negli anni Trenta dovette abbandonare, a causa di una grave malattia, la direzione e i suoi scavi archeologici, affidandoli all'allievo Sergio Donadoni; fu anche docente di \"Antichit\u00e0 e Storia Greca e Romana\" presso l'Universit\u00e0 di Pisa, di cui divenne peraltro Magnifico Rettore fra il 1939 ed il 1941.\nIl carteggio completo delle sue lettere, dei manoscritti e delle lastre fotografiche venne donato nel 1967 dalla moglie Paolina Salluzzi all'universit\u00e0 pisana, costituendo oggi parte delle Collezioni Egittologiche universitarie; l'archivio completo \u00e8 consultabile anche in Rete. "}
{"id": "1380520", "revid": "107203367", "url": "https://it.wikipedia.org/wiki?curid=1380520", "title": "BlueBob", "text": "BlueBob \u00e8 un album scritto ed eseguito da David Lynch e John Neff. Due pezzi contenuti nell'album, \"Mountains Falling\" e \"Go Get Some\", sono stati utilizzati come colonna sonora del film di Lynch \"Mulholland Drive\".\nPer la canzone \"Thank You, Judge\" \u00e8 stato girato un videoclip da David Lynch in cui sono presenti Naomi Watts, Eli Roth, Lynch e Neff."}
{"id": "1380521", "revid": "1573940", "url": "https://it.wikipedia.org/wiki?curid=1380521", "title": "Aglaophenia", "text": "Aglaophenia \u00e8 un genere della classe degli Idrozoi (Cnidari) che comprende animali coloniali a forma di polipo.\nDescrizione.\nGli idroidi appartenenti al genere \"Aglaophenia\" sono organizzati in colonie rette monopodiali a crescita distale, unite da una spessa idroriza. Formano colonie a forma di \u201cpiuma\u201d di dimensioni variabili, ma nell'ordine di pochi centimetri. Ciascuna \"piuma\" \u00e8 chiamata \"cormoide\" ed \u00e8 formata da un \"idrocaule\" principale eretto che, in \"A. acacia\", \"A. parvula\", \"A. tubiformis\", \"A. elongata\", pu\u00f2 ramificarsi. Dall'idrocaule di ciascuna piumetta originano una serie di idrocladi alternati e non ramificati che contengono un numero variabile di cormidi.\nOgni singolo individuo \u00e8 rivestito da una teca solida costituita da Chitina con funzione di protezione.\u00c8 attualmente in fase di approfondimento l'associazione simbiotica che si instaura tra alcune specie di \"Aglaophenia\" con dei batteri luminosi Gram negativi riconducibili ai generi \"Vibrio\" e \"Photobacterium\" .\nTassonomia.\nGli idroidi del genere \"Aglaophenia\" sono stati classificati per la prima volta come un gruppo tassonomico separato probabilmente da Allman (1883) e sembra che non abbiano mai raggiunto il rango di famiglia fino a quando Broch (1910) non ha introdotto il nome \"Aglaopheniidae\". Recentemente alcuni autori (Bouillon, 1985) hanno elevato il rango della sottofamiglia a famiglia.\nNella famiglia \"Aglaopheniidae\", il genere \"Aglaophenia\" appare essere, dal punto di vista evolutivo, il pi\u00f9 recente."}
{"id": "1380525", "revid": "212348", "url": "https://it.wikipedia.org/wiki?curid=1380525", "title": "Ossario di Pocol", "text": ""}
{"id": "1380526", "revid": "1507870", "url": "https://it.wikipedia.org/wiki?curid=1380526", "title": "Parco delle Orobie Valtellinesi", "text": "Il parco delle Orobie Valtellinesi \u00e8 un'area naturale protetta della Lombardia istituita nel 1989.\nTerritorio.\nCon una superficie di circa 44000 ettari il parco include la parte valtellinese della catena delle Orobie, le cui vette variano tra i 2000 m e i 3038 m di altitudine.\nComprende la porzione delle Alpi Orobie posta sul versante sud della valtellina, e si suddivide in diverse vallate tributarie di origine glaciale che da sud confluiscono a nord verso la Valtellina. Tali valli sono, partendo da occidente ed andando verso oriente: Val Lesina, Valli del Bitto, Val Fabiolo, Val Tartano, Val Madre, Val Cervia, Val Livrio, Val Venina, Val d'Arigna, Val Malgina, Val Bondone, Val Caronella e Val Belviso. Le vallate sono tra di loro molto diverse e caratterizzate da diversi tipi di sfruttamento da parte dell'uomo. Si va dai vecchi forni e adiacenti miniere di ferro della Val Venina ai grandi e piccoli bacini artificiali di Val Gerola (lago dell'Inferno, lago Trona, lago Pescegallo), Val Livrio (lago del Publino), Val Venina (lago Scais, lago di Venina) e Val Belviso (lago di Belviso), ai laghetti naturali di Val Lunga (Laghetti di Porcile), val Venina (lago Zappello) e di val Belviso (laghi di Torena)\nSentieri.\nLa Gran Via delle Orobie attraversa in lunghezza l'intero parco da ovest verso est, partendo da Delebio e arrivando fino ad Aprica. L'itinerario si svolge in circa 130 km costellati da molti saliscendi, e, seppur non sia molto frequentato, offre numerosissimi scorci suggestivi ed \u00e8 molto ricco di fauna.\nVi sono inoltre diversi sentieri che, dal fondovalle Valtellinese, salgono in direzione dei numerosi laghi naturali e artificiali del parco.\nFauna.\nAll'interno del parco vivono diversi gruppi di Camosci, Stambecchi, Mufloni e Marmotte. Vi si trovano inoltre scoiattoli, donnole e altre variet\u00e0 di mammiferi. Tra i predatori, \u00e8 stata segnalata la presenza del lupo.\nTra gli ovipari che si possono incontrare vi sono Picchi, Civette, Aquile (verso la Val Venina), corvi e galli cedroni, raffigurati tra l'altro nell'emblema del parco."}
{"id": "1380528", "revid": "729019", "url": "https://it.wikipedia.org/wiki?curid=1380528", "title": "Articolazione temporo-mandibolare", "text": "Larticolazione temporo-mandibolare (ATM) \u00e8 posizionata bilateralmente e medialmente al meato acustico esterno e articola l'osso mandibolare con l'osso temporale, in particolare connette il condilo mandibolare con la fossa glenoidea del temporale. L'articolazione temporo-mandibolare \u00e8 una diartrosi condiloidea doppia. Viene considerata doppia in quanto tra il condilo mandibolare e la cavit\u00e0 glenoidea del temporale s'interpone un disco completo che d\u00e0 luogo a due cavit\u00e0 distinte che possono essere considerate come due articolazioni in serie. Infatti si distingue un compartimento superiore (o temporo-discale) e un compartimento inferiore o condilo-discale.\nDerivazione embriologica.\nNella sesta settimana inizia la formazione della mandibola sotto abbozzi di osso membranoso localizzato lateralmente alla cartilagine di Meckel. La maggior parte della cartilagine di Meckel non \u00e8 coinvolta nella formazione dell'osso della mandibola ma serve come supporto per la formazione di osso intramembranoso, poi si disintegra. L'ossificazione endocondrale invece ha luogo in una limitata parte della cartilagine di Meckel, estesa dal forame mentoniero fino quasi alla futura sinfisi. Dall'ottava vi \u00e8 la condensazione del futuro condilo e primo abbozzo dello pterigoideo laterale. Dalla decima: abbozzo del condilo e attacco fibre muscolari pterigoideo nella parte media del condilo (direzione in alto e indietro). Tra la decima e la dodicesima settimana: nasce la cartilagine secondaria sempre nell'area del condilo; avvicinamento della parte condilare verso la squama del temporale e presenza di tessuto fibroso tra le due strutture; il tessuto fibroso si separa in due componenti: isola centrale e disco articolare. Dalla tredicesima settimana la cartilagine secondaria \u00e8 il principale centro di crescita mandibolare. Dalla sedicesima settimana la cartilagine viene invasa da canali vascolari la cui direzione pu\u00f2 essere associata con l'ultima direzione di crescita del condilo. La cartilagine viene poi sostituita da tessuto osseo con l'eccezione di una zona di cartilagine ialina proliferante situata sotto la superficie articolare fibrosa del condilo, dove rimane fino al terzo anno di vita. A 6 anni si ha lo sviluppo completo dell'apparato dentario con accorciamento dei muscoli elevatori. Tra i 3 e i 5 anni retrocede la vascolarizzazione del disco.\nAnatomia.\nOssa.\nLe due superfici articolari ossee che prendono parte a questa articolazione sono il processo condiloideo della mandibola e la fossa mandibolare dell'osso temporale.\nIl processo condiloideo ha forma generalmente descritta come ovoidale, lungo latero-medialmente circa due centimetri e largo la met\u00e0, con asse maggiore diretto obliquamente in dentro e indietro. Anteriormente e inferiormente si restringe formando il collo del condilo che si fonde con il ramo della mandibola. Il condilo \u00e8 dotato di due facce, una anteriore (versante anteriore) rivolta cranialmente e anteriormente; una posteriore (versante posteriore) che guarda indietro e in basso. Il versante anteriore partecipa all'articolazione temporo-mandibolare ed \u00e8 infatti rivestito da tessuto fibroso, il versante posteriore \u00e8 invece rivestito da periostio perch\u00e9 non partecipa all'articolazione. Le due facce sono unite in una cresta smussa a direzione trasversale chiamata cresta condilare che partecipa all'articolazione. Il suo margine superiore scende inferiormente formando l'incisura mandibolare. Strutturalmente \u00e8 costituito da osso trabecolare rivestito da un sottile strato di osso compatto.\nLa superficie articolare dell'osso temporale si presenta pi\u00f9 complessa. Essa \u00e8 rappresentata dalla porzione anteriore della fossa glenoidea (o mandibolare), dalla eminenza articolare, dal piano preglenoideo e dal piano glenoideo mediale. La fossa mandibolare dell'osso temporale \u00e8 laterale alla grande ala dello sfenoide e appena posteriore a una sporgenza che costituisce parte della superficie articolare, il tubercolo articolare. La fossa \u00e8 inclinata anteriormente e inferiormente di 25\u00b0 rispetto al piano occlusale, cio\u00e8 quel piano passante per il bordo incisale degli incisivi inferiori. Il tetto della fossa, formato dalla porzione squamosa dell'osso temporale, \u00e8 sempre molto sottile e la separa dalla fossa cranica media. La parte posteriore della fossa si solleva e va a formare una cresta denominata cresta articolare o labbro articolare posteriore. Questa s'ispessisce lateralmente andando a formare il processo post-glenoideo, situato anteriormente rispetto al meato acustico esterno. Lateralmente il margine della fossa costituisce una cresta sottile che si porta in avanti fino al tubercolo articolare. Medialmente la fossa \u00e8 ristretta e delimitata dal processo entoglenoideo che termina a livello della spina dello sfenoide. L'eminenza articolare \u00e8 una robusta protuberanza convessa in direzione antero-posteriore e concava in direzione trasversale, che corrisponde alla radice anteriore del processo zigomatico. I margini mediale e laterale dell'eminenza sono delimitati dalla presenza di sottili creste ossee. Il suo limite anteriore invece non \u00e8 ben definito. Il piano preglenoideo \u00e8 rappresentato da una superficie quasi orizzontale che si porta anteriormente a partire dall'eminenza articolare. Il piano glenoideo mediale \u00e8 ristretto ed \u00e8 localizzato medialmente rispetto al piano preglenoideo. Anche le strutture vicine alla superficie articolare sono fondamentali per l'articolazione. Ad esempio il tubercolo articolare che pur non essendo direttamente coinvolto nell'articolazione \u00e8 di fondamentale importanza in quanto d\u00e0 inserzione al legamento temporo-mandibolare.\nCartilagine.\nEntrambe le superfici articolari sono rivestite da fibrocartilagine e non da cartilagine ialina come ci si aspetterebbe. La fibrocartilagine di questa articolazione \u00e8 composta da quattro strati sovrapposti. Il primo strato, o strato articolare, \u00e8 il pi\u00f9 superficiale ed \u00e8 costituito da fibre di collagene tipo I fortemente addensate e all'incirca parallele alle superfici articolari. Il secondo strato, o zona di proliferazione, \u00e8 pi\u00f9 sottile composta da condroblasti. Il terzo strato, o zona ipertrofica, \u00e8 il pi\u00f9 spesso, \u00e8 formato da una matrice di fibre collagene di tipo II disposte in direzioni casuali in cui sono immersi numerosi condrociti. Il quarto strato, o zona di calcificazione, ha un aspetto simile al terzo ma presenta un numero minore di condrociti, \u00e8 inoltre aderente all'osso subcondrale. La presenza di tessuto fibroso e cartilagine ialina nella superficie articolare assicura una resistenza alle forze di taglio e di compressione a cui \u00e8 sottoposta durante i diversi movimenti funzionali della mandibola. Nella superficie articolare del temporale il tessuto fibroso \u00e8 pi\u00f9 spesso nel piano inclinato posteriore e nella sommit\u00e0 dell'eminenza articolare e ci\u00f2 dimostra che la fossa stessa non sopporta sollecitazioni meccaniche nell'ambito dell'articolazione.\nIl disco articolare dell'articolazione temporo-mandibolare ha una forma ovalare biconcava ed \u00e8 costituito in parte da tessuto connettivo denso e in parte da cartilagine. Il disco \u00e8 dotato di notevole consistenza questo varia in spessore in relazione alla sporgenza dell'eminenza articolare. Questo \u00e8 pi\u00f9 spesso posteriormente, si assottiglia nella porzione centrale per riacquisire spessore verso le periferia. In sezione frontale ha una forma caratteristica con una superficie superiore convessa e una superficie inferiore concava che si adatta perfettamente alla testa del condilo. In sezione sagittale, in condizioni di riposo, possono essere considerate tre parti: una anteriore spessa, che si trova al davanti della testa del condilo e in rapporto con la porzione pi\u00f9 prominente dell'eminenza articolare. Anteriormente forma due estensioni, una superiore e una inferiore che si inseriscono rispettivamente sul piano preglenoideo e sul margine anteriore del collo del condilo. Tra le due estensioni si inserisce il capo superiore del muscolo pterigoideo esterno. Una parte sottile tra la regione anteriore della testa del condilo e il versante posteriore inclinato dell'eminenza articolare. Una parte posteriore spessa (pi\u00f9 spessa della porzione anteriore) tra la sommit\u00e0 della testa del condilo e il tetto della fossa mandibolare. Posteriormente il disco si divide in due lamine, una inferiore fibrosa e una superiore elastica, chiamate nel complesso legamento posteriore. Quella inferiore si porta verso il condilo e v\u00ec si inserisce mentre la lamina superiore ha inserzione nella fessura squamo timpanica. Tra queste due lamine si trova una zona riccamente vascolarizzata denominata cuscinetto retrodiscale. Il complesso formato dalle due lamine e dal cuscinetto retrodiscale prende il nome di zona bilaminare. Il cuscinetto retrodiscale \u00e8 costituito da trabecole di tessuto connettivo ricco di fibre elastiche che formano una trama nelle cui maglie si trovano cellule adipose, fibre nervose e un ricco plesso venoso. Le vene hanno parete molto sottile con accumuli di cellule muscolari che possono funzionare come dispositivo di blocco nel caso in cui il condilo si porti troppo indietro. Alcuni capillari possono anche partecipare alla produzione della sinovia perch\u00e9 presentano discontinuit\u00e0 che comunicano con la cavit\u00e0 articolare. I margini del disco sono in parte fusi con la capsula fibrosa che circonda l'articolazione, la quale invia inoltre dei fascetti che fissano il disco e forma un anello periferico di rinforzo, ci\u00f2 permette al disco di restare a contatto con il condilo della mandibola. Il disco \u00e8 avascolarizzato e non innervato nella sua porzione centrale mentre vasi e nervi sono presenti in periferia dove il carico a cui il disco \u00e8 sottoposto \u00e8 minimo. Vasi e nervi sono presenti anche nella porzione centrale nel primo anno di vita.\nCapsula e legamenti articolari.\nL'articolazione temporo-mandibolare presenta una capsula articolare costituita da tessuto connettivo lasso fibroso (fibre collagene di tipo 1, anaelastico) che circonda l'articolazione nella sua interezza. La faccia esterna della capsula origina a livello della fossa mandibolare, in particolare dai margini mediale e laterale della stessa, dal tubercolo articolare e dalla fessura squamo-timpanica inserendosi al di sotto del collo del condilo mandibolare, mentre la faccia interna prende contatto con i margini mediale, laterale e anteriore del disco articolare e con le lamine retrodiscali superiore e inferiore (margine posteriore del disco), suddividendo l'articolazione in 2 cavit\u00e0 distinte, superiore temporo-discale (superficie superiore del disco articolare + fossa articolare) e inferiore condilo-discale (superficie inferiore del disco + condilo mandibolare). Ciascuna cavit\u00e0 \u00e8 rivestita da una membrana sinoviale propria e svolge un ruolo diverso nella mobilit\u00e0 mandibolari. Lateralmente e medialmente la capsula e il disco sono connessi in modo indipendente ai poli laterale e mediale del condilo. La connessione diretta del disco ai due poli del condilo consente la simultaneit\u00e0 nei movimenti della mandibola e del disco stesso. La capsula possiede una ricca innervazione (nervo auricolo temporale, nervo masseterino, nervo pterigoideo laterale, nervo temporale posteriore profondo). Essa pu\u00f2 essere considerata un legamento che ha la funzione di proteggere le strutture interne articolari e di limitare l'estensione anteriore del disco.\nLa faccia interna della capsula \u00e8 rivestita da una membrana sinoviale costituita da cellule endoteliali e sinoviociti che permette il nutrimento e la lubrificazione dei componenti articolari. Le fibre della capsula che si inseriscono sul disco articolare servono a stabilizzare il condilo. I sinoviociti si occupano della secrezione della maggior parte dei costituenti del liquido sinoviale e ne regolano il volume e la composizione. Questi si distinguono in sinoviociti di tipo A e di tipo B. I sinoviociti di tipo A si occupano principalmente della rimozione dal liquido sinoviale di componenti che derivano dal catabolismo cellulare. Quelli di tipo B producono dermatan-solfato, condroitin-solfato e fibronectina che entrano nella composizione del liquido sinoviale. Il liquido sinoviale presente nelle cavit\u00e0 articolari dell'articolazione temporo-mandibolare \u00e8 circa 1 ml. La sua funzione \u00e8 quella di lubrificare la cavit\u00e0 articolare, ammortizzare gli urti e distribuire i nutrienti. La copertura sinoviale si dispone a formare piccole pieghe e villi specialmente nella regione del cuscinetto retro-discale.\nOltre alla capsula si distinguono quattro legamenti: il legamento temporomandibolare, il legamento collaterale (doppio per ciascun lato),il legamento sfenomandibolare e il legamento stilomandibolare. Il legamento principale \u00e8 il temporomandibolare gli altri vengono chiamati nel complesso legamenti di rinforzo o pseudolegamenti:\nVascolarizzazione e innervazione.\nCome nel caso di altre articolazioni i vasi e i nervi si distribuiscono soprattutto alla capsula.\nLa vascolarizzazione arteriosa proviene da rami dell'arteria mascellare, pi\u00f9 superficiale e che va ad abbracciare il condilo e vascolarizza la faccia medio-posteriore e dell'arteria temporale superficiale che decorre tra il meato acustico esterno e il condilo mandibolare e vascolarizza la faccia latero-anteriore. I rami dell'arteria mascellare interessati nella vascolarizzazione dell'articolazione-temporo mandibolare sono: l'arteria auricolare profonda, l'arteria timpanica anteriore e superiore e l'arteria meningea media. Mentre dell'arteria temporale superficiale sono d'interesse i rami profondi dell'arteria media della faccia.\nIn corrispondenza della parte posteriore della capsula troviamo un plesso venoso molto ricco che serve a eguagliare la pressione dei tessuti tramite un meccanismo di svuotamento e riempimento che si verifica mentre il condilo si sposta in avanti e indietro durante la masticazione. Questi vasi hanno infatti pareti molto elastiche e la loro dilatazione riempie lo spazio. Questa struttura prende il nome di Shunt artero-venoso. Le vene articolari costituiscono un'ampia rete anche intorno al condilo, specialmente nella parte posteriore, e drenano nel plesso venoso pterigoideo tributario della vena mascellare e retromandibolare. Se il disco viene dislocato anteriormente, il condilo carica questo tessuto e causa dolore. Quando le articolazioni vengono caricate a causa di un trauma i tessuti sono colpiti da infiammazione ed edema.\nL'innervazione sensitiva fa capo al nervo auricolotemporale (ramo collaterale del nervo mandibolare). Anteriormente alcuni rami dipartono dal nervo masseterino e dal nervo temporale profondo posteriore.\nFunzione.\nL'ATM svolge la funzione di articolare il movimento complesso della mandibola nei tre piani dello spazio, fondamentali per la masticazione e la fonazione.\nSi distinguono infatti movimenti simmetrici (apertura, chiusura, protrusione, retrusione) e asimmetrici (lateralit\u00e0, masticatori e altri movimenti automatici).\nSi distinguono inoltre dei movimenti limite, di contatto e liberi.\nI movimenti limite sono tutti quei movimenti che l'articolazione concede come estremi alla mandibola.\nI movimenti di contatto sono tutti quei movimenti che avvengono mantenendo un contatto fra i denti delle due arcate (protrusione, lateralit\u00e0, retrusione).\nI movimenti liberi sono cosiddetti dal momento che sono compresi tra i due precedenti.\nPosizioni e movimenti.\nL'articolazione temporo-mandibolare \u00e8 un'articolazione bilaterale ovvero agisce su due complessi articolari, quello di destra e quello di sinistra. Le articolazioni dei due lati operano in modo coordinato per consentire i diversi movimenti della mandibola. Inoltre le due articolazioni sono piuttosto distanti tra di loro e su lati opposti della testa. La pressione varia a seconda dei vari movimenti che compie la mandibola durante la masticazione. Secondo studi recenti l'articolazione opposta al lato in cui viene esercitata maggiore forza durante la masticazione \u00e8 quella che sostiene una maggiore pressione. L'articolazione di ciascun lato \u00e8 rappresentata da due articolazioni in serie dentro una singola capsula, cio\u00e8 una superiore o temporo-discale e una inferiore o condilo-discale. Dal punto di vista funzionale ogni articolazione \u00e8 doppia.\nLe posizioni o posture pi\u00f9 comuni dell'articolazione temporo-mandibolare sono: posizione di riposo, posizione di asse cerniera, posizione centrica occlusale e altre posizioni occlusali.\nI movimenti della mandibola sono relativi e seguono le osservazioni generali sulla fisica del movimento. In tutti i movimenti che compie la mandibola, come in condizione di riposo, i condili, i dischi articolari e le eminenze rimangono in contatto tra di loro. C'\u00e8 quindi una stretta dipendenza tra la forma della superficie articolare dell'osso temporale, in cui il condilo e il disco si spostano e i movimenti. Nel guidare i movimenti interviene la muscolatura che ha un ruolo fondamentale e intervengono i legamenti.\nI legamenti limitano l'estensione del movimento. Il legamento temporomandibolare ha un ruolo guida nei movimenti di apertura e di chiusura della bocca. Nella posizione di massima apertura si assiste a uno spostamento anteriore del condilo sul piano articolare appiattito e il legamento viene stirato bloccando il movimento. Nella posizione di chiusura il condilo ruota posteriormente e si sposta indietro e in alto. L'articolazione in maniera forzata potrebbe essere spostata ancora pi\u00f9 in dietro ma interviene in fascio orizzontale del legamento temporomandibolare la cui tensione comporta un blocco del movimento. I legamenti discali mediali e laterali che fissano il disco ai poli mediale e laterale del condilo fanno in modo che il disco possa ruotare in avanti e indietro quando il condilo si muove in alto e in basso rimanendo allineato con la direzione delle forze. Il legamento stilomandibolare limita la protrusione insieme al legamento sfenomandibolare che limita anche la mediotrusione.\nOltre ai legamenti nell'ambito dell'articolazione intervengono i muscoli che si occupano di mantenere la sua integrit\u00e0 e influenzano i movimenti. I muscoli principali che intervengono sono sei coppie e sono attivi in tutti i movimenti della mandibola. I muscoli del collo, stabilizzando il cranio e l'osso ioide costituiscono una base solida da cui i muscoli di apertura e di chiusura possono agire. Si pu\u00f2 infatti notare che durante la masticazione l'osso ioide si sposta ritmicamente con la mandibola e questo cambiamento di posizione costituisce un vantaggio meccanico per l'apertura della mandibola.\nNel movimento di apertura i condili ruotano su un asse trasversale e i dischi articolari scivolano verso il basso e in avanti lungo l'eminenza articolare. I primi ad intervenire sono i muscoli pterigoidei esterni che fissano i condili contro il piano inclinato posteriore dell'eminenza articolare. Poi si contraggono i muscoli digastrici e come conseguenza della loro contrazione si ha la rotazione della mandibola intorno a un asse orizzontale che passa per i rami mandibolari. Gli elevatori della mandibola agiscono come equilibratori nei confronti di questa azione muscolare. I muscoli del cranio e l'osso ioide fungono da stabilizzatori.\nNel movimento di chiusura interviene il massetere insieme al muscolo pterigoideo interno che \u00e8 responsabile della forza occlusale massima. Il massetere \u00e8 responsabile anche della forza di triturazione dei denti molari, del digrignamento dei denti sia nella sua forma statica (serramento) sia dinamica (bruxismo) e il suo capo profondo viene attivato nei movimenti di retrusione.\nNel movimento di lateralit\u00e0 il condilo e il disco di un lato scivolano verso il basso e in direzione mediale mentre il condilo e il disco dell'altro lato ruotano in direzione laterale intorno a un asse verticale. I muscoli pterigoidei interni trascinano il condilo verso l'interno e in avanti mentre i fasci obliqui del muscolo temporale esercitano la loro azione in direzione esterna e posteriore contribuendo alla rotazione del condilo.\nPatologia.\nL'articolazione temporo-mandibolare e le modificazioni patologiche che questa subisce hanno importanza per tre principali motivi: il primo \u00e8 che \u00e8 stato dimostrato che una iperocclusione o una qualsiasi dislocazione della mandibola, come pu\u00f2 verificarsi in seguito alla perdita dei denti, ad esempio, \u00e8 una causa di un grave disturbo per il paziente. \u00c8 necessario comprendere appieno il meccanismo di questi disturbi se si vuole intraprendere una terapia logica e che abbia successo. Inoltre le dislocazioni traumatiche della mandibola, presentano alcune particolarit\u00e0 che derivano soprattutto dalla caratteristica anatomia funzionale di questa articolazione. Infine l'esposizione chirurgica dell'articolazione temporo-mandibolare e delle sue componenti, richiede una conoscenza particolareggiata dei rapporti anatomici, poich\u00e9 esistono rischi di un danno permanente al paziente derivanti dall'utilizzo di tecniche improprie.\nDisturbi funzionali.\nCause comuni di danni dell'articolazione temporo-mandibolare, con l'eccezione dei traumi acuti come ferite o fratture della mandibola sono: la iperocclusione della mandibola, le disarmonie occlusali e la tensione psichica. Con ogni probabilit\u00e0 l'ultimo punto rappresenta un fattore importante anche nei casi di iperocclusione o di disarmonia occlusale: di per s\u00e9, questi due fattori non determinano spesso danni dell'articolazione.\nIl comune denominatore in tutti i casi risiede nella muscolatura mandibolare. Guidato, correlato ed equilibrato da un controllo centrale e corretto da riflessi propriocettivi, questo meccanismo pu\u00f2 essere soggetto ad anomalie che portano a uno squilibrio tra questi muscoli che, normalmente, sono armonizzati in modo molto preciso nella loro stessa azione.\nNella iperocclusione, i muscoli elevatori della mandibola devono accorciarsi pi\u00f9 del normale per determinare il contatto occlusale tra arcata superiore e arcata inferiore. Questo altera i meccanismi regolatori a partire dai propriocettori localizzati nei muscoli della mandibola, nei loro tendini e nell'articolazione.\nLe disarmonie occlusali inviano stimoli abnormi ai propriocettori dei legamenti periodontali e, da questo punto, impulsi nervosi raggiungono i muscoli per via riflessa. Mentre impulsi ben equilibrati dai legamenti periodontali salvaguardano l'attivit\u00e0 bilanciata della muscolatura mandibolare, la presenza di stimoli abnormi provoca la disfunzione di questi muscoli e altera l'armonia della loro funzione.\nLa tensione psichica di per s\u00e9 pu\u00f2 aumentare a tal punto l'attivit\u00e0 muscolare, particolarmente durante la notte o durante un lavoro molto impegnativo, che i muscoli entrano in un circolo vizioso di contrattura che aumenta sempre di pi\u00f9. La tensione psichica pu\u00f2 anche facilitare riflessi neuronali nocivi in corso di iperocclusione o di disarmonie occlusali. Come risultato di tutti questi fattori si stabiliscono periodi pi\u00f9 o meno lunghi di contrattura muscolare. Dal momento che tutti i muscoli che lavorano in maniera coordinata in gruppo, sono collegati da fibre nervose a significato riflesso, per cui possono influenzarsi gli uni con gli altri e una situazione di contrattura, dovunque sia insorta, pu\u00f2 alla fine interessare tutto il gruppo. Anche gruppi di muscoli che non sono attaccati alla mandibola, ma che sono indispensabili per il suo corretto funzionamento, possono essere interessati: \u00e8 l'esempio dei muscoli del collo e tutti i muscoli ioidei.\nLa contrattura della muscolatura mandibolare pu\u00f2 dare inizio a modificazioni degenerative dell'articolazione temporo-mandibolare, aumentando e mantenendo alta una pressione abnorme sui tessuti fibrosi dell'articolazione. Sebbene questi tessuti siano privi di vasi sanguigni, una circolazione di fluidi tissutali \u00e8 indispensabile per il loro trofismo, e quindi per la loro nutrizione. Tuttavia, le osservazioni cliniche e patologiche consentono di dimostrare che nella parte delle malattie articolari \u00e8 attivo un meccanismo di danno ulteriore e molto pi\u00f9 grave.\nPer quanto riguarda il disco articolare \u00e8 necessario ricordare due fatti, e cio\u00e8: l'inserzione di fasci muscolari sul suo labbro anteriore e la connessione lassa del suo margine posteriore alla capsula articolare. Nel caso in cui i muscoli masticatori si trovino in stato di contrattura, le inserzioni muscolari unilaterali possono provocare una dislocazione del disco e quindi una modificazione dei suoi rapporti con il condilo. Nella fase in cui i muscoli contratti perdono la loro azione sinergica, e quindi agiscono gli uni contro gli altri, il disco pu\u00f2 essere mantenuto \"in situ\" mentre la mandibola \u00e8 dislocata posteriormente; altrimenti la mandibola pu\u00f2 essere stabilizzata mentre il disco \u00e8 spostato anteriormente o, pi\u00f9 probabilmente, si pu\u00f2 realizzare una combinazione di queste due possibilit\u00e0.\nLa conseguenza successiva \u00e8 quella di un impatto del condilo sul tessuto connettivo lasso che si trova dietro al disco. L'immediata conseguenza di questo impatto \u00e8 il dolore che origina in questa regione molto sensibile e, successivamente e in maniera inevitabile, l'inizio di una degenerazione dell'articolazione. Il disco perde allora la sua connessione posteriore con la capsula, e la perdita di un'estesa area del tessuto sinoviale porta ad una resistenza di tutti i tessuti dell'articolazione che non possiedono vasi sanguigni ma vengono nutriti attraverso il fluido sinoviale. In tal modo, inizia un circolo vizioso che pu\u00f2 portare alla totale distruzione dell'articolazione.\nUn importante sintomo di malattia dell'articolazione temporo-mandibolare \u00e8 il dolore nella regione dell'articolazione stessa che si irradia alla tempia, all'orecchio, alle fauci, alla guancia e alla lingua. Si \u00e8 cercato di spiegare questo dolore come conseguenza di una compressione del nervo auricolotemporale e della corda del timpano fra l'osso timpanico e il condilo, che \u00e8 dislocato verso l'alto e indietro; tuttavia questa spiegazione non ha significato dal punto di vista anatomico, in quanto il nervo auricolotemporale incrocia il margine posteriore della mandibola non a livello del condilo ma ben pi\u00f9 in basso, cio\u00e8 a livello del collo della mandibola. Per cui non esiste dislocazione del condilo che possa, in nessun caso, determinare una pressione su questo nervo. Il solo possibile rischio che pu\u00f2 derivare al nervo auricolotemporale si ha nella frattura del collo mandibolare, a causa degli intimi rapporti del nervo stesso con il margine posteriore dell'osso.\nAnche la parte extratimpanica della corda del timpano \u00e8 ben protetta, dopo che il nervo ha lasciato la cassa del timpano attraverso un piccolo canale nella fessura petrotimpanica. Sebbene questo nervo sia situato al di dietro dell'inserzione della capsula articolare, la corda del timpano non si trova in stretto rapporto con la capsula, poich\u00e9 continua il proprio decorso medialmente, in profondit\u00e0 della fessura petrotimpanica. La fessura petrotimpanica termina al di dietro della spina angolare dello sfenoide, e la corda del timpano si incurva anteriormente intorno alla faccia mediale della spina, che spesso \u00e8 anche scavata a doccia per accogliere questo piccolo nervo. In corrispondenza del margine della spina angolare, la corda anteriore del timpano volge in avanti e in basso per unirsi al nervo linguale. Non c'\u00e8 quindi alcuna possibilit\u00e0 che una pressione si eserciti sulla corda del timpano per una dislocazione del condilo.\nIl dolore locale nelle malattie dell'articolazione temporo-mandibolare prende origine a partire dalla capsula lesa o danneggiata e dal cuscinetto retrodiscale, ma il dolore irradiato origina, nella maggior parte dei casi, a partire da uno spasmo muscolare. Il dolore nella regione della tempia e dell'orecchio proviene dal muscolo temporale, quello localizzato a livello delle fauci dagli pterigoidei, il dolore della guancia deriva dal massetere, e quello della lingua dai muscoli genioioidei.\nUna diminuzione dell'udito in iperocclusione \u00e8 stata frequentemente segnalata in casi di dislocazione posteriore della mandibola. Il meccanismo che sostiene questo disturbo sembra derivare o da una pressione esercitata contro l'osso timpanico, oppure da qualche effetto sulla tuba uditiva e da un disturbo nella funzione del muscolo tensore del palato nell'eguagliare la pressione esterna a livello della cassa del timpano.\nL'ipotesi che il condilo possa esercitare una pressione sulla lamina timpanica, tale da portare ad una erosione dell'osso, \u00e8 fondata per\u00f2 su considerazioni errate, infatti: innanzitutto, la presenza del labbro articolare posteriore o di un processo postglenoideo al di dietro della fossa articolare e al davanti dell'osso timpanico impedisce che il condilo possa esercitare qualsiasi pressione contro la parete del meato acustico, anche se questo potesse essere dislocato contro la parete posteriore della fossa articolare. Il processo postglenoideo, anche se variabile nelle dimensioni, manca soltanto in casi rari. Una distruzione di questo processo e del labbro posteriore dovrebbe precedere qualsiasi effetto sull'osso timpanico. In secondo luogo, le alterazioni dell'osso timpanico al di dietro dell'articolazione temporo-mandibolare sono, quasi sempre, determinate da un arresto di sviluppo dell'osso timpanico stesso. Quando l'anello timpanico si trasforma in lamina timpanica, si trova sempre un foro nel pavimento del meato acustico: questo foro compare alla fine del secondo anno di vita e non si oblitera al pi\u00f9 presto fino alla fine del terzo anno, e in molti bambini non prima della fine del quinto anno di vita. L'esame statistico di un gran numero di crani ha dimostrato che residui di questo difetto persistono in almeno il 20% degli adulti esaminati.\nLa tuba uditiva, che mette in comunicazione la cassa del timpano con la parete nasale della faringe, \u00e8 costituita da una breve parte ossea e da una porzione cartilaginea molto pi\u00f9 lunga; quest'ultima, fissata alla base del cranio in corrispondenza della fessura sfenopetrosa, non \u00e8 interamente circondata da cartilagine. In sezione trasversa la cartilagine presenta pi\u00f9 o meno una forma di C; essa delimita perci\u00f2 soltanto i tre quarti della circonferenza del condotto tubarico. La parete superiore, inferiore e quella postero-mediale della tuba sono cartilaginee, mentre la parete antero-laterale \u00e8 membranosa. Dal punto di vista funzionale queste caratteristiche di organizzazione della parete tubarica sono importanti, poich\u00e9 consentono alla parte membranosa di collassarsi determinando una chiusura della tuba in condizioni di riposo, affinch\u00e9 venga impedito il libero accesso di secreti e di batteri nella cassa del timpano; per consentire all'aria di penetrarvi, cio\u00e8 di compensare in questa sede la deplezione di aria determinata dall'assorbimento attraverso la mucosa, la tuba si apre attivamente in ogni atto di deglutizione. Il muscolo che agisce sull'apertura della tuba \u00e8 il tensore del palato che origina dallo sfenoide, davanti e lateralmente rispetto alla tuba stessa; tuttavia fasci del muscolo tensore del palato originano anche dalla parete membranosa della tuba. Ogni contrazione di questo muscolo stira perci\u00f2 la parete membranosa allontanandola da quella cartilaginea, aprendo cos\u00ec il lume del condotto.\nL'azione del muscolo tensore sulla tuba, che porta quindi alla stabilizzazione del volume e della pressione dell'aria nella cassa del timpano, \u00e8 un fenomeno automatico ma non riflesso. L'uomo, destinato dalla natura a vivere sulla terraferma, non ha dovuto sperimentare grandi variazioni di pressione atmosferica, e con i ripetuti atti di deglutizione che effettua durante il giorno e la notte, provvede continuamente a rinnovare l'aria nell'orecchio medio. La civilizzazione ha per\u00f2 offerto all'uomo la possibilit\u00e0 di salire o scendere rapidamente, come pu\u00f2 avvenire in un ascensore o in un aereo, e di applicare perci\u00f2 nuove sollecitazioni alla cassa del timpano. Scendendo nell'atmosfera, la pressione esterna diminuisce rapidamente, mentre la pressione all'interno dell'orecchio medio rimane al valore esistente a livello del suolo. Perci\u00f2 la membrana del timpano \u00e8 compressa verso l'esterno; da ci\u00f2 deriva quel senso di otturazione dell'orecchio, e infine dolore con l'impossibilit\u00e0 di mettere in vibrazione libera la catena ossiculare contenuta nella cassa del timpano e quindi riduzione dell'acuit\u00e0 uditiva.\nSoltanto la deglutizione conscia e volontaria, oppure accidentale, elimina questi sintomi determinando una eguaglianza della pressione all'esterno e all'interno della membrana del timpano e ci\u00f2 avviene grazie alla comunicazione stabilita dalla tuba. L'evento opposto si verifica se un individuo, dopo avere equilibrato la pressione timpanica, discende rapidamente da una certa altezza.\nL'iperocclusione della mandibola \u00e8 stata considerata come la causa dei disturbi funzionali del muscolo tensore del palato. Questa affermazione \u00e8 certamente sbagliata, se si considera la posizione della parte carnosa del muscolo, fra le due strutture ossee sulle quali si fissa e cio\u00e8 la base del cranio e l'uncino pterigoideo. Inoltre, la deglutizione non \u00e8 detto che avvenga sempre quando i denti sono in occlusione, ma talvolta, ad esempio nell'atto di bere, si deglutisce con la mandibola in posizione di riposo o addirittura in posizione di apertura. In questi rapporti della mandibola, il muscolo tensore del palato certamente pu\u00f2 funzionare in condizioni normali e durante il giorno ha luogo in automatico una sufficiente regolazione della pressione dell'aria. Difficolt\u00e0 alla deglutizione in pazienti con iperocclusione possono essere dovute a un'alterata posizione della lingua, ma mai a un'alterazione dei muscoli palatini.\nSe si potesse confermare l'osservazione che i pazienti con iperocclusione della mandibola soffrono anche di un difetto di ventilazione della cassa del timpano, le variazioni nella tuba dovrebbero allora essere tali da impedire l'apertura del canale, malgrado la normale contrazione del muscolo tensore del palato; un edema della mucosa che tappezza la tuba, potrebbe rendere ragione di una sua permanente chiusura. Un'alterazione nel drenaggio sanguigno o linfatico, o un edema della mucosa tubarica in pazienti con spasmi della muscolatura mandibolare (muscoli pterigoidei) pu\u00f2 esserne la causa principale.\nLussazione.\nL'articolazione temporo-mandibolare \u00e8 forse l'unica articolazione del corpo umano che pu\u00f2 lussarsi senza azione di forze esterne. Lussazioni simili, ad esempio della spalla, hanno luogo solo in seguito a un danno che abbia traumatizzato la capsula articolare o i legamenti.\nLa lussazione dell'articolazione temporo-mandibolare \u00e8 spesso bilaterale e si svolge sempre in direzione anteriore. Il condilo, quindi, si viene a trovare al davanti dell'eminenza articolare, sul piano preglenoideo. La bocca rimane largamente aperta e qualsiasi tentativo di chiuderla va solo ad aggravare la situazione. Il danno alla capsula articolare porta auna contrattura dei muscoli della mandibola e particolarmente degli elevatori. Per ridurre la lussazione, occorre superare l'azione di stiramento dei muscoli in condizione di contrattura mediante una forte pressione esercitata verso il basso. Allora la mandibola facilmente scivola indietro, riprendendo la sua posizione corretta. Le contratture muscolari possono essere eliminate iniettando un anestetico locale nella parte posteriore della capsula e nel cuscinetto retro discale che, verosimilmente, sono le regioni pi\u00f9 danneggiate. L'anestesia interrompe i riflessi, patologicamente aumentati, a partenza muscolare e mette fine allo stato di contrattura. Nel tentare di comprendere il meccanismo della lussazione mandibolare si deve ricordare che, nella maggior parte dei soggetti, quando la bocca \u00e8 fortemente aperta il condilo e il disco normalmente si spostano in avanti, oltre la sommit\u00e0 dell'eminenza articolare. Sembra che una dislocazione patologica a partire da questa posizione possa essere determinata da un'insufficienza di coordinazione muscolare. In condizioni normali, il movimento di chiusura inizia con una retrazione della mandibola che porta il condilo in posizione di sicurezza, al di dietro del rilievo dell'eminenza articolare. Questo significa che quelle parti della muscolatura mandibolare che hanno azione retrusiva, si contraggono prima che la parte elevatrice dei muscoli masticatori possa agire pienamente. Ma prima che i muscoli retraenti comincino ad agire, il muscolo pterigoideo esterno, che ha portato disco e mandibola in avanti, deve rilasciarsi per consentire la retrazione della mandibola. Quando questa coordinazione muscolare viene disturbata, e i muscoli pterigoidei esterni restano in stato di contrazione pressoch\u00e9 spastica all'inizio del movimento di chiusura invece di rilasciarsi, i muscoli elevatori della mandibola esercitano loro forza mentre il condilo \u00e8 mantenuto ancora in una posizione pericolosa, in corrispondenza del punto pi\u00f9 elevato dell'eminenza articolare o al davanti di questa. La lussazione \u00e8 allora inevitabile e i tentativi dei muscoli retrusori di riportare la mandibola all'indietro, nella sua posizione normale, non riescono e pertanto la chiusura della bocca risulta impossibile.\nEsposizione chirurgica.\nL'esposizione chirurgica dell'articolazione temporo-mandibolare \u00e8 difficile soprattutto a causa della vicinanza dei rami del nervo faciale che non devono essere danneggiati se si vuole evitare un danno permanente. Sono sottoposti particolarmente a rischio i rami temporali del nervo faciale. Essi abbandonano la ghiandola parotide in corrispondenza del suo margine antero-superiore e, risalendo verticalmente, incrociano l'arcata zigomatica al davanti dell'articolazione temporo-mandibolare, in corrispondenza del margine anteriore dell'eminenza articolare. L'esposizione dell'articolazione mediante un taglio orizzontale al di sotto dell'arcata zigomatica riesce perci\u00f2 impossibile, sebbene questa incisione, insieme a un taglio verticale al davanti del meato acustico sia quella che consentirebbe il migliore accesso all'articolazione. L'articolazione pu\u00f2 essere invece esposta aggredendola dall'alto e dal dietro. A questo scopo, la ghiandola parotide deve essere dislocata anteriormente e in basso, insieme ai rami del nervo faciale che vengono in questo modo allontanati dal campo operatorio. Per ottenere la miglior mobilit\u00e0 della ghiandola parotide, il taglio viene fatto su un piano verticale, immediatamente al davanti del trago, cominciando circa 2 cm al di sopra dell'arcata zigomatica. In corrispondenza della sua estremit\u00e0 inferiore, l'incisione deve essere proseguita indietro a circondare il meato acustico esterno. Superata la cute e la fascia superficiale, si raggiungono i tessuti molli in corrispondenza della radice dell'arco zigomatico che vengono spostati in direzione anteriore; si isolano quindi l'arteria temporale superficiale e la vena omonima che vengono legate e tagliate nel punto in cui emergono dal polo superiore della ghiandola parotide. La ghiandola stessa viene allora separata per via smussa dalla cartilagine del meato acustico e gradualmente sospinta verso l'avanti e in basso. \u00c8 molto importante fare attenzione a non distaccare il pericondrio dalla cartilagine per evitare la necrosi di parti della cartilagine stessa che possono condurre a gravi danni postoperatori dell'orecchio esterno. Quando la ghiandola parotide viene spostata in avanti e in basso, si localizza il processo postglenoideo dell'osso temporale al di sotto dell'arcata zigomatica e in corrispondenza dell'estremit\u00e0 mediale del meato acustico esterno. Partendo da questo punto si pu\u00f2 anche mettere in luce l'estremit\u00e0 articolare della capsula. Spesso \u00e8 possibile localizzare chiaramente l'incisura articolare in corrispondenza del margine inferiore della radice dell'arcata zigomatica, al davanti del processo postglenoideo e della parte ossea del meato acustico esterno; seguendo l'incisura in direzione anteriore si pu\u00f2 avvertire il tubercolo articolare. In tal modo, si viene a esporre la superficie laterale della capsula articolare rinforzata dal legamento temporo-mandibolare e il periostio che, nei casi di anchilosi ossea, rimpiazza la capsula. \u00c8 spesso possibile esporre anche la parete posteriore della capsula in tutta la sua estensione. La parte laterale della regione posteriore della capsula \u00e8 visibile dopo avere allontanato il tessuto connettivo lasso, talvolta contenente i lobuli pi\u00f9 alti della ghiandola parotide, che riempie lo spazio al davanti del meato acustico cartilagineo. Per via smussa si pu\u00f2 separare la parete posteriore della capsula dalla superficie anteriore dell'osso timpanico.\nI tessuti molli che ricoprono l'inserzione inferiore o mandibolare della capsula, possono essere spostati in avanti e in basso sempre per via smussa, fino a esporre il polo laterale del condilo o il collo della mandibola. Questo procedimento consente l'accesso all'articolazione con un tragitto sufficientemente largo in modo tale da permettere la resezione del condilo o l'asportazione del disco, che rappresentano i motivi pi\u00f9 frequenti di intervento chirurgico in questa regione.\nUn altro metodo per esporre l'articolazione temporo-mandibolare e l'intero ramo mandibolare \u00e8 l'aggressione chirurgica submasseterica (di Risdon). Con il dovuto riguardo per il ramo mandibolare del nervo faciale, viene esposto il margine inferiore della regione angolare della mandibola con un'incisione effettuata al di sopra del margine mandibolare stesso. Quindi si ribatte l'inserzione del muscolo massetere dalla superficie esterna del ramo. In vicinanza dell'angolo mandibolare questo risulta difficile in quanto le lamine tendinee del massetere sono fortemente aderenti alle creste ossee irregolari dell'osso. Tuttavia, pi\u00f9 in alto, il periostio e i fasci muscolari che gli sono connessi possono essere facilmente distaccati dall'osso. Questa esperienza pu\u00f2 aver dato origine alla descrizione di uno spazio submasseterico che non esiste. Il lembo che \u00e8 costituito da muscolo, ghiandola parotide con il plesso del nervo faciale, fascia superficiale e cute, pu\u00f2 essere facilmente allontanato dal piano osseo del ramo mandibolare, fino a consentire una buona via di accesso all'articolazione temporo-mandibolare.\nMoltissimi casi di deficit articolari tradotti spesso in un complesso quadro sintomatologico, ben lontano talvolta dalla localizzazione dell'atm, vengono ignorati o mal interpretati. La patologia dell'ATM \u00e8 di interesse multidisciplinare, con il coinvolgimento dell'odontoiatra (gnatologo), del chirurgo maxillo-facciale, del fisiatra e del fisioterapista, oltre che del neurologo e dell'otorinolaringoiatra che di concerto possono giungere a una corretta diagnosi e a una terapia integrata.\nIl ruolo determinante nella diagnosi appartiene all'artroscopia (come per altre articolazioni), tuttavia non \u00e8 ancora molto diffusa.\nLe classificazioni correnti suddividono le disfunzioni intracapsulari dell'ATM, spesso in correlazione con l'occlusione dentale, dai disordini extracapsulari di frequente carattere miodisfunzionale e dalle caratteristiche, note cliniche sfumate e extrastomatognatiche.\n\u00c8 importante verificare l'occlusione dei pazienti con disturbi articolari, siano essi di natura muscolare che articolare vera e propria.\nUn elenco dei sintomi della sindrome temporo-mandibolare comprende:\nSe non curata, specie se in presenza di pregressi problemi e disturbi mioscheletrici, pu\u00f2 sviluppare una difficolt\u00e0 permanente o un blocco dell'articolazione, miospasmi e mialgia cronica generalizzata mediata centralmente, fino alla fibromialgia\n\"Per chi soffre del disturbo dell'ATM il dolore aumenta in modo esponenziale usando giochi video impegnativi.\"\nPatologie congenite.\nIPOPLASIA CONDILARE: di solito colpisce il condilo, ma pu\u00f2 colpire anche il ramo della mandibola, anche se nella maggior parte dei casi non c'\u00e8 interessamento del resto della mandibola.\nPu\u00f2 essere congenita e anche connatale, infatti pu\u00f2 essere acquisita durante l'espletamento del parto associata quindi a traumi o emorragie.\nInoltre, anche le infezioni virali o le terapie radianti durante il periodo fetale possono favorire questo tipo di patologia. Si pu\u00f2 verificare una asimmetria facciale con conseguente deviazione della linea mediana dalla parte della patologia; questo inevitabilmente ha ripercussioni sull'estetica facciale. La patologia \u00e8 accompagnata da dolore e richiede, da parte dell'Odontoiatra, un intervento su pi\u00f9 fronti che include la chirurgia, l'ortodonzia, la gnatologia e la protesi.\nIPERPLASIA CONDILARE: si ha un aumento del condilo della mandibola, senza che vi sia la presenza di neoplasia. Questo ipersviluppo pu\u00f2 anche interessare l'intera mandibola o parte di essa, potendo anche coinvolgere altre parti del cranio.\nSi assiste ad una deviazione della mandibola verso il lato opposto rispetto alla patologia. Siamo in presenza di un morso aperto che pu\u00f2 creare problemi in caso di trattamento ortodontico.\nL'eziologia \u00e8 sconosciuta e la terapia \u00e8 chirurgica.\nAGENESIA O APLASIA CONDILARE: durante lo sviluppo delle ossa del cranio o della mandibola si assiste alla mancanza del condilo. La causa \u00e8 l'assenza dell'abbozzo primitivo del condilo durante l'embriogenesi. La mandibola \u00e8 deviata verso il lato dove \u00e8 presente la patologia.\nIPERTROFIA DEL CORONOIDE: si pu\u00f2 presentare in due forme differenti: -congenita bilaterale\n-postraumatica\nIl dolore \u00e8 pi\u00f9 intenso sia spontaneamente sia alla palpazione, mentre palpando nella zona davanti al condilo si percepisce un piastrone non comprimibile, con conseguente difficolt\u00e0 a percepire il movimento del condilo.\nPatologie acquisite.\nOSTEOCONDRITE GIOVANILE: di solito si manifesta fra i 14 e i 19 anni nel sesso femminile. Si ha gonfiore all'ATM durante la fase acuta con limitazione funzionale. Sono presenti anticorpi anticartilagine. Il gonfiore dell'articolazione pu\u00f2 perdurare 1 o 2 mesi nella fase acuta accompagnata da capsulite posteriore e restitutio ad integrum nell'arco di 3 e 4 mesi.\nQuesti pazienti hanno l'indice VES elevatissima (velocit\u00e0 di eritrosedimentazione che si effettua sul sangue). Si ha un accorciamento della parte supero-anteriore del condilo di circa 2 mm e pu\u00f2 essere accompagnata da necrosi del condilo. \u00c8 presente un morso aperto. La terapia viene prescritta possibilmente da un reumatologo.\nARTROPATIA DEGENERATIVA: \u00e8 una patologia cronica che si verifica nel caso in cui il disco articolare non si trova pi\u00f9 nella sua sede abituale tra le superfici articolari. La diagnosi viene fatta attraverso radiografie. Un eventuale appiattimento dell'eminenza del condilo \u00e8 sinonimo di danno irreversibile. Si assiste a una perdita di sostanza. Possono essere presenti osteofiti e si pu\u00f2 verificare una proliferazione verso la parte esterna della superficie del condilo e anche sclerosi.\nEsistono due forme di artropatia degenerativa:\nNelle fasi iniziali \u00e8 presente osteoartrosi mentre successivamente si possono sovrapporre processi flogistici aggravando la situazione e sovrapponendosi cos\u00ec anche un processo di osteoartrite. Quest'ultima \u00e8 un'infiammazione a carico dell'osso e dell'articolazione. Sia i segni clinici che i sintomi possono essere minimi malgrado la presenza di lesioni importanti del condilo.\nSi assiste a una graduale perdita della cartilagine articolare e a una ipertrofia dell'osso.\nUn caso specifico riguarda l'artrite reumatoide in cui per\u00f2 l'interessamento dell'ATM non \u00e8 frequente. Nei soggetti affetti da artrite reumatoide in cui sia coinvolta l'ATM, la stessa si presenta tumefatta e dolente; si assiste a una limitazione dei movimenti, in special modo al mattino al risveglio. Nel caso dei bambini tale malattia porta a una malocclusione. Inoltre pu\u00f2 verificarsi anche una anchilosi che richiede un intervento di condilectomia.\nOSTEOARTROSI: \u00e8 una condizione degenerativa ma non infiammatoria della mandibola. Si assiste a cambiamenti strutturali delle superfici articolari. Non c'\u00e8 dolore e dolorabilit\u00e0, ma la presenza di crepitio (paragonabile al rumore di foglie secche). Inoltre, vi \u00e8 limitazione dell'apertura della bocca e deviazione verso il lato pi\u00f9 colpito. Al RX si nota come la struttura dell'osso \u00e8 modificata.\nLa terapia \u00e8 la placca di stabilizzazione.\nARTRITE: \u00e8 l'altra forma degenerativa in cui si instaura un processo infiammatorio chiamata sinovite secondaria. Vi \u00e8 sia dolore sia dolorabilit\u00e0, crepitio, limitazione funzionale con limitazione sempre verso il lato affetto dalla malattia. Al RX si notano cambiamenti strutturali dell'osso. La terapia riguarda antinfiammatori e miorilassanti. In pi\u00f9 si ricorre a una placca distraente per ridurre il sovraccarico articolare che porterebbe a un inevitabile peggioramento dei sintomi.\nImportante \u00e8 insegnare al paziente a compiere esercizi muscolari senza sentire dolore, contrastando in questo modo le contratture muscolari, mantenendo al tempo stesso la funzione articolare. Si ricorre ai corticosteroidi solo nei casi pi\u00f9 gravi. Si pu\u00f2 notare dopo un'anamnesi accurata la presenza di una pregressa dislocazione meniscale che, evolvendosi, ha portato gradualmente a una degenerazione in questione.\nANCHILOSI FIBROSA: si tratta di limitazione dei movimenti dovuta ad aderenze di tipo fibroso tra il disco e la fossa. Nei casi gravi si pu\u00f2 verificare una proliferazione delle cellule ossee all'interno della capsula con conseguente ossificazione. In questo caso ci troviamo di fronte a una vera e propria anchilosi ossea che porta a una totale immobilit\u00e0 dell'articolazione (evenienza fortunatamente molto rara). La causa pu\u00f2 essere un trauma con emartrosi (raccolta di sangue che, organizzandosi, d\u00e0 origine a lacinie cicatriziali). L'anchilosi fibrosa pu\u00f2 anche avvenire come conseguenza di malattie infiammatorie.\nSi assiste a una limitazione di apertura della bocca con deviazione verso il lato dell'anchilosi. Il dolore \u00e8 avvertito dal paziente solo quando le lacinie vengono stirate oltre la loro massima lunghezza; viceversa sia a riposo che in movimento il paziente non avverte dolore. La terapia si basa su degli esercizi che aumentino la mobilit\u00e0. Nei casi pi\u00f9 gravi si asportano le aderenze attraverso un intervento chirurgico.\nTRAUMI: FRATTURA INTRA ED EXTRACAPSULARI: in passato le fratture del condilo potevano passare inosservate per la scarsa sintomatologia che le accompagnavano. A oggi, con le radiografie, \u00e8 possibile invece evidenziare molti tipi di fratture del condilo. Le pi\u00f9 frequenti sedi di frattura del condilo sono a carico del collo, soprattutto nella porzione basale. La causa \u00e8 soprattutto traumatica, in particolare per trauma indiretto sotto sinfisario mediano o paramediano, mentre il trauma indiretto laterale \u00e8 pi\u00f9 raro. Ci sono vari tipi di fratture, tra cui quella verticale che avviene per distacco in cui la forza \u00e8 diretta sull'angolo della mandibola dal basso verso l'alto. Vi sono inoltre le fratture trasverse che sono invece dovute a flessione del collo. Si verifica quando la forza si applica sul mento dall'avanti e dal basso o verso l'esterno, sempre per una forza che agisce sul mento dal davanti in direzione orizzontale con conseguente, spesso, bilaterale.\nAltri tipi di fratture sono le fratture oblique in cui la forza agisce sul mento orizzontalmente e obliquamente verso l'articolazione di un lato dove sar\u00e0 di maggiore intensit\u00e0. Questa forza provoca una frattura obliqua del collo del condilo, spingendo poi il ramo ascendente verso l'alto che, salendo, provoca una dislocazione del frammento prossimale solitamente verso l'esterno. Nell'altro lato della mandibola la forza violenta era inferiore dando quindi al corpo mandibolare il tempo di flettersi con conseguente frattura trasversa da iperflessione.\nSotto l'azione dei muscoli elevatori l'eventuale avvenuta dislocazione viene mantenuta dal risalire verso l'alto della branca ascendente. Inoltre le fratture possono essere intracapsulari ed extracapsulari: le intracapsulari includono le fratture del corpo del condilo e le fratture alte del collo; le extracapsulari si trovano nella parte media del collo o nella regione sottocondiloidea.\nLa terapia prevede l'uso di placche di riposizionamento e trattamenti ortodontici. Tali terapie vengono scrupolosamente scelte previa attenta anamnesi del paziente in base al tipo di sintomi e al tipo di disfuzione mandibolare associata a eventuale terapia farmacologica per rilassare la muscolatura e togliere l'eventuale dolore.\nARTRITE PSORIASICA: \u00e8 caratterizzata da infiammazione con conseguente desquamazione all'altezza delle articolazioni, potendo portare a un esito di intensa necrosi della parte articolare del condilo. L'odontoiatra provveder\u00e0 a far effettuare al paziente una radiografia per l'eventuale diagnosi.\nARTRITE INFETTIVA: si verifica per lo pi\u00f9 in presenza di utiti, soprattutto nei bambini, quindi da processi infettivi contigui (utite media). Viceversa, potrebbe accadere che fosse una disfunzione temporo-mandibolare a generare una patologia all'orecchio medio attraverso un muscolo chiamato muscolo tensore del velo palatino che regola la funzione della tuba di Eustachio.\nARTRITE GOTTOSA: in presenza di iperuricemia si pu\u00f2 verificare una precipitazione degli urati nell'articolazione temporo-mandibolare con conseguente infiammazione. Tuttavia, questa evenienza \u00e8 piuttosto rara poich\u00e9 essendo l'ATM poco colpita in questo tipo di artrite, infatti \u00e8 consolidato il fatto che l'ATM maggiormente colpita in questo caso \u00e8 la metatarsofalangea che riguarda il primo dito del piede. Le persone maggiormente colpite sono gli uomini.\nCONDROMATOSI SINOVIALE: questa patologia colpisce soprattutto le femmine di et\u00e0 matura. \u00c8 caratterizzata da infiammazione e dalla presenza di calcificazioni tra i corpi articolari, in particolare nei tessuti molli connettivali. Coinvolge l'ATM solitamente omolateralmente. La terapia \u00e8 chirurgica attraverso l'asportazione dei corpi calcificati in artroscopia.\nCONDROMA OSSEO E NEOPLASIE: la genesi riguarda residui cartilaginei di tipo rudimentale che possono dare origine a una forma tumorale di tipo benigno, ovvero il condroma, provocando dolore pi\u00f9 spesso bilaterale e talvolta dando origine a uno osteocondroma e, portando inevitabilmente a una riduzione di apertura della bocca. Importante \u00e8 l'utilizzo di una placca di distrazione, ovvero una placca realizzata in articolatore previa presa delle impronte delle due arcate e di una cera dicentrica in cui vengono scaricati tutti i contatti con le cuspidi vestibolari, che permette una sostanziale riduzione del carico articolare, previo intervento chirurgico.\nIl condroma rappresenta la neoplasia pi\u00f9 frequente nell'articolazione temporo-mandibolare poich\u00e9 altri tipi di tumore sono estremamente rari, anche se si pu\u00f2 assistere alla presenza di metastasi provenienti da altri distretti corporei. Nella maggior parte dei casi si assiste a una limitazione funzionale di solito non accompagnata da sintomatologia dolorosa.\nNECROSI STEROIDEA: \u00e8 una patologia fortunatamente rara. Era causata per lo pi\u00f9 da farmaci a base di cortisone ma su questo tema vi sono pareri discordanti in quanto alcuni autori affermano che la causa fosse riconducibile a una condizione di sepsi.\nCAPSULITE POSTERIORE E SINOVITE: la patologia \u00e8 caratterizzata da una flogosi che riguarda lo strato pi\u00f9 esterno della capsula articolare (vascolarizzato e innervato), detta capsulite e da una flogosi dello strato pi\u00f9 interno detta sinovite la quale pu\u00f2 originare da un trauma acuto o cronico che pu\u00f2 essere diretto o indiretto oppure di un'interferenza del condilo, interferendo con il tessuto retrodiscale. Il dolore \u00e8 molto forte quando la bocca \u00e8 in chiusura in occlusione centrica, accompagnata da una limitazione dei movimenti e dolorabilit\u00e0 alla pressione. La conseguenza \u00e8 una malocclusione acuta. La terapia include farmaci antinfiammatori e antidolorifici, associati eventualmente a placche distraenti per ridurre il carico articolare in fase acuta, e solo successivamente a placche di stabilizzazione per ridurre, se presente, l'eventuale attivit\u00e0 parafunzionale.\nSTIRAMENTO E STRAPPAMENTO DEI LEGAMENTI CAPSULARI: si assiste alla comparsa e all'aumento del dolore durante la fase di traslazione e alla palpazione, con conseguente diminuzione dei movimenti di traslazione dovuti alla difesa che si viene a creare. La terapia prevede farmaci antinfiammatori e analgesici e antidolorifici.\nARTRITE REUMATOIDE: \u00e8 una patologia a eziologia sconosciuta, cronica e sistemica. Si manifesta attraverso un'artrite infiammatoria a carico delle articolazioni periferiche, di solito simmetrica. \u00c8 stata osservata una predisposizione genetica. L'interessamento dell'ATM porta ad alterazioni della masticazione associata a una sintomatologia dolorosa all'altezza dell'orecchio medio e della gola. Da un punto di vista dell'anatomia patologica, la membrana sinoviale va incontro ad atrofia a tal punto da ricoprire la cartilagine articolare (panno); il panno finisce per distruggere gradualmente sia la cartilagine articolare che l'osso sub-condrale che stanno nel piano sottostante. \u00c8 stato osservato che, con il tempo, la malattia, avanzando, porta a un'anchilosi ossea (grossa difficolt\u00e0 masticatoria). Si pu\u00f2 assistere inoltre a rottura tendinea. La sintomatologia relativa include dolore spontaneo e alla palpazione, calore e rossore (infiammazione) e tumefazione.\nInterferenze.\nPer la diagnosi clinica, il paziente viene visitato e si valuta l'eventuale presenza di pre-contatti o eventuali interferenze centriche che non permetterebbero un'intercuspidazione massima; in questo modo la mandibola dovrebbe spostarsi per riuscire ad avere pi\u00f9 contatti possibili. Deve essere esclusa un'occlusione traumatica. Quest'ultima \u00e8 rappresentata da tutte quelle forze che vanno a scaricarsi sulle superfici occlusali che provocano danni al parodonto. Queste forze sono di tipo muscolare, soprattutto nel forte bruxista.\nPer intercettare eventuali schiocchi o scricchiolii, come un crepitio di foglie che potrebbe essere indice di artrosi dell'articolazione, si fa aprire e chiudere ripetutamente la bocca al paziente e posizionando le dita sulle articolazioni.\nPRECONTATTI O PREMATURIT\u00c0 O INTERFERENZE CENTRICHE\nRiguardano tutti quei contatti che provocano spostamenti della mandibola in modo tale da ottenere un maggior numero di contatti.\nSono dei contatti che non permettono un'intercuspidazione massima ideale.\nLe interferenze centriche possono essere suddivise in:\n- interferenze centriche protrusive provocano scivolamento in avanti della mandibola e il condilo \u00e8 in posizione anteriore nella fossa dovuto a un precontatto. Il danno che si ha a livello dell'ATM non \u00e8 precoce, infatti ci\u00f2 che compare pi\u00f9 spesso riguarda le contratture.\n-Le interferenze centriche retrusive portano distalmente la mandibola.\nNel primo caso possiamo effettuare una manipolazione di Dowson: il paziente \u00e8 sdraiato mentre il medico, dietro di lui, pone i due pollici sul mento esercitando una forza verso il basso e posteriormente mentre le altre quattro dita sul margine inferiore della mandibola in direzione supero-mesiale. La forza che ne risulta \u00e8 supero-posteriore in modo che il condilo si alloggi nella fossa.\nTERAPIA DELLE INTERFERENZE CENTRICHE\nDobbiamo ricorrere a delle placche di svincolo che permettono alla mandibola di posizionarsi correttamente in modo che vi sia una corretta attivit\u00e0 muscolare per un rapporto condilo, menisco e cavit\u00e0 glenoidea corretta, eliminando l'interferenza.\nINTERFERENZE ECCENTRICHE\n1) interferenza lavorante (latero-trusione)\n2) interferenze bilanciate (o in mesiotrusione)\n3) interferenze durante la protrusione\n1. Sono tutti quei contatti tra i denti che si hanno nel lato dell'arcata dove si ha il movimento mandibolare e che rende impossibile il contatto dei canini tra loro o la funzione di gruppo.\n2. Sono tutti quei contatti tra i denti che riguardano l'emiarcata controlaterale rispetto alla direzione del movimento della mandibola. Questo porta ad alterazione della guida canina o alla funzione di gruppo dalla parte in cui si sposta la mandibola. Queste interferenze hanno delle conseguenze dannose a carico del ATM in quanto nella cuspide dove risiede l'interferenza si crea un'azione di fulcro quando i denti controlaterali vengono a contatto tra loro, nuocendo al condilo. Le interferenze bilancianti risultano essere pi\u00f9 dannose rispetto alle lavoranti.\n3. Sono di due tipi: le \"posteriori\" e le \"interferenze degli incisivi\". Le \"posteriori\" sono nocive perch\u00e9 pi\u00f9 vicine all'ATM in vicinanza della muscolatura deputata alla chiusura della bocca. In pi\u00f9 sono nocive perch\u00e9 per superare l'ostacolo dell'interferenza, la mandibola \u00e8 costretta a una apertura eccessiva durante il movimento di traslazione (della mandibola stessa) con conseguente allungamento anomalo dei fusi neuromuscolari dei muscoli deputati all'elevazione della mandibola; tutto questo \u00e8 amplificato in caso di forte stress emotivo.\nSe l'aumento della \"ripidit\u00e0 della guida incisiva\" riguarda un dente solo vi sar\u00e0 uno spostamento dello stesso perch\u00e9 il tessuto di sostegno non regger\u00e0 alla eccessiva sollecitazione. Se l'aumento della ripidit\u00e0 della guida riguarda pi\u00f9 elementi le conseguenze dipenderanno dal grado di overbite e dall'angolo interincisivo. In questa condizione detta di \u201cmuro anteriore\u201d a chiusura della bocca si assiste ad un movimento posteriore del condilo e della mandibola: il condilo tende a assumere una posizione posteriore rispetto al menisco, facilmente evidenziabile alla RX.\nTERAPIA INTERFERENZE ECCENTRICHE\nPossiamo utilizzare placche di estraenti in caso di lock, placche di svincolo in caso di contratture muscolari importanti e placche di stabilizzazione per ridurre il trauma occlusale.\nAlterazioni a carico dell'ATM legate a protesi incongrue.\nNell'esecuzione di un manufatto protesico il medico deve rispettare quelli che sono i canoni fisiologici delle arcate dentarie affinch\u00e9 si abbia un'occlusione corretta. Ad esempio deve essere rispettata la curva di Spee la quale rappresenta una curva anteroposteriore che riguarda le superfici occlusali; \u00e8 a concavit\u00e0 superiore e inizia dal canino inferiore e precisamente all'altezza della punta per poi seguire le punte delle cuspidi vestibolari sia dei premolari sia dei molari. Nel caso di eccessiva accentuazione della curva di Spee o nel caso in cui questa sia modificata, per esempio in seguito alla migrazione di alcuni elementi dentali, si possono creare delle alterazioni a livello occlusale che possono portare ad alterazioni funzionali con conseguenti disturbi a carico dell'ATM.\nDa tener presente che anche la cementazione di un ponte o di una corona pu\u00f2 alterare in qualche modo il tragitto di chiusura della bocca con deviazione laterale del punto interincisivo.\nAllo stesso modo se si ha un'alterazione della curva di Wilson, la quale \u00e8 una curva a concavit\u00e0 superiore nel piano frontale, che si ottiene tracciando una linea immaginaria nel piano frontale che collega la punta delle cuspidi dei molari di entrambi i lati dell'arcata. Tale curva d\u00e0 la possibilit\u00e0 di ottenere uno scivolamento occlusale armonico delle cuspidi vestibolari dell'arcata inferiore, sulle cuspidi vestibolari dell'arcata superiore durante la lateralit\u00e0. Nel caso in cui la curva di Wilson fosse alterata, potremmo avere un movimento funzionale altrettanto alterato a causa di interferenze occlusali con, anche in questo caso, ripercussioni dannose a carico dell'ATM."}
{"id": "1380529", "revid": "765341", "url": "https://it.wikipedia.org/wiki?curid=1380529", "title": "Humberto Coelho", "text": "Carriera.\nHa guidato la Nazionale portoghese dal dicembre 1997 al giugno 2000, dopo la mancata qualificazione al Campionato mondiale di calcio 1998 (terzo posto nel Gruppo 9 dietro a Germania e Ucraina).\nHa disputato come CT l'Europeo 2000, venendo eliminato in semifinale dalla Francia per 2-1 al \"Golden gol\" ma dopo aver fatto fuori nella fase a gironi squadre blasonate come Inghilterra e Germania.\nSuccessivamente ha allenato il Marocco (2000-2002), la Corea del Sud (2002-2004) e l'Al-Shabab (2005-2006).\nDal 2008 al 2009 ha allenato la Tunisia."}
{"id": "1380537", "revid": "486946", "url": "https://it.wikipedia.org/wiki?curid=1380537", "title": "Lyonard d'Aq", "text": ""}
{"id": "1380538", "revid": "486946", "url": "https://it.wikipedia.org/wiki?curid=1380538", "title": "Lyonard D'Aq", "text": ""}
{"id": "1380540", "revid": "1372005", "url": "https://it.wikipedia.org/wiki?curid=1380540", "title": "Wuffinga", "text": "I Wuffinga erano la dinastia regnante dell'Anglia orientale. Presero il loro nome da uno dei primi sovrani dell'Anglia orientale, Wuffa. Sulla base delle forti connessioni che avrebbero avuto con la Scandinavia, come mostrano le loro tombe a Sutton Hoo, \u00e8 stato sostenuto che sarebbero probabilmente stati un ramo della dinastia getica dei Wulfinga."}
{"id": "1380544", "revid": "547992", "url": "https://it.wikipedia.org/wiki?curid=1380544", "title": "Olivia Magnani", "text": "Biografia.\nNata a Bologna, \u00e8 figlia di Luca Magnani, a sua volta figlio di Anna Magnani e Massimo Serato, mentre sua madre \u00e8 Gigliola Faenza, attrice e sorella del regista Roberto. Ha iniziato la sua carriera in teatro. Nel 1997 partecipa al film \"Marianna Ucr\u00eca\", regia di Roberto Faenza; nel 2004 \u00e8 coprotagonista del film di Paolo Sorrentino, \"Le conseguenze dell'amore\". Per la sua interpretazione in questo film ha vinto nel 2005 il Globo d'oro alla miglior attrice rivelazione. Nel 2008 \u00e8 protagonista di \"Un amore di Gide\", regia di Diego Ronsisvalle, con Guido Caprino.\nPremi.\n2005 \u2013 Globo d'oro alla migliore attrice per \"Le conseguenze dell'amore\""}
{"id": "1380547", "revid": "24443", "url": "https://it.wikipedia.org/wiki?curid=1380547", "title": "Bivacco Berardo", "text": "Il bivacco Fratelli Berardo \u00e8 un bivacco situato nel comune di Pontechianale (CN), in valle Varaita, nelle Alpi Cozie, a \"2710\" m s.l.m.\nStoria.\nIl rifugio \u00e8 dedicato ai fratelli Carlo e Renzo Berardo, alpinisti, saviglianesi, morti tragicamente in una scalata sull'Uia di S.Lucia il 5 giugno 1958.\nCaratteristiche.\nSi trova sul versante sud delle Rocce di Viso nel vallone delle Forciolline.\nL'acqua si pu\u00f2 trovare a 15 min nel laghetto soprastante.\nAccessi.\nL'accesso avviene partendo da Castello di Pontechianale (1.608 m s.l.m.) in circa due ore e trenta seguendo dapprima il sentiero per il rifugio Vallanta. Una volta raggiunto le Grange del Rio (1.988 m s.l.m.) a destra seguendo il sentiero 'U11' e quindi alla diramazione successiva a sinistra per il vallone delle Forciolline."}
{"id": "1380562", "revid": "287204", "url": "https://it.wikipedia.org/wiki?curid=1380562", "title": "Ambiani", "text": " Gli ambiani erano una popolazione celtica della Gallia Belgica che, secondo il \"De bello Gallico\" di Gaio Giulio Cesare, si oppose alle sue legione nel 57 a.C. con 10.000 uomini in armi. Alla fine furono sottomessi dal proconsole. Il loro territorio si estendeva nella valle del fiume Somme, mentre la loro capitale era Samarobriva (forse l'odierna Amiens). Parteciparono alla grande insurrezione anti-romana di cui parla Cesare nella sua opera. "}
