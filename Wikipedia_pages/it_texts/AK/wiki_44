{"id": "1310442", "revid": "416175", "url": "https://it.wikipedia.org/wiki?curid=1310442", "title": "Grotta del Vento", "text": "La Grotta del Vento, chiamata dai valligiani \"Buca del Vento di Trimpello\", \u00e8 una cavit\u00e0 di origine carsica situata nella catena montuosa delle Alpi Apuane, ai piedi del monte Pania Secca, presso Fornovolasco (Fabbriche di Vergemoli, Lucca).\nCaratteristiche.\nLa grotta \u00e8 lunga circa 4.500 metri e ha un dislivello complessivo di circa 120 metri. L'unico ingresso praticabile conosciuto \u00e8 a 640 metri sul livello del mare, ma probabilmente esistono altre aperture impraticabili della grotta attorno ai 1400 metri, che giustificherebbero il forte vento che ne caratterizza l'ingresso. \u00c8 probabile, infatti, che la circolazione dell'aria nella \"Grotta del Vento\" sia del tipo \"a tubo di vento\", che presuppone l'esistenza di almeno due aperture situate a quote assai diverse. \nAll'interno della grotta l'aria ha la temperatura costante di 10,7 \u00b0C. D'estate la massa d'aria interna alla grotta \u00e8 pi\u00f9 fredda, e quindi pi\u00f9 densa (pi\u00f9 pesante), dell'aria esterna: perci\u00f2 l'aria della grotta esce dall'apertura inferiore (\"bocca fredda\") e viene rimpiazzata da aria esterna aspirata dall'apertura superiore (\"bocca calda\"). D'inverno l'aria della grotta \u00e8 spesso pi\u00f9 calda di quella esterna, per cui essa esce dall'apertura superiore, mentre dall'apertura inferiore viene risucchiata aria esterna. All'ingresso turistico \u00e8 stata registrata una velocit\u00e0 del vento superiore ai 40 km/h.\nStoria.\nDal Seicento fino al termine dell'Ottocento della grotta si conosceva solo la forte corrente d'aria fredda che usciva durante l'estate dal suo piccolo ingresso e che, convogliata all'interno di una capanna, veniva utilizzata dagli abitanti della vicina borgata di Trimpello per tenere in fresco i cibi.\nLa prima persona a insinuarsi nella grotta pare sia stata una bambina di quattro anni, soprannominata Bettina, nel 1898; la bambina entr\u00f2 per gioco, incitata da dei giovani, percorse pochi metri e raccont\u00f2 quindi che la grotta continuava e si ampliava. La curiosit\u00e0 spinse questi giovani ad allargarne l'ingresso, troppo stretto per loro, e ad esplorarne i primi 20 metri. Bench\u00e9 dopo i primi metri la cavit\u00e0 si ampliasse notevolmente, la paura per l'ignoto li spinse a tornare all'esterno.\nNel 1929 il Gruppo Speleologico Fiorentino del Club Alpino Italiano entr\u00f2 nella \"Buca del Vento di Trimpello\" ed esplor\u00f2 i primi 60 metri di galleria; la prosecuzione fu impedita, a quanto pare, dalla presenza di un \"sifone\" (galleria a forma di U piena d'acqua), col quale si pens\u00f2 che la grotta terminasse.\nIl 18 agosto 1961 capitarono a Fornovolasco due speleologi del Gruppo Speleologico Bolognese del C.A.I., Sergio Trebbi e Giancarlo Pasini , dopo essere scesi lungo la parete sud est della Pania Secca dal campo estivo che quell'anno il gruppo aveva installato presso il Rifugio Rossi. A Fornovolasco i due furono avvicinati da un valligiano, ex minatore, che segnal\u00f2 ad essi l'esistenza di una cavit\u00e0 orizzontale pressoch\u00e9 inesplorata nelle vicinanze del paese: la \"Buca del Vento di Trimpello\"; a riprova delle sue affermazioni mostr\u00f2 loro una vecchia pianta dei primi 60 metri della grotta, firmata da Marco Marchetti - noto speleologo del Gruppo Speleologico Fiorentino - e datata 1929. Il valligiano aggiunse per\u00f2 che, in seguito a una forte alluvione verificatasi anni prima, l'ingresso della grotta, che si apre presso l'alveo di un torrente, era coperto da ghiaia. Il mattino seguente i due speleologi e il valligiano raggiunsero in breve tempo il punto in cui, secondo quest'ultimo, si trovava l'ingresso della \"Buca del Vento,\" ma dove si poteva vedere allora solo il terrazzo ghiaioso di un torrente; il valligiano assicur\u00f2 che l'ingresso si trovava sotto la ghiaia. \nI tre scavarono, con enormi difficolt\u00e0 e qualche rischio, un buco nella ghiaia grossolana che tendeva a franare, nonostante i puntelli legnosi sistemati dal valligiano ex minatore. Trebbi fu colpito a un fianco da un grosso ciottolo distaccatosi da una parete. Raggiunta la profondit\u00e0 di circa due metri, cominciarono ad avvertire una corrente d'aria. Poco oltre comparve il substrato roccioso, nel quale si apriva una stretta fenditura soffiante: era l'ingresso della \"Buca del Vento di Trimpello\". I tre vi entrarono con qualche difficolt\u00e0, ma dopo i primi metri la grotta si ampliava notevolmente, trasformandosi in un'ampia galleria. A circa 60 metri dall'ingresso - punto estremo raggiunto dagli speleologi fiorentini nel 1929 - non c'era alcun sifone; i tre poterono percorrere circa 500 metri di una meravigliosa galleria inesplorata, ricchissima di stalattiti, stalagmiti, colonne multicolori e laghetti, e dovettero fermarsi sull'orlo di due pozzi. \nUsciti dalla grotta, Pasini e Trebbi chiamarono col radiotelefono i compagni che si trovavano al campo presso il Rifugio Rossi e li informarono della loro scoperta. I compagni li raggiunsero per proseguire assieme a loro l'esplorazione di questa bellissima cavit\u00e0, nel cui piano inferiore scorre un torrente sotterraneo. Vennero percorsi, e in gran parte rilevati topograficamente, oltre 700 metri di grotta e venne effettuata una documentazione fotografica. \nUlteriori esplorazioni - effettuate dal Gruppo Speleologico Lucchese del C.A.I., dal Gruppo Speleologico \"Garfagnana-Grotta del Vento\", dal Gruppo Speleologico Piemontese del C.A.I.-U.G.E.T. e dal Groupe Sp\u00e9l\u00e9ologique \"Troglolog\" di Neuch\u00e2tel - hanno portato lo sviluppo della \"Buca del Vento di Trimpello\" o \"Grotta del Vento\" ad oltre 4.500 metri.\nReperti fossili.\nAll'interno della \"Buca del Vento\" sono stati raccolti resti fossili di alcuni esemplari di orso delle caverne e di un piccolo roditore. \nTurismo.\nHa tre percorsi turistici, per la durata di 1, 2 o 3 ore, e due itinerari avventura. L'itinerario di un'ora percorre gallerie caratterizzate dalla grande abbondanza di concrezioni, tutte \"vive\" e di diversi colori. L'itinerario da due ore comprende il precedente percorso e prosegue, scendendo di 75 metri, fino a raggiungere la parte pi\u00f9 profonda della grotta, che \u00e8 percorsa da un piccolo torrente sotterraneo. L'itinerario da tre ore comprende i primi due percorsi e prevede la risalita di un camino alto circa 80 metri. \nI tre percorsi turistici sono attrezzati con sentieri in cemento, corrimano e impianto elettrico. I due percorsi avventura, molto entusiasmanti ma adatti solo a chi non soffre di vertigini, percorrono un grande camino attrezzato solo con scale a pioli e corde di sicurezza, da cui si scende con un'avvincente calata nel vuoto."}
{"id": "1310448", "revid": "767487", "url": "https://it.wikipedia.org/wiki?curid=1310448", "title": "Titanosuchus", "text": "Il titanosuco (gen. Titanosuchus) \u00e8 un grande tetrapode estinto appartenente al grande gruppo dei terapsidi, i cui resti fossili sono stati rinvenuti in Sudafrica in terreni del Permiano superiore (circa 245 milioni di anni fa).\nCaratteristiche fisiche.\nIl nome di questo animale significa \u201ccoccodrillo gigante\u201d, ma l'aspetto doveva ricordare pi\u00f9 quello di un varano lungo circa 2,5 metri che si muoveva alto sulle zampe. Il corpo, lungo e basso, era retto da potenti zampe armate di artigli. Il cranio era enorme, e dotato di una dentatura che includeva lunghi canini acuminati (da carnivoro) e denti posteriori che facevano supporre una dieta erbivora. Probabilmente il titanosuco era un onnivoro, e non doveva essere un terapside molto specializzato. Questo animale apparteneva ai dinocefali (\u201cteste terribili\u201d), che comprendevano anche animali ancora pi\u00f9 grossi del titanosuco, come \"Moschops\" e \"Jonkeria\"."}
{"id": "1310449", "revid": "486946", "url": "https://it.wikipedia.org/wiki?curid=1310449", "title": "Baldo l'allegro castoro", "text": ""}
{"id": "1310451", "revid": "486946", "url": "https://it.wikipedia.org/wiki?curid=1310451", "title": "Baldo l'Allegro Castoro", "text": ""}
{"id": "1310452", "revid": "599013", "url": "https://it.wikipedia.org/wiki?curid=1310452", "title": "Osiedle", "text": "L'osiedle (plurale \"osiedla\") \u00e8 un'entit\u00e0 territoriale posta al quarto livello della suddivisione amministrativa della Polonia. L\"'osiedle\" \u00e8 una frazione di un comune urbano, generalmente di dimensioni medie o piccole. Nei comuni urbani pi\u00f9 grandi, infatti, si presentano solitamente le \"dzielnice\" (al singolare \"dzielnica\").\nCome per le \"dzielnice\" e per i \"so\u0142ectwa\" (l'analogo per i comuni rurali), ogni \"osiedle\" ha un consiglio eletto con funzioni di ausilio per il governo comunale che possono variare a seconda dei casi.\nIl termine \"osiedle\" pu\u00f2 indicare anche:"}
{"id": "1310453", "revid": "339392", "url": "https://it.wikipedia.org/wiki?curid=1310453", "title": "Aeroporto internazionale di Shanghai Pudong", "text": ""}
{"id": "1310454", "revid": "916580", "url": "https://it.wikipedia.org/wiki?curid=1310454", "title": "Glossodoris gracilis", "text": ""}
{"id": "1310457", "revid": "916580", "url": "https://it.wikipedia.org/wiki?curid=1310457", "title": "Hypselodoris gracilis", "text": ""}
{"id": "1310458", "revid": "22356", "url": "https://it.wikipedia.org/wiki?curid=1310458", "title": "Pareiasaurus", "text": "Il pareiasauro (gen. Pareiasaurus) \u00e8 un grande rettile fossile, vissuto nel Permiano medio e superiore (tra 260 e 255 milioni di anni fa), i cui resti sono stati rinvenuti in Sudafrica.\nCorpo massiccio e zampe robuste.\nLa corporatura del pareiasauro era incredibilmente tozza, e il corpo era a forma di botte. Le dimensioni dell'animale, con una lunghezza di circa tre metri e un peso di svariati quintali, lo ponevano come uno dei pi\u00f9 grandi erbivori della sua epoca. Il cranio era corto e robusto, dotato di una serie di denti adatti a brucare e sminuzzare le foglie, mentre le zampe erano quasi colonnari e sporgevano di poco ai lati del corpo, al contrario di quelle dei suoi antenati, dotati di zampe all'infuori come quelle delle lucertole. Il pareiasauro era a suo modo un animale molto specializzato: le dimensioni, la forma delle zampe e del cranio e lo stile di vita erano ben diversi da quelli dei procolofoni, i suoi parenti pi\u00f9 stretti, dall'aspetto simile a quello delle lucertole. Simile al pareiasauro, ma ancora pi\u00f9 specializzato, era lo scutosauro (\"Scutosaurus karpinskii\") della Russia."}
{"id": "1310460", "revid": "916580", "url": "https://it.wikipedia.org/wiki?curid=1310460", "title": "Chromodoris villafranca", "text": ""}
{"id": "1310461", "revid": "916580", "url": "https://it.wikipedia.org/wiki?curid=1310461", "title": "Doris gracilis", "text": ""}
{"id": "1310462", "revid": "916580", "url": "https://it.wikipedia.org/wiki?curid=1310462", "title": "Doris pulcherrima", "text": ""}
{"id": "1310463", "revid": "916580", "url": "https://it.wikipedia.org/wiki?curid=1310463", "title": "Doris schultzii", "text": ""}
{"id": "1310468", "revid": "916580", "url": "https://it.wikipedia.org/wiki?curid=1310468", "title": "Doris tenera", "text": ""}
{"id": "1310469", "revid": "916580", "url": "https://it.wikipedia.org/wiki?curid=1310469", "title": "Doris pasini", "text": ""}
{"id": "1310470", "revid": "916580", "url": "https://it.wikipedia.org/wiki?curid=1310470", "title": "Chromodoris messinensis", "text": ""}
{"id": "1310471", "revid": "339392", "url": "https://it.wikipedia.org/wiki?curid=1310471", "title": "Aeroporto internazionale Narita", "text": ""}
{"id": "1310473", "revid": "122481362", "url": "https://it.wikipedia.org/wiki?curid=1310473", "title": "Diacodexis", "text": "Diacodexis \u00e8 un genere di mammiferi artiodattili vissuti nell'Eocene inferiore (circa 50 milioni di anni fa); i suoi rappresentanti sono considerati fra i pi\u00f9 antichi e primitivi artiodattili conosciuti.\nDella taglia di un coniglio, \"Diacodexis\" doveva anche comportarsi in modo molto simile. Le lunghe zampe posteriori erano dotate di metapodi allungati, che rivelano un buon adattamento alla corsa e al salto. Il femore possiede una caratteristica primitiva, ovvero la presenza di un terzo trocantere. \"Diacodexis\" era un animale digitigrado, che si affidava alla fuga per scampare ai predatori dell'epoca. Questo animale di forme snelle possedeva un cranio sottile con una dentatura completa di tipo bunodonte, anche se molto primitiva. La specie pi\u00f9 antica \u00e8 \"D. pakistanicus\" del subcontinente indiano, mentre una specie molto ben conosciuta \u00e8 la nordamericana \"D. metsiacus\". Altri resti dell'animale sono conosciuti in Europa."}
{"id": "1310475", "revid": "2108263", "url": "https://it.wikipedia.org/wiki?curid=1310475", "title": "Sventibaldo di Lotaringia", "text": "Origine.\nEra il figlio primogenito, illegittimo, del futuro re dei Franchi orientali, futuro re d'Italia e futuro imperatore, Arnolfo di Carinzia e della sua concubina, Vinburga (\u2020 dopo il 18 maggio 898), che viene citata in due Diplomata di Arnolfo, la n\u00b0 160 e la N\u00b0 162, di cui non si conoscono gli ascendenti.\nBiografia.\nIl 13 gennaio 888, alla morte dell'imperatore, Carlo il Grosso, suo padre, Arnolfo fu consacrato re dei Franchi Orientali.\nIl cronista Reginone riportando che, nell'890, il re Arnolfo aveva concesso il ducato di Boemia al re degli slavi della Grande Moravia (871-894), Svatopluk I, ricorda che Sventiboldo fu battezzato col nome del re dei Moravi, Svatopluk (\"Zvendiboldus\" o Zvendibaldo secondo i cronisti del tempo) che lo aveva tenuto a battesimo.\nNell'892, sempre secondo Reginone, il padre, Arnolfo lo invest\u00ec di una contea nelle vicinanze di Magonza.\nSecondo gli \"Annales Vedastini\", Sventiboldo venne incoronato re di Lotaringia, nel maggio 895, durante l'incontro tra suo padre, il re dei Franchi orientali, Arnolfo ed il re dei Franchi occidentali, Oddone, che era venuto a rendere omaggio al carolingio, Arnolfo. Durante il suo regno, Sventiboldo scrisse 28 documenti.\nSventiboldo era stato accettato dalla nobilt\u00e0 di Lotaringia ma, a causa dei suoi eccessi, per la sua vita dissoluta e per i favori accordati a persone di bassa condizione, era diventato, ben presto, inviso ai propri vassalli, ed era iniziata una guerra tra le due famiglie pi\u00f9 potenti del regno, tra i discendenti di Matfrid II e il conte Reginardo I, che appoggiava Sventibaldo.Nell'897, intervenne suo padre, Arnolfo, che alla dieta di Worms, riusc\u00ec a riportare la pace in Lotaringia.\nCarlo III il Semplice, il nuovo re dei Franchi occidentali, appena incoronato, nell'898, per allargare i confini del suo regno sino alla riva sinistra del Reno, aveva manifestato un interesse verso la Lotaringia; infatti, in quello stesso anno, invase la Lotaringia, arrivando sino ad Aquisgrana, ma la immediata reazione del re di Lotaringia, Sventiboldo lo costrinse a ritirarsi.\nIn quello stesso anno per\u00f2 riprese la rivolta dei nobili contro Sventibaldo, che ebbe contro anche il casato di Reginar, guidato dal conte Reginardo I a causa della sua condotta dissoluta come confermano gli \"Annales Lobienses\", quando ricordano la sua morte.\nSventiboldo stava cercando di reprimere la ribellioni della nobilt\u00e0 quando suo padre mor\u00ec nel dicembre 899, e all'inizio del 900, fu deposto da re di Lotaringia, ed il suo fratellastro, Ludovico, nel marzo di quello stesso anno, fu proclamato, Ludovico III re di Lotaringia a Thionville e poi ad Aquisgrana, che a febbraio era stato incoronato re dei Franchi orientali.Sventiboldo tent\u00f2 di far valere i propri diritti di successione sul suo giovane fratellastro per stabilire una completa indipendenza del proprio regno. Ad ogni modo l'intera nobilt\u00e0 appoggiava Ludovico e come tale gli chiese di intervenire.\nMorte.\nSecondo gli \"Annales Necrologici Prumienses\", Sventiboldo perse la vita nel mese di agosto del 900, durante un combattimento contro i suoi nemici. Reginone ci narra gli eventi che precedettero la morte di Sventiboldo: l'esercito del fratellastro pass\u00f2 il Reno, Sventiboldo raccolse tutte le forze che poteva e si dette a incendiare e devastare, sino a che fu obbligato ad accettare la battaglia in cui perse la vita, ucciso da Gerardo I di Metz.\nSecondo altre fonti, Sventiboldo non fu sconfitto e caduto in battaglia, ma fu assassinato a tradimento durante un incontro tra i nobili sulla Mosa il 13 agosto dell'anno 900. Comunque sia, secondo le \"\u00c6gidii Aure\u00e6vallensis Gesta episcoporum Leodiensium\", il beato re Sventiboldo mor\u00ec nei pressi di Susteren dove fu sepolto nelle chiesa da lui stesso fatta costruire ed in cui erano conservate delle reliquie.\nAlla morte di Sventiboldo il suo fratellastro Ludovico, divenne anche re di Lotaringia, ma essa venne difatti amministrata da un duca, sin dal 904, appartenente alla dinastia dei Corradinidi, Gebeardo di Franconia.\nGiudizio storico.\nIn meno di cinque anni di regno egli si adoper\u00f2 nella ricostruzione del paese, devastato dai normanni, e fu proprio sotto il suo governo che vennero installate le prime filande nella zona delle Fiandre, attivit\u00e0 che rese le citt\u00e0 di quell'area le pi\u00f9 fiorenti di tutta l'Europa settentrionale nei secoli successivi. Non bisogna poi dimenticare gli enormi sforzi fatti da Sventiboldo nel tentativo di migliorare le condizioni di vita della popolazione, scelta politica questa che gli cost\u00f2 il trono e la stessa vita nel momento in cui i nobili avidi e meschini gli si rivoltarono contro privandolo di quel sostegno che in quell'epoca era essenziale al mantenimento di una monarchia feudale. Sventiboldo fu probabilmente il primo a tentare una manovra politica cos\u00ec estrema come la cacciata dei nobili e la confisca dei loro beni e possedimenti, al fine di accentrare il potere della corona, ma purtroppo per lui era in anticipo di parecchi secoli e fino ai tempi di Richelieu (il quale riusc\u00ec nell'impresa con ben altre finezze diplomatiche) nessun altro os\u00f2 mettere in discussione il potere dei nobili con tanta audacia.Non bisogna dimenticare che la maggior parte delle informazioni sulla persona di Sventiboldo che sono giunte fino a noi portano la firma del conte Reginardo (suo principale oppositore), il quale lo dipinge come un folle, dal carattere ribelle e violento. Ma da un'analisi pi\u00f9 approfondita dei documenti storici emerge una realt\u00e0 ben diversa: l'ultimo re di Lotaringia appare come una sorta di sovrano illuminato di molto in anticipo rispetto ai suoi tempi e per questo ne pag\u00f2 le conseguenze.\nMatrimonio e discendenza.\nSventiboldo, nella primavera dell'897, aveva sposato Oda di Sassonia, figlia del duca di Sassonia, Ottone I e di Edvige di Babenberg. Oda a Sventiboldo diede 5 figli:\nOda successivamente si rispos\u00f2 con l'uccisore di Sventibaldo, Gerardo I di Metz. Alla morte di questo, si rispos\u00f2 in terze nozze con Eberardo di Franconia.\nCulto.\nLa Chiesa cattolica lo commemora come santo il 13 agosto. A quanto pare le figlie di Sventiboldo erano venerate come sante, nella zona di Maastricht, dove sorgeva l'abbazia, poi col tempo fu accomunato in tale venerazione anche il loro padre."}
{"id": "1310476", "revid": "144796", "url": "https://it.wikipedia.org/wiki?curid=1310476", "title": "Sventibaldo", "text": ""}
{"id": "1310483", "revid": "729019", "url": "https://it.wikipedia.org/wiki?curid=1310483", "title": "Mohamed Khouna Ould Haidalla", "text": "Nato nel 1940 nella regione di Nouadhibou nella colonia del Sahara Spagnolo, da una famiglia appartenente alla trib\u00f9 sahrawi Laaroussien, frequent\u00f2 le scuole superiori nella citt\u00e0 di Rosso, nella regione di Trarza, ai confini con il Senegal, allora ancora sotto amministrazione francese come il suo paese natale. Dopo aver ottenuto un baccalaureato in scienze a Dakar nel 1961, si arruol\u00f2 nel 1962 nell'esercito della Mauritania, in diverse scuole militari francesi, compresa la nota \u00c9cole sp\u00e9ciale militaire de Saint-Cyr.\nDopo il 1975, a seguito dell'occupazione del Sahara spagnolo da parte della Mauritania in azione congiunta con il Marocco, Haidalla comand\u00f2 le forze di occupazione contro i ribelli del Fronte Polisario che si opponevano all'invasione. Egli concentr\u00f2 le sue operazioni soprattutto sui fronti di Zou\u00e9rat e Bir Moghrein. Nel 1978 partecip\u00f2 al colpo di Stato che rovesci\u00f2 il Presidente Moktar Ould Daddah ed entr\u00f2 a far parte della giunta militare del \"Comit\u00e9 Militaire de Redressement National\" (CMRN) che lo elesse Capo di Stato Maggiore.\nIl 31 maggio 1979 il CMRN elesse Haidalla alla carica di Primo Ministro pochi giorni dopo l'incidente aereo che caus\u00f2 la morte del precedente Primo Ministro mauretano, il Colonnello Ahmed Ould Bouceif, per volere del Colonnello Mustafa Ould Salek, il quale, insieme al defunto Bouceif, era stato il principale fautore del colpo di Stato. Nel gennaio 1980 venne eletto Presidente dopo aver rovesciato il Colonnello Mohamed Mahmoud Ould Louly. Mantenne tuttavia la carica di Primo Ministro fino all'anno successivo, quando un civile, Sid Ahmed Ould Bneijara, venne eletto al suo posto.\nLa Presidenza di Haidalla fu segnata da un periodo di particolari turbolenze politiche, suscitate dal recente conflitto con i guerriglieri del Fronte Polisario, e dovette fronteggiare diversi tentativi di colpi di stato e di intrighi tutti provenienti dall'ambiente militare."}
{"id": "1310484", "revid": "125813077", "url": "https://it.wikipedia.org/wiki?curid=1310484", "title": "Tarzan 2", "text": "Tarzan 2 (\"Tarzan II\"), noto anche come Tarzan II - La leggenda ha inizio (\"Tarzan II: The Legend Begins\"), \u00e8 un film d'animazione \"direct-to-video\" del 2005 prodotto da Walt Disney Pictures. Il film \u00e8 un prequel-midquel del Classico Disney \"Tarzan\" (1999), ampliando la sequenza accompagnata dalla canzone \"Son of Man\" di Phil Collins che appare in quest'ultimo film.\nTrama.\nTarzan \u00e8 tornato, ma \u00e8 piccolo in questo prequel-midquel di \"Tarzan\" ed emergono le difficolt\u00e0 che ha provato da piccolo per essere accettato da chi era profondamente diverso da lui. Il suo bisogno di trovare un suo equilibrio lo porta inizialmente ad allontanarsi dalla famiglia. Capir\u00e0 poi che le differenze sono importanti e bisogna saperle valorizzare. Fra i valori che riuscir\u00e0 ad apprendere anche la famiglia ed un gruppo di amici che ti supporti e ti voglia bene sono fra i principali.\nDistribuzione.\nUscito nei negozi statunitensi il 14 giugno 2005, il film usc\u00ec nei negozi italiani l'8 settembre successivo."}
{"id": "1310495", "revid": "916580", "url": "https://it.wikipedia.org/wiki?curid=1310495", "title": "Doride dipinto", "text": ""}
{"id": "1310496", "revid": "916580", "url": "https://it.wikipedia.org/wiki?curid=1310496", "title": "Hypselodoris elegans", "text": ""}
{"id": "1310497", "revid": "916580", "url": "https://it.wikipedia.org/wiki?curid=1310497", "title": "Hypselodoris webbi", "text": ""}
{"id": "1310498", "revid": "916580", "url": "https://it.wikipedia.org/wiki?curid=1310498", "title": "Hypselodoris valenciennesi", "text": ""}
{"id": "1310499", "revid": "916580", "url": "https://it.wikipedia.org/wiki?curid=1310499", "title": "Hypselodoris edenticulata", "text": ""}
{"id": "1310500", "revid": "916580", "url": "https://it.wikipedia.org/wiki?curid=1310500", "title": "Hypselodoris tema", "text": ""}
{"id": "1310501", "revid": "827882", "url": "https://it.wikipedia.org/wiki?curid=1310501", "title": "Push (Bros)", "text": "Push (UK #2) \u00e8 il primo album in studio dei Bros. I singoli estratti da questo disco sono ben cinque.\nUscito a marzo del 1988, porter\u00e0 i \"Bros\" (non ancora ventenni) a suonare per tutto il mondo e vender\u00e0 oltre 6 milioni di copie. \"Push\" resta l'unico album dei Bros in cui abbia suonato anche Craig Logan, che lascer\u00e0 la band a inizio 1989.\nLe canzoni.\nL'album inizia con la celeberrima \"When Will I Be Famous ?\" che \u00e8 ormai diventata un classico nel panorama di fine anni '80. \u00c8 stata il tormentone dell'estate 1988 in quasi tutto il mondo.\nLa seconda traccia \u00e8 l'altrettanto nota \"Drop the Boy\" che rivendica la voglia di crescere e di staccarsi dall'immagine di ragazzo.\nSono degne di nota anche il primo brano ad essere stato pubblicato, \"I Owe You Nothing\", la trascinante \"Shocked\" e la malinconica \"Cat Among the Pigeons\" che chiude il disco.\nDa notare che l'album nel 2000 \u00e8 stato ristampato senza \"I Quit\" che era stato il quinto e ultimo singolo estratto."}
{"id": "1310502", "revid": "123370951", "url": "https://it.wikipedia.org/wiki?curid=1310502", "title": "Tavenna", "text": "Tavenna \u00e8 un comune italiano di abitanti della provincia di Campobasso, nel Molise.\nAppartiene alla Comunit\u00e0 montana Trigno - Monte Mauro.\nStoria.\nIl toponimo di Tavenna viene citato per la prima volta nel XII secolo dal normanno \"\"Catalogus Baronum\" nella forma al plurale (\"Tavennas\"), ed il feudo era probabilmente all'epoca costituito da pi\u00f9 casali sparsi nel territorio. Nelle decime dovute alla diocesi di Termoli compare nel XIII e XIV secolo con il toponimo di \"Tavenne\"\".\nL'abitato ebbe origine alla met\u00e0 del XVI secolo dall'insediamento di popolazioni slave con le quali gli Aragonesi intendevano popolare il territorio, precedentemente disabitato.\nIn lingua slava il toponimo era \"T\u00e0vela\", mentre nei documenti del XVII secolo \u00e8 nominato come \"Casale Taberna\" ovvero \"Casale di Tabenna\".\nAll'origine slava della popolazione si riferisce anche l'iscrizione della chiesa parrocchiale di Santa Maria di Costantinopoli (1770-1773) che cita \"Illirici gens\".\nAlla met\u00e0 del XVIII secolo dipendeva da Palata e faceva parte del Contado di Molise del Regno di Napoli.\nGli studiosi del XVIII e del XIX secolo riferiscono che la parlata slava fosse ancora utilizzata ai loro tempi e anche l'etnologo Giovenale Vegezzi Ruscalla attesta l'uso presso gli anziani all'epoca del primo censimento del Regno d'Italia nel 1861: tuttavia, a partire almeno dall'inizio del XX secolo, l'uso della lingua slava risulta definitivamente abbandonato in questo centro, a differenza di San Felice del Molise, Montemitro e Acquaviva Collecroce.\nIn epoca successiva il paese fu interessato dal fenomeno dell'emigrazione (Argentina, Brasile e Stati Uniti).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1310503", "revid": "110157", "url": "https://it.wikipedia.org/wiki?curid=1310503", "title": "Punk-O-Rama Vol. 5", "text": "Punk-O-Rama Vol. 5 \u00e8 il quinto volume della collana Punk-O-Rama."}
{"id": "1310510", "revid": "767487", "url": "https://it.wikipedia.org/wiki?curid=1310510", "title": "Anoplotherium", "text": "L'anoploterio (gen. Anoplotherium) \u00e8 un mammifero artiodattilo estinto, appartenente agli anoploteriidi. Visse tra l'Eocene superiore e l'Oligocene inferiore (circa 38 - 30 milioni di anni fa) e i suoi resti fossili sono stati ritrovati in Europa.\nDescrizione.\nQuesto animale doveva essere della taglia di un asino, ma le zampe erano ben pi\u00f9 corte e la coda molto pi\u00f9 lunga e pesante. Quest'ultima, in particolare, era insolitamente allungata se rapportata a quella di altri ungulati. \nCranio.\nIl cranio era allungato e basso, vagamente simile a quello di un cavallo, con un profilo superiore rettilineo e le orbite poste a circa met\u00e0 del cranio. Non era presente alcuna fossa preorbitale, come invece avveniva per animali affini quali \"Dacrytherium\". La costrizione postorbitale era marcata, ed era presente un forame postglenoide. L'osso timpanico era separato tramite una lama verticale dal meato uditivo della fossa dove era attaccato il timpano-hyale. La dentatura era completa e selenodonte, priva di diastema. I molari superiori a cinque tubercoli erano di forma trapezoidale, con parastilo e mesostilo compressi, e un metastilo del terzo molare pi\u00f9 lungo che largo. L'ectolofo dei molari era a forma di W e dotato di rami ben aperti. Il metaconulo era a mezzaluna e asimmetrico. Il protocono era perfettamente conico, pi\u00f9 o meno di fronte al mesostilo. Il protoconulo era conico e ben separato, unito per\u00f2 tramite una cresta al parastilo. I molari inferiori erano dotati di paraconide e metaconide a forma di punte slanciate, nettamente distinte. \nScheletro postcranico.\nLe zampe erano forti e robuste, relativamente corte; la pelvi era dotata di ilei rigonfi e di una lunga sinfisi pubica. La tibia era pi\u00f9 corta del femore. Le zampe anteriori erano dotate di due dita (nella specie Anoplotherium commune) o di tre dita (nella specie A. latipes); in quest'ultima specie, il dito interno era particolarmente robusto e molto divergente. Le zampe anteriori erano inoltre dotate di estese aree d'inserzione per i muscoli sopraspinato e deltoide. Le zampe posteriori, didattile, erano dotate di processi per l'inserzione di legamenti sospensori. La coda era estremamente lunga e muscolosa.\nClassificazione.\nIl genere \"Anoplotherium\" venne descritto per la prima volta da Georges Cuvier nel 1804, sulla base di resti fossili ritrovati nei terreni dell'Eocene superiore di Montmartre a Parigi (Francia). La specie tipo \u00e8 \"Anoplotherium commune\", nota anche in Portogallo e in Inghilterra; a questo genere sono state in seguito ascritte varie altre specie provenienti da vari giacimenti europei: la gi\u00e0 citata \"A. latipes\", di grande taglia, dell'Eocene-Oligocene di Francia e Inghilterra, e la pi\u00f9 piccola ed esclusivamente eocenica \"A. laurillardi\" (Francia, Spagna, Svizzera e Regno Unito). Altre specie, \"A. pompeckji\" e \"A. platypus\", potrebbero essere \"nomina dubia\".\n\"Anoplotherium\" (il cui nome generico significa \"bestia non armata\") \u00e8 il genere eponimo della famiglia degli anoploteriidi e del gruppo degli anoploterioidi; questi erano artiodattili arcaici di taglia variabile a seconda delle specie, con caratteristiche primitive ma con alcune notevoli specializzazioni. \"Anoplotherium\", in particolare, era sicuramente un membro derivato del gruppo. Altri membri degli anoploteriidi erano \"Diplobune\" ed \"Ephelcomenus\".\nPaleobiologia.\nLa dentatura di \"Anoplotherium\" implica che questo animale doveva nutrirsi di materiale vegetale tenero, come le foglie degli alberi. Come altri animali della sua epoca, l'anoploterio doveva vivere in ambienti umidi e nei pressi di specchi d'acqua. La struttura delle zampe e degli arti, infatti, sono segno di un probabile adattamento a camminare in terreni molli e acquitrinosi. Il ritrovamento di uno scheletro parziale di \"Anoplotherium latipes\", proveniente dall'Oligocene inferiore del Regno Unito, ha permesso ai paleontologi di ipotizzare che gli anoploteri fossero animali bipedi facoltativi. La struttura della pelvi e della tibia, cos\u00ec come la presenza di forti vertebre del tronco e una coda lunga e muscolosa fanno supporre che l'anoploterio potesse sollevarsi sulle zampe posteriori e brucare a una considerevole altezza (nelle specie pi\u00f9 grandi anche 2-3 metri), cos\u00ec da non avere competizione con gli altri erbivori europei dell'epoca (Hooker, 2007).\nNon \u00e8 chiara invece quale fosse la funzione dello strano dito interno della mano: era presente solo nella specie \"A. latipes\", ed era sostanzialmente l'unica distinzione con la specie \"A. commune\". C'\u00e8 chi pensa che queste due specie fossero in realt\u00e0 una sola, con un dimorfismo sessuale costituito dalla presenza o meno del dito interno. Alcuni ritengono che questa struttura, particolarmente rigida e robusta, potesse essere usata nel procurarsi il cibo (Hooker, 2007), altri invece ipotizzano un utilizzo nei combattimenti fra maschi (Metais, 2014). Una struttura analoga ma pi\u00f9 flessibile era presente anche nell'affine \"Diplobune\"."}
{"id": "1310513", "revid": "125494147", "url": "https://it.wikipedia.org/wiki?curid=1310513", "title": "Tariffazione telefonica", "text": "Il criterio di tariffazione adottato in Italia fino al 1999 dalla SIP prima e da Telecom Italia poi era a scatti anticipati: lo scatto \u00e8 una unit\u00e0 di tempo e valore variabile a seconda della tipologia di chiamata (urbana, interurbana, interdistrettuale, internazionale, a cellulari). Tale sistema \u00e8 ancora utilizzato per le telefonate da telefoni pubblici.\nUn altro sistema pi\u00f9 recente \u00e8 la tariffazione a secondi: nel quale viene addebitato il pagamento degli effettivi secondi di conversazione. La maggior parte delle compagnie di telefonia fissa in Italia utilizza un sistema misto, cio\u00e8 scatto alla risposta e tariffazione a secondi oppure le cosiddette offerte \"flat\" (ingl: piatto) che, a fronte di costi fissi, danno la possibilit\u00e0 di effettuare in modo illimitato una determinata tipologia di chiamate (locali, ai telefoni fissi delle utenze domestiche, ecc.), mentre pi\u00f9 variegata appare l'offerta dei piani tariffari di telefonia mobile.\nScatto alla risposta.\nSia la tariffazione a scatti sia la tariffazione a secondi possono prevedere anche uno scatto alla risposta, chiamato anche costo di connessione. Lo scatto alla risposta \u00e8 un costo aggiuntivo addebitato nel momento esatto dell'interconnessione telefonica. Quando si stabilisce la comunicazione fra i due utenti (ovvero quando il destinatario accetta la telefonata e risponde) viene addebitato il relativo costo chiamato appunto \"scatto alla risposta\", il quale \u00e8, solitamente, a carico del chiamante oltre al normale costo a tempo. Nel caso la tariffazione sia a scatti anticipati, il primo scatto della telefonata viene addebitato immediatamente dopo lo scatto alla risposta, con un addebito effettivo di due scatti all'inizio della telefonata. \nSecondo uno studio del 2007 della Direzione Generale della Societ\u00e0 dell'Informazione della Commissione europea del 2007, il costo per lo scatto alla risposta pi\u00f9 alto in Europa \u00e8 in Spagna, dove viene chiamato \"establecimiento de llamada\"."}
{"id": "1310514", "revid": "767487", "url": "https://it.wikipedia.org/wiki?curid=1310514", "title": "Doug Clifford", "text": "\u00c8 conosciuto principalmente per aver fatto parte del gruppo rock statunitense Creedence Clearwater Revival.\nBiografia.\nLa sua carriera musicale inizia nel 1959 con i The Blue Velvets, trio strumentale formato da lui alla batteria, John Fogerty alla chitarra e Stu Cook al piano. Il gruppo, a cui si aggiunge nel 1960 Tom Fogerty alla voce, cambia nome nel 1964 in The Golliwogs, ma il successo tarda ad arrivare.\nNel 1967 John prende il controllo del gruppo, divenendo il cantante e registrando una serie di canzoni. Il gruppo cambia inoltre nome in Creedence Clearwater Revival, con cui incidono un primo album omonimo. I primi successi iniziano ad arrivare, e in breve il gruppo si afferma sulla scena rock. Dopo aver inciso sei album nel giro di tre anni, Tom abbandona per\u00f2 il gruppo per alcuni screzi con il fratello John.\nPer il nuovo album il cantante decide che occorre cambiare formula: costringe cos\u00ec Doug e Stu a scrivere canzoni loro. Se in un primo tempo i due respingono la cosa, alla fine si trovano costretti ad accettare. Doug realizza cos\u00ec le sue prime tre canzoni nei Creedence: \"\"Need Someone to Hold\", \"Tearin' Up the Country\" e \"What Are You Gonna Do?\"\". L'album, intitolato \"Mardi Gras\" e uscito nel 1972, risulta il peggiore del gruppo, e John decide quindi di sciogliere i Creedence.\nClifford con i Creedence Clearwater Revival ha maturato uno stile di batteria essenziale, non sfoggiando particolare tecnica o cimentandosi in lunghi assoli. Il suo sound \u00e8 caratterizzato da un'accordatura dei tom abbastanza bassa, ad un rullante mai troppo squillante, e a un hi-hat di diametro molto ampio rispetto a quelli tradizionalmente usati. \u00c8 stato un grande innovatore, in quanto ha portato un elemento di rottura con lo stile degli anni precedenti, introducendo un beat molto potente e pulito, per quest' ultima caratteristica differente anche da quello di batteristi dell'epoca annoverati fra i migliori al Mondo come Ginger Baker o John Bonham.\nDoug e Stu presero quindi parte alla Don Harrison Band. Assieme a Don Harrison e Russell DaShiell alla chitarra, incisero due album: \"The Don Harrison Band\" nel 1976 e \"Red Hot\" nel 1977. A seguito del secondo album, Don Harrison decise di sciogliere il gruppo. Russel, Doug e Stu decisero in un primo momento di continuare a suonare assieme mantenendo lo stesso nome, ma infine decisero che chiamare il gruppo 'Don Harrison Band' avrebbe fatto pensare che con loro cantava ancora Harrison. Nel 1979 Stu abbandon\u00f2 inoltre il progetto, per potersi dedicare al gruppo di Rocky Ericksons, i The Aliens, e successivamente ai Southern Pacific.\nNel 1995, Clifford e Cook formano i Creedence Clearwater Revisited, gruppo rock che ripropone cover dei Creedence Clearwater Revival in giro per il mondo.\nDiscografia.\nCreedence Clearwater Revival.\nDoug Clifford solo:\n1973 - \"Cosmo\""}
{"id": "1310515", "revid": "599013", "url": "https://it.wikipedia.org/wiki?curid=1310515", "title": "S\u00e9rgio Paulo Barbosa Valente", "text": "Carriera.\nClub.\nDal Vit\u00f3ria Guimar\u00e3es al Cadice.\nCresce nelle giovanili del Vit\u00f3ria Guimar\u00e3es e nel 1999 si trasferisce in Spagna per giocare con il Cadice. In 2 stagioni con il club spagnolo colleziona 36 presenze e 13 gol.\nMalaga e il prestito al Levante.\nNel 2001 passa al Malaga, dove non riesce subito a trovare spazio e viene prestato al Levante per la stagione 2002-'03. Qui in 19 presenze segna 2 gol. Con la sua stagione al Levante convince il Malaga a puntare sul portoghese, e nella stagione 2003-'04 colleziona 35 presenze e 4 gol. La stagione seguente totalizza 35 presenze e 4 gol, come nella precedente. La stagione seguente colleziona 19 presenze e 4 gol. A stagione terminata, sorgono dei problemi per il rinnovo del suo contratto e cos\u00ec si instaura una corsa a due per il centrocampista. Alla fine \u00e8 il a spuntarla.\nSiviglia.\nLa prima stagione al \u00e8 abbastanza complicata a causa di un infortunio e della concorrenza nel ruolo ricoperto da Duda. A fine stagione dopo aver vinto vari trofei, termina la stagione con 18 presenze e 1 gol (tra Liga e Coppa UEFA). Nella stagione successiva parte dalla panchina, ma con il malore avuto da Antonio Puerta, pu\u00f2 entrare e dare il suo determinante contributo (i 4 gol del nella partita del malore di Puerta sono arrivati con sue azioni sulla fascia sinistra). Nell'estate del 2008, viene mandato in prestito al Malaga.\nA fine stagione ritorna al Siviglia, ma il 28 agosto 2009 viene acquistato a titolo definitivo dalla sua ex-squadra, il Malaga.\nMalaga.\nAcquistato nell'agosto 2009, diviene un punto cardine del centrocampo. Il 1\u00ba luglio 2013 rinnova il suo contratto con il club andaluso fino al 2015 con opzione per un altro anno. Il 14 giugno 2015 prolunga il suo contratto per un anno pi\u00f9 opzione per la seconda stagione.\nNazionale.\nHa debuttato in Nazionale 2007. Ha segnato la sua prima e unica rete il 20 agosto 2008 in amichevole contro le (partita terminata 5-0). .\nStatistiche.\nPresenze e reti nei club.\n\"Statistiche aggiornate al 5 novembre 2016.\""}
{"id": "1310528", "revid": "104825716", "url": "https://it.wikipedia.org/wiki?curid=1310528", "title": "Jurydyka", "text": "Jurydyka (plurale: jurydyki; dal latino \"iuridicus\", \"legale\") \u00e8 un termine polacco che indica una frazione situata subito al di fuori (o pi\u00f9 raramente un'enclave all'interno) di una citt\u00e0 reale, che era indipendente dalle leggi e dai governatori municipali. Formata come unit\u00e0 di divisione territoriale separata tra il XIV e il XVI secolo, gli insediamenti del tipo jurydyka erano uno dei modi in cui la Chiesa e la nobilt\u00e0 evitavano le rigide leggi della citt\u00e0 reale. Le frazioni del tipo jurydyka erano esentati dalle leggi specifiche sul commercio che permettevano solo ai mercanti specializzati di prendere parte ai mercati che si tenevano nelle citt\u00e0. In molte citt\u00e0 polacche le frazioni jurydyka formavano un anello intorno all'abitato e furono poi infine inglobati nella citt\u00e0 come frazioni. Questo fu il caso di Varsavia, che all'inizio del XVIII secolo era circondata da non meno di 14 jurydyki, alcuni dei quali contavano circa 5.000 abitanti. Tutti questi, inclusi Grzyb\u00f3w, Mariensztat, Leszno e Solec sono ora frazioni della capitale polacca. "}
{"id": "1310530", "revid": "1793022", "url": "https://it.wikipedia.org/wiki?curid=1310530", "title": "Toro Assicurazioni", "text": "Toro Assicurazioni \u00e8 stata una compagnia assicurativa italiana fondata a Torino nel 1833, durante il Regno di Sardegna.\nStoria.\nLa Toro venne fondata il 5 gennaio 1833 a Torino con il nome di \"Compagnia Anonima di Assicurazione contro i danni degli Incendi\" da esponenti del mondo finanziario laico e conservatore torinese, fra cui i Nigra, i Barbaroux, i Capello, i Vicino, insieme ad alcuni aristocratici. Il capitale sociale era di un milione e mezzo di lire sabaude. La compagnia era specializzata nel ramo incendi ed era presente, oltre che nel Regno di Sardegna, anche in Svizzera, a Milano e in altri stati italiani preunitari.\nDurante il corso dell'Ottocento la compagnia crebbe, ma mantenendo una politica aziendale molto prudente. Vennero istituite agenzie in tutto il nuovo regno.\nAll'inizio del Novecento, durante la presidenza di Eugenio Pollone, i soci banchieri persero importanza nella gestione dell'azienda e invece la acquisirono i dirigenti. Sotto la successiva presidenza di Emanuele Capriolo la compagnia estese la propria attivit\u00e0 entrando in altri rami assicurativi, dagli infortuni (1921) alla responsabilit\u00e0 civile (1922), dai furti (1925) al ramo vita (1928), dalla grandine (1929) ai guasti (1930) e perci\u00f2 cambi\u00f2 nome in \"Compagnia Anonima d'Assicurazioni di Torino\". In tale occasione il capitale pass\u00f2 a tre milioni di lire ed entrarono nuovi soci provenienti dall'imprenditoria torinese, come Carlo Ruffini e Alberto Regis.\nNel 1945 divenne presidente Carlo Ruffini, che era di fatto l'azionista di controllo dal 1922. Nel 1955 il capitale fu aumentato a due miliardi di lire. Fra i nuovi soci era rilevante il tessile biellese Lucio Zanon.\nNel 1960 la Toro fu quotata anche alle borse di Milano e Genova e nel 1974 prese il nome di \"Toro Assicurazioni\".\nLa compagnia rimase nelle mani di esponenti delle famiglie bene di Torino fino al 1976, quando fu scalata dal Banco Ambrosiano di Roberto Calvi, che la pose sotto il controllo de La Centrale, la \"holding\" del gruppo. Calvi gest\u00ec la Toro insieme alle famiglie Zanon e Acutis e in questo periodo il capitale sociale fu portato a cinquantacinque miliardi.\nDopo il crac dell'Ambrosiano la Toro, che era in ottima salute, fu rilevata nel 1983 dalla Ifil degli Agnelli grazie all'iniziativa di Carlo Acutis, che della Toro era amministratore delegato sin dal 1969.. Durante la gestione FIAT, nel 1996 venne acquisita la Nuova Tirrena di Roma.\nVent'anni dopo, nel 2003, il Gruppo Agnelli la cedette alla De Agostini. Nel 2006 la Toro venne acquistata dal Gruppo Assicurazioni Generali insieme alle altre compagnie che erano state della FIAT: Augusta Assicurazioni, Lloyd Italico e Difesa Automobilistica Sinistri.\nToro Assicurazioni nel 2009 cede tutte le attivit\u00e0 assicurative ad Alleanza Toro, societ\u00e0 assicurativa nata in seguito alla fusione per incorporazione di Toro e Alleanza Assicurazioni in Generali. Il 31 dicembre 2013 le attivit\u00e0 pertinenti al marchio Toro assicurazioni sono state nuovamente separate da Alleanza Assicurazioni e sono state conferite a Generali Italia."}
{"id": "1310531", "revid": "834", "url": "https://it.wikipedia.org/wiki?curid=1310531", "title": "ISAN", "text": ""}
{"id": "1310539", "revid": "1543377", "url": "https://it.wikipedia.org/wiki?curid=1310539", "title": "Obw\u00f3d", "text": "Obw\u00f3d (plurale \"obwody\") \u00e8 un termine utilizzato nella lingua polacca per riferirsi a distretti amministrativi in diversi comuni, in particolare come traduzione della parola russa \"oblast\". Come unit\u00e0 amministrative della Polonia, gli \"obwody\" esistettero in quanto suddivisione dei voivodati (in seguito \"gubernie\") nel periodo iniziale del Regno del Congresso, dal 1816 fino al 1842, quando cambiarono nome in \"powiat\" (gli ex distretti a loro volta furono ridenominati \"okr\u0119gi\"). \nGli obwody vennero creati temporaneamente anche nel 1945-1946, nelle aree annesse alla Polonia strappate alla Germania, in seguito all'avanzata sovietica. Un obw\u00f3d era all'epoca una suddivisione dell'\"okr\u0119g\". Questi \"obwody\" furono poi sostituiti dai distretti, e gli \"okr\u0119gi\" dai voivodati."}
{"id": "1310540", "revid": "287204", "url": "https://it.wikipedia.org/wiki?curid=1310540", "title": "TVR Cerbera Speed 12", "text": "La Cerbera Speed 12 \u00e8 un'auto prototipo della casa automobilistica inglese TVR.\nIl contesto.\nLa prima versione, definita Project 7/12, fu presentata nei saloni automobilistici nel 1996 e successivi aggiornamenti furono presentati fino al 2000. Il progetto era di presentare una delle auto di serie pi\u00f9 veloci al mondo e contemporaneamente predisporre un programma sportivo di partecipazione alle gare automobilistiche di durata.\nSia la produzione di serie che il programma sportivo furono per\u00f2 definitivamente abbandonati nel 2005.\nCon una cilindrata di 7,8 litri, le dichiarazioni parlavano di una potenza di 880 cavalli, di una velocit\u00e0 di circa 386 km/h e di una accelerazione da 0 a 100\u00a0km/h in 3.6 secondi.\nLe recensioni del tempo parlavano di una erogazione della potenza abbastanza brutale, visti i valori della coppia motrice di 881 Nm."}
{"id": "1310544", "revid": "1543377", "url": "https://it.wikipedia.org/wiki?curid=1310544", "title": "Campionato sudamericano di calcio Under-20", "text": "Il Campionato sudamericano Under-20 (ufficialmente Juventud de Am\u00e9rica e noto anche come Sudamericano Sub-20) \u00e8 un torneo calcistico organizzato dalla CONMEBOL e riservato alle squadre nazionali sudamericane composte da giocatori di et\u00e0 inferiore o uguale a 20 anni.\nStoria.\nLa prima edizione fu organizzata dal Venezuela e la competizione era riservata alle selezioni Under 19, limite d'et\u00e0 che si mantenne fino alla settima edizione (Per\u00f9 1975).\nA partire dal 1977, quando il torneo fu organizzato per la seconda volta dal Venezuela, il limite di et\u00e0 fu elevato a 20 anni. Questa modifica fu fatta affinch\u00e9 la competizione potesse risultare valida anche in qualit\u00e0 di qualificazioni per il Mondiale Under-20, la cui prima edizione fu disputata proprio nel 1977. A partire dal Sudamericano del 2007 il torneo mette in palio anche la qualificazione al torneo calcistico delle Olimpiadi negli anni precedenti le edizioni dei Giochi, sostituendo cos\u00ec il Torneo Pre-Olimpico CONMEBOL.\nL'edizione del Sudamericano Sub-20 (la 24\u00aa in assoluto), tenutasi nel 2009, \u00e8 stata organizzata dal Venezuela e vinta dal Brasile Nel 2011 ancora dal Brasile, mentre nel 2013 e 2015 hanno vinto rispettivamente Colombia e Argentina.\nFormula.\nTutte le partite si disputano nella nazione ospitante e tutte le 10 selezioni nazionali Under 20 affiliate alla CONMEBOL partecipano ad ogni edizione (salvo ritiri). Esse vengono quindi divise in due gruppi da 5 squadre ciascuno con partite di sola andata (ci\u00f2 significa che ogni squadra gioca 4 incontri all'interno del proprio girone).\nLe 3 nazionali meglio classificate in ciascun gruppo passano al turno successivo dove vengono inglobate in un girone unico da 6 squadre con partite di sola andata dove, alla fine dei 5 incontri totali, si stiler\u00e0 la classifica finale.\nContrariamente alla maggior parte delle competizioni internazionali, nel Campionato Sudamericano Under 20 non esistono incontri a eliminazione diretta n\u00e9 tantomeno una finale per stabilire il vincitore.\nAlbo d'oro.\n&lt;br&gt;\nNel 1977 il limite di et\u00e0 fu elevato da 19 a 20 anni e da allora il campionato serve per determinare le squadre che si qualificheranno per il Mondiale Under 20.\n&lt;br&gt;"}
{"id": "1310545", "revid": "287204", "url": "https://it.wikipedia.org/wiki?curid=1310545", "title": "Obwod", "text": ""}
{"id": "1310553", "revid": "1728", "url": "https://it.wikipedia.org/wiki?curid=1310553", "title": "500 lire Virgilio", "text": ""}
{"id": "1310559", "revid": "547992", "url": "https://it.wikipedia.org/wiki?curid=1310559", "title": "Strage di Salerno", "text": "Con il nome di strage di Salerno si indica il conflitto a fuoco del 26 agosto 1982 tra terroristi delle Brigate Rosse, alcuni militari dell'Esercito italiano e una pattuglia della Polizia di Stato in localit\u00e0 Torrione, a Salerno. Si ebbero tre morti, uno dell'Esercito e due fra i poliziotti.\nDinamica.\nL'azione fu pianificata da un reparto del cosiddetto Partito della Guerriglia (PPG), che si era formato dall'unione fra la colonna napoletana delle Brigate Rosse, guidata da Giovanni Senzani, e il \"fronte delle carceri\" costituito da dissidenti brigatisti staccatisi nel 1981 dalle BR. L'intento era di impossessarsi delle armi dei militari.\nNel primo pomeriggio del 26 agosto, nei pressi di lungomare Marconi a Salerno, i terroristi attaccarono un convoglio dell'Esercito, costituito da un furgone e un'autovettura, in trasferimento dalla caserma \"Generale Antonino Cascino\" alla vicina caserma \"Angelucci\", nella quale avrebbe dovuto svolgere l'usuale servizio di guardia. Durante l'azione fu immediatamente colpito il caporale ventunenne Antonio Palumbo che sarebbe morto in ospedale a Napoli il 23 settembre successivo.\nUditi gli spari, sul luogo accorse una pattuglia della squadra volante della questura di Salerno, che si trovava fortuitamente in un bar nei pressi del luogo dell'assalto. I poliziotti iniziarono un violento conflitto a fuoco con i terroristi, durante il quale perse la vita l'agente Antonio Bandiera, di 24 anni; l'agente scelto Mario De Marco, di 30 anni, sarebbe morto quattro giorni dopo per le gravi ferite riportate. Nel corso dell'azione rimasero feriti altri due militari, un poliziotto, due civili e una terrorista. I brigatisti comunque riuscirono a impadronirsi di 4 fucili \"FAL\" Beretta BM 59 e 2 Garand in dotazione ai militari dell'Esercito.\nMemoria.\nIl 24 maggio 1983 Antonio Palumbo fu insignito della medaglia d'argento al valore dell'Esercito alla memoria. Il 15 dicembre 1988 la medaglia d'argento al valor civile alla memoria fu conferita ad Antonio Bandiera e Mario De Marco\nNegli anni successivi alla strage, il luogo dell'eccidio fu intitolato \"piazza Vittime del Terrorismo\" e vi fu eretto un monumento a ricordo delle vittime. Alla memoria del caporale Antonio Palumbo sono state intitolate la palestra del 19\u00ba Reggimento Cavalleggeri \"Guide\" (che ha sede nell'ex caserma \"generale Antonino Cascino\") e l'Associazione Commilitoni 89\u00ba Battaglione Fanteria Salerno. All'agente Mario De Marco \u00e8 stata intitolata una piazza a Roccadaspide, suo comune di origine e il commissariato di polizia di Battipaglia, all'agente Antonio Bandiera il piazzale antistante il commissariato di polizia di Cosenza \u00e8 quello di Paola di fronte la Stazione Ferroviaria."}
{"id": "1310563", "revid": "958185", "url": "https://it.wikipedia.org/wiki?curid=1310563", "title": "Boids", "text": "Boids \u00e8 un software di intelligenza artificiale realizzato nel 1986 da Craig Reynolds allo scopo di simulare il comportamento degli stormi di uccelli in volo.\nIl software si basa sull'interazione tra forme di vita artificiale, dette boid, che si muovono in un contesto tridimensionale. Nello scenario pi\u00f9 semplice, le intelligenze artificiali decidono di modificare le proprie traiettorie sulla base di tre regole:\nIn scenari pi\u00f9 complessi sono state introdotte altre regole, finalizzate ad esempio ad evitare ostacoli o raggiungere obiettivi.\nIl moto dei boid pu\u00f2 essere caotico o ordinato."}
{"id": "1310564", "revid": "729019", "url": "https://it.wikipedia.org/wiki?curid=1310564", "title": "Ambergris Caye", "text": " Ambergris Caye (in spagnolo \"Cayo Ambergris\" o \"Cayo \u00c1mbar Gris\") \u00e8 la pi\u00f9 grande isola del Belize ed una delle principali mete turistiche del paese.\nGeografia.\nL'unico centro abitato sull'isola \u00e8 San Pedro (circa 10.400 abitanti). L'isola ha una forma allungata parallela alla grande barriera del Belize. \u00c8 separata dalla prospiciente penisola di Xcalac tramite uno stretto canale parzialmente artificiale chiamato Boca Bacalar Chico che costituisce il confine con il Messico.\nNella parte settentrionale dell'isola si trova un piccolo altopiano chiamato Basil Jones, dal nome del primo proprietario dell'area (un magistrato vissuto intorno al 1790), e l'altopiano \u00e8 ricoperto di fertile terra nera, forse portata dai Maya per le coltivazioni; la parte centrale e quella orientale dell'isola sono caratterizzate da una zona ricca di paludi e di foreste di mangrovie, mentre nella parte esposta a ovest e nella parte meridionale vi sono ampie spiagge e dune di sabbia. In questa parte si trova anche la cittadina di San Pedro.\nAmbergris Caye, per la sua posizione fra la baia di Chetumal e quella di Corozal e la vicinanza degli estuari del Rio Hondo e del New River, nell'antichit\u00e0 ebbe un ruolo strategico nell'attivit\u00e0 commerciale dei Maya: ad Ambergris Caye giungevano le merci fin da Pachuca (Messico centrale) e dagli altipiani del Guatemala; le tracce della civilt\u00e0 Maya presenti sull'isola non sono comparabili con quelle della terraferma: mancano edifici cerimoniali e residenziali di prestigio, l'isola era infatti prevalentemente abitata da agricoltori e pescatori.\nAttualmente la principale fonte economica dell'isola \u00e8 il crescente turismo subacqueo ed ecoturismo, Ambergris Caye dista infatti pochi km dalla barriera corallina del Belize."}
{"id": "1310565", "revid": "53296", "url": "https://it.wikipedia.org/wiki?curid=1310565", "title": "Federico il Bello", "text": ""}
{"id": "1310568", "revid": "78273", "url": "https://it.wikipedia.org/wiki?curid=1310568", "title": "Noago 3B6 Castelletto Ticino", "text": ""}
{"id": "1310569", "revid": "588403", "url": "https://it.wikipedia.org/wiki?curid=1310569", "title": "Unione Sportiva Alessandria Calcio 1912 2007-2008", "text": "Questa pagina raccoglie le informazioni riguardanti l'Unione Sportiva Alessandria Calcio 1912 nelle competizioni ufficiali della stagione 2007-2008.\nStagione.\nFortemente rinnovata dopo le deludenti prestazioni dell'anno precedente, la squadra, guidata per tutta la stagione dall'ex-allenatore della Canavese Salvatore Jacolino, rispett\u00f2 i pronostici della vigilia, conducendo il campionato con autorit\u00e0 e tenendo a debita distanza la principale inseguitrice, la .\nIl torneo fu vinto con cinque giornate d'anticipo sulla fine del torneo e fu cos\u00ec eguagliato il record per la categoria detenuto, oltre che dall'Isola Liri nello stesso torneo, dal Gubbio nel 1997-98 e dal Val di Sangro nel 2005-06. La squadra manc\u00f2 gli altri due obiettivi, la Coppa Italia di Serie D e lo scudetto dilettanti, nei confronti dei quali mostr\u00f2 comunque un atteggiamento rinunciatario.\nMaglie e sponsor.\nIl fornitore ufficiale di materiale tecnico per la stagione 2007-2008 fu Garman, mentre lo sponsor di maglia fu Costa Crociere.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria"}
{"id": "1310574", "revid": "287204", "url": "https://it.wikipedia.org/wiki?curid=1310574", "title": "Il quarto uomo (film)", "text": ""}
{"id": "1310575", "revid": "228587", "url": "https://it.wikipedia.org/wiki?curid=1310575", "title": "Gianni Bisiach", "text": "Biografia.\nDiplomato nel 1946 al liceo scientifico di Gorizia, successivamente si trasferisce per sei anni in Africa dove sar\u00e0 ufficiale meteorologico della Royal Air Force all'aeroporto di Asmara, ricercatore con il prof. Raymond Katz al laboratorio geologico dell'Eritrea e geologo cercatore d'uranio in Dancalia con l'ingegnere belga Louis Astrup.\nOttiene due lauree in medicina e chirurgia, col massimo dei voti, alla scuola di medicina di Asmara e all'Universit\u00e0 di Roma con specializzazioni in anestesia (prof. Antonio Dauri) e radiologia (prof. Luigi Turano). Compie ricerche particolari in Africa su lebbra e sifilide (prof. Cesare Greppi), amebiasi (prof. Giuseppe L'Abbate), malaria (prof. Mattia Sforza), anatomia patologica e autopsie (prof. Mario Manfredonia), febbre melitense (prof. Filippo Sofia), tracoma (prof. Giambattista Bietti, padre dell'oculistica italiana), malnutrizione in Ruanda e Burundi (prof. Giovanni Ferro-Luzzi), ginecologia (prof. Antonino Verro). In Italia compie studi in psichiatria (prof. Mario Gozzano e Franco Basaglia) e neurochirurgia (prof. Beniamino Guidetti).\nDiventa primo aiuto chirurgo del prof. Antonino Musso (allievo di Achille Mario Dogliotti di Torino), del prof. Pietro Valdoni e anestesista personale del prof. Raffaele Paolucci di Valmaggiore, direttore della Clinica Chirurgica dell'Universit\u00e0 di Roma. Con il prof. Luigi Gedda (Istituto di Gemellologia e presidente dell'Azione Cattolica Italiana) compie ricerche sul parto indolore per un libro di Papa Pio XII. Con Giovanni Berlinguer effettua ricerche sulla malaria, nell'Istituto di Parassitologia dell'Universit\u00e0 di Roma (direttore prof. Ettore Biocca).\nNegli anni '50, nella rivista mensile \"Incontri oggi\", diretta da Lucio Lombardo Radice, ha fatto parte della redazione insieme a Luchino Visconti, Carlo Lizzani, Renato Guttuso, Giovanni ed Enrico Berlinguer, Ugo Attardi e Renzo Vespignani.\nAlla Camera dei deputati (presidente Pier Ferdinando Casini) ha realizzato la mostra sul presidente John Fitzgerald Kennedy, inaugurata con la presenza della sorella del presidente, Jean Kennedy Smith, e dei pi\u00f9 stretti collaboratori presidenziali Arthur M. Schlesinger Jr. e Ted Sorensen.\nCarriera nel Cinema.\nDi precocissima esperienza, gi\u00e0 dall'et\u00e0 di 7 anni (con cinepresa, proiettore e moviola Path\u00e9 Baby), nel corso degli anni realizza brevi documentari con il di Gorizia, documentari in Africa e, a Roma, sceneggiature con Cesare Zavattini (\"Il tetto\", \"I misteri di Roma\" anche come regista) e con Michelangelo Antonioni (\"Professione Reporter\").\nNel 1969 realizza il film \"I due Kennedy\", prodotto da Angelo Rizzoli e Alfredo Bini e insignito del Premio Spoleto Cinema 1970 a pari merito con Luchino Visconti (\"La caduta degli dei\") e Federico Fellini (\"Fellini Satyricon\").\nNel 1972 realizza un documentario sul viaggio di Papa Paolo VI in Asia ed Oceania. Sempre nel 1972, Bisiach viene chiamato da Roberto Rossellini, presidente del Centro sperimentale di cinematografia, a coordinare i corsi e a tenere, per dieci anni, l'insegnamento di Tecniche dell'Informazione Cinematografica e Televisiva.\nNel 1978 Saddam Hussein, vicepresidente della Repubblica dell'Iraq, lo invita a Baghdad per il Festival del Film antimperialista, con una delegazione formata da Sergio Amidei (sceneggiatore del film \"Roma citt\u00e0 aperta\"), il regista Ettore Scola e Gina Lollobrigida; Saddam Hussein accompagna Bisiach a visitare il Paese (Babilonia, Bassora) e gli assegna il premio per il film \"I due Kennedy\".\nCarriera in Televisione.\nHa all'attivo numerosi servizi e inchieste giornalistiche per il telegiornale e speciali dei programmi culturali tv.\nHa curato la rubrica \"Testimoni oculari\" (1958-61) e nel dicembre 1960 l'inchiesta in tre puntate sulle spedizioni polari del egn. Umberto Nobile, con i dirigibili \"Norge\" ed \"Italia\" ottenendo il massimo ascolto nella storia della Rai, con oltre 28 milioni di telespettatori.\nNel 1962 realizza \"Rapporto da Corleone\", la prima inchiesta sulla mafia in Sicilia con la collaborazione di Cesare Terranova, poi ucciso nel 1979 insieme al suo autista Lenin Mancuso da Luciano Liggio (che dal giudice Terranova era stato condannato all'ergastolo), e di Felice Chilanti, Girolamo Li Causi, Michele Pantaleone, Antonino Rizzotto (fratello del sindacalista-eroe di Corleone) e Ferruccio Parri. Da questa inchiesta \u00e8 nata la Commissione Parlamentare Antimafia (1963). A New York, sar\u00e0 utilizzata da Walter Cronkite per il Corso dei telegiornalisti della CBS.\nNel 1962 a Parigi, con Giorgio Vecchietti e Claudio Savonuzzi, indica il titolo \"Tv7\" per la nuova rubrica settimanale, che avr\u00e0 poi la sigla musicale di Peppino De Luca, e della cui redazione far\u00e0 parte costantemente negli anni, anche come inviato speciale. Ha svolto per \"Tv7\" un'attivit\u00e0 in collegamento con le due rubriche parallele: in Francia \"Cinq Colomnes \u00e0 la Une\", in Inghilterra \"Panorama\", soprattutto con il collega inglese Robert Rowland.\nNel 1964 \u00e8 stato chiamato da Walter Cronkite a seguire per un mese il suo lavoro quotidiano nel pi\u00f9 importante telegiornale americano (\"CBS Evening News\") e per lo speciale \"XX Century\".\nNel 1965 realizza l'inchiesta \"La pena di morte nel mondo\": con la collaborazione di Robert Kennedy, salver\u00e0 dalla camera a gas di San Quintino il condannato a morte Dovie Carl Mathis, fornendogli i mezzi per un'efficace difesa.\nAltre inchieste: sullo spionaggio, con il direttore della CIA William Colby, sull'Etiopia con l'imperatore Hail\u00e9 Selassi\u00e9, a Teheran con lo Sci\u00e0 di Persia, a Londra con i Beatles esordienti, ad Haiti con i terribili \"tonton macoutes\", tagliatori di teste di Fran\u00e7ois Duvalier, in Amazzonia con gli Indios nella foresta, all'Actor's Studio con Lee Strasberg e Paul Newman, in Venezuela con il presidente Caldera, in Per\u00f9 con la pilota Hilde Goetz, a Wall Street con Franco Desideri, a Dallas con Ruggero Orlando, a New Orleans con il procuratore generale Jim Garrison (reso famoso dal film \"JFK - Un caso ancora aperto\"), all'Le Bourget col cosmonauta Yuri Gagarin, primo uomo nello spazio, a Cape Kennedy con gli astronauti del programma Apollo per gli sbarchi sulla Luna.\nHa realizzato oltre 3000 servizi, puntate e speciali di storia, fra i quali:\nNel novembre 1980 ha tenuto una trasmissione speciale sul terremoto dell'Irpinia ricevendo una medaglia d'oro del commissario straordinario Zamberletti, il Premio Italia della critica internazionale e Premio Saint-Vincent per il giornalismo.\nPer il TG1 ha realizzato per tredici anni (2001\u20132013) la rubrica quotidiana di grande successo \"Un minuto di storia\", sempre con alti indici di ascolto. \u00c8 l'unico giornalista ad aver lavorato, dagli inizi della televisione in Italia, con praticamente tutti i direttori del Telegiornale Rai (poi TG1) dal primo, Vittorio Veltroni, a Mario Orfeo.\nNell'ambito della fiction, per Ettore Bernabei (Lux Vide) ha curato il soggetto e la documentazione per \"L'avventurosa vita di Benito Mussolini, dalla nascita alla morte\" (400 pagine, anno 2002).\nCarriera alla Radio.\nIn ambito radiofonico ha tenuto varie rubriche culturali per Rai Radio 1 e per 13 anni \u00e8 stato capostruttura responsabile, realizzazione e conduzione della rubrica \"Radio anch'io\" (1980-92)."}
{"id": "1310577", "revid": "486946", "url": "https://it.wikipedia.org/wiki?curid=1310577", "title": "A.S. Sancolombano", "text": ""}
{"id": "1310581", "revid": "137590", "url": "https://it.wikipedia.org/wiki?curid=1310581", "title": "Clematide alpina", "text": ""}
{"id": "1310593", "revid": "834", "url": "https://it.wikipedia.org/wiki?curid=1310593", "title": "Hail\u00e8 Gerima", "text": ""}
{"id": "1310596", "revid": "476256", "url": "https://it.wikipedia.org/wiki?curid=1310596", "title": "Esplosione Finale", "text": ""}
{"id": "1310597", "revid": "834", "url": "https://it.wikipedia.org/wiki?curid=1310597", "title": "Hail\u00e9 Gerima", "text": ""}
{"id": "1310598", "revid": "223320", "url": "https://it.wikipedia.org/wiki?curid=1310598", "title": "L'ostrica ubriaca", "text": ""}
{"id": "1310601", "revid": "729019", "url": "https://it.wikipedia.org/wiki?curid=1310601", "title": "Isole Turneffe", "text": "Le isole Turneffe (in inglese: \"Turneffe Islands\") sono il maggiore dei tre atolli corallini situati al largo delle coste del Belize. L'arcipelago, lungo circa 25\u00a0km e largo circa 8, si trova a sud-ovest di Ambergris Caye.\nComposto da circa 200 isole (\"cayes\") l'arcipelago \u00e8 un susseguirsi di lagune, secche e banchi di sabbia che uniscono le isole coperte di una folta vegetazione di mangrovie. Le acque delle isole ospitano una ricchissima fauna ittica compreso il raro Sanopus astrifer, endemico nelle acque del Belize."}
{"id": "1310602", "revid": "767487", "url": "https://it.wikipedia.org/wiki?curid=1310602", "title": "Jacopo Sarno", "text": "Attivo nel mondo della recitazione fin da bambino, ha esordito recitando in diverse sitcom, la maggior parte prodotte da Mediaset. Negli anni duemila ha proseguito l'attivit\u00e0 di attore anche in teatro e al cinema, oltre che in televisione, dove \u00e8 divenuto uno dei volti noti delle sitcom prodotte da Disney Channel. Nel corso della sua carriera si \u00e8 cimentato anche nell'incisione di dischi e nella conduzione televisiva.\nCarriera.\nFiglio degli avvocati Patrizia Bissi e Franz A. Sarno, ha debuttato come attore nel 1996, recitando nella sit-com di Canale 5 \"Io e la mamma\", al fianco di Gerry Scotti e Delia Scala, interpretando il ruolo di Paolino per due stagioni. Nel 1996 ha inoltre recitato nel cortometraggio \"Il soffitto\", per la regia di Barbara Nava.\nNel 1999 ha debuttato al cinema nel film \"Fantozzi 2000 - La clonazione\".\nNel 2000 \u00e8 tornato in televisione, sempre su Canale 5 e sempre con una sit-com, \"Don Luca\", dove ha interpretato il ruolo di Mirko per una stagione. Nel 2001 \u00e8 tornato a recitare in una sit-com, \"Bradipo\", andata in onda su MTV Italia; dopo tre anni di pausa, ha interpretato una piccola parte nella sit-com \"Il mammo\", con Enzo Iacchetti e Natalia Estrada.\nNel 2006 ha debuttato anche come conduttore televisivo, per la trasmissione musicale \"Kids' Choice Awards\" di Nickelodeon. L'anno successivo ha interpretato il ruolo di Jaky nel telefilm per ragazzi \"Quelli dell'intervallo\", mentre nel 2010 ha ottenuto una parte nel film con Massimo Boldi \"A Natale mi sposo\".\nSempre nello stesso periodo ha fatto alcune apparizioni nelle serie televisive \"Fiore e Tinelli\" e \"Zack e Cody sul ponte di comando\", e nel video musicale del brano \"Grazie a te\", di Ambra Lo Faro.\nNel 2011 \u00e8 stato uno dei protagonisti della serie televisiva di Canale 5 \"Non smettere di sognare\", nella parte di Filippo. Nell'estate dello stesso anno conduce, sull'emittente satellitare DeAKids, \"Arriva lo Zecchino\", trasmissione itinerante che mostra i provini per l'edizione 2011 dello \"Zecchino d'Oro\".\nDoppiaggio.\nDal 1999 ha cominciato la sua carriera di doppiatore.\nOltre al doppiaggio di numerosi film, per ruoli di personaggi giovani e cartoni animati, ha prestato la sua voce in varie occasioni e a numerosi personaggi, tra cui il passerotto protagonista degli spot con Alessandro Del Piero, inoltre la voce di Andrea nella serie animata \"Gino il pollo\", e di Harry Potter nei videogiochi \"Harry Potter e la pietra filosofale\" e \"Harry Potter e la camera dei segreti\", tratti dai libri.\nAttivit\u00e0 teatrale e musicale.\nOltre all'attivit\u00e0 di attore cinematografico e televisivo, si \u00e8 esibito anche a teatro in alcuni musical, dopo aver studiato tecniche musicali, tra cui canto e solfeggio, chitarra e armonica blues. Questi studi gli hanno permesso di intraprendere anche una carriera musicale, partecipando al \"Festival di Castrocaro\" nel 2004, dove \u00e8 giunto in semifinale.\nDal 2005 fino alla primavera del 2007 \u00e8 stato in tourn\u00e9e con il musical \"Datemi tre caravelle\", regia di Gianni Quaranta, con Alessandro Preziosi, mentre nel 2008 ha partecipato come protagonista alla versione teatrale italiana di \"High School Musical - Lo spettacolo\".\nNel 2009 sono stati pubblicati il suo primo album \"1989\" ed il primo singolo estratto dall'album, \"\u00c8 tardi\". Nel marzo 2010 \u00e8 stato pubblicato l'EP eponimo \"Jacopo Sarno\", contenente il singolo \"Tommy e la sedia vuota\", scritto insieme a Niccol\u00f2 Agliardi, e una selezione di brani di \"1989\".\nNel 2013 \u00e8 stato protagonista del musical The Full Monty.\nSuccessivamente recita nei film Sfumature di verit\u00e0, mai diffuso in Italia, e Natale da chef.\nNel 2017 esce il suo secondo album in studio, Chapter 1, che segna il suo ritorno sulla scena musicale con lo pseudonimo Jake Sarno. I singoli \"Feathers and Wax\" e \"Red Dancer\" sono stati lanciati attraverso due videoclip musicali, il primo girato da Pablo Papeltengo, il secondo diretto da Francesco Termini"}
{"id": "1310608", "revid": "1318658", "url": "https://it.wikipedia.org/wiki?curid=1310608", "title": "Glover's Reef", "text": "Glover's Reef \u00e8 uno dei tre atolli corallini situati al largo delle coste del Belize.\nIl nome dell'atollo deriva dal bucaniere britannico John Glover che scelse queste isole come base d'appoggio per i suoi attacchi alle navi spagnole.\nNel 1993, con l'istituzione della Glover's Reef Marine Reserve gran parte dell'atollo \u00e8 stato dichiarato riserva marina, la riserva fa parte, insieme ad altri sette siti (parchi naturali e riserve marine) del paese, del \"Belize Barrier Reef Reserve System\" incluso dal 1996 nella lista del Patrimonio dell'Umanit\u00e0 dell'UNESCO."}
{"id": "1310613", "revid": "287204", "url": "https://it.wikipedia.org/wiki?curid=1310613", "title": "Aironi Basket Novara", "text": "L'Aironi Basket Novara \u00e8 stata una squadra di pallacanestro della citt\u00e0 di Novara.\nStoria.\nNovara, dopo aver perso una finale scudetto nel 1924 con la Cairoli Novara contro l'ASSI Milano e dopo l'avventura effimera con Manner Novara (societ\u00e0 di A2 trasferita da Genova nell'anno 1978 ma subito retrocessa al termine della stagione 1978-79) arriva alla Legadue con la promozione dalla B1 del Borgomanero. La formazione allora presieduta da Giuseppe Pironi e sponsorizzata Cimberio, una volta promossa in B1 nel 1998 aveva trasferito la propria sede di gioco al Palasport Dal Lago di Novara nell'annata 1998-99 per l'impossibilit\u00e0 di giocare a Borgomanero nel piccolo e poco capiente palazzetto di via Cadorna. Dal punto di vista formale, il trasferimento di sede definitivo \u00e8 avvenuto nel 2002 quando \u00e8 stata assunta la denominazione \"Aironi Basket Novara\". Al primo anno di LegAdue, ancora sotto la denominazione di C.S. Borgomanero Basket Club, la squadra si piazza sorprendentemente al quarto posto in stagione regolare, grazie alle prodezze di Horace Jenkins, Marc Salyers e Damon Thornton portati a Novara da coach Federico Danna. L'anno successivo, dopo l'assunzione della denominazione Aironi Basket Novara, per\u00f2, la squadra si piazza penultima in LegAdue e retrocede in B d'Eccellenza, salvo poi essere ripescata in conseguenza ai fatti determinati dalla cancellazione dal campionato italiano di A1 della Virtus presieduta da Madrigali. Novara si trova quindi ad inseguire, inserendo giocatori importanti su un gruppo fatto per la B: Massimiliano Monti e Sean Colson. La salvezza arriva a tre giornate dalla fine.\nNegli anni successivi Novara, sempre abbinata al generoso patron Renzo Cimberio, continua la militanza nelle zone medio-alte della LegADue, con un picco nel 2005, quando viene sconfitta in semifinale 3-2 dalla Montegranaro.\nNell'anno 2006-07 gli Aironi Novara, al termine di una stagione completamente negativa, giungono all'ultimo posto del campionato di Legadue retrocedendo in Serie B d'Eccellenza.\nTuttavia, nel capoluogo novarese il basket rimane in Legadue grazie al discusso trasferimento della societ\u00e0 Basket Draghi della vicina Castelletto Ticino nella citt\u00e0 gaudenziana."}
{"id": "1310615", "revid": "6923", "url": "https://it.wikipedia.org/wiki?curid=1310615", "title": "TVR SPEED 12", "text": ""}
{"id": "1310621", "revid": "562499", "url": "https://it.wikipedia.org/wiki?curid=1310621", "title": "Basket Draghi Castelletto Ticino", "text": ""}
{"id": "1310624", "revid": "56620", "url": "https://it.wikipedia.org/wiki?curid=1310624", "title": "Nicolas Boileau-Despr\u00e9aux", "text": ""}
{"id": "1310627", "revid": "123194772", "url": "https://it.wikipedia.org/wiki?curid=1310627", "title": "Sant'Angelo in Theodice", "text": "Sant'Angelo in Theodice \u00e8 una frazione di Cassino, in provincia di Frosinone. Dista dal capoluogo comunale circa 6\u00a0km.\nGeografia fisica.\nIl centro storico, ricostruito nell'immediato dopoguerra, \u00e8 situato nella piana cassinate, su di un colle costituito per lo pi\u00f9 da tufo. A valle del colle su cui la frazione \u00e8 collocata, scorre il fiume Gari.\nStoria.\nLa citt\u00e0 in epoca romana era attorniata da \"pagi\"; uno di questi, passando per le vicende medievali, \u00e8 divenuto l'attuale localit\u00e0 Sant'Angelo in Theodice.\nSant'Angelo in Theodice nasce effettivamente nel periodo dell'alto medioevo che vede diffondersi il fenomeno dell'incastellamento. Nella Terra di San Benedetto il fenomeno inizi\u00f2 alla met\u00e0 del X secolo. Nel periodo precedente il territorio era controllato tramite \"curtis\", con abitato disperso ed una \"cella\" monastica con una piccola chiesa a cui faceva riferimento la popolazione.\nL'abate di Montecassino Aligerno conduce i monaci benedettini nel 949 alla loro storica sede dopo che questi erano dovuti fuggire a Capua nell'883 a causa dell'espansione saracena e alla distruzione della storica abbazia. Lo stesso abate Bertario fu decapitato dagli invasori. Seguirono per il cassinate quarant'anni di insicurezza e instabilit\u00e0 con la conseguenza dell'arretramento della superficie coltivata e la popolazione allo sbando. La vittoria nell'agosto 915 della lega cristiana di papa Giovanni X nella battaglia del Garigliano segn\u00f2 la ripresa da parte della nobilt\u00e0 locale del controllo della Terra.\nQueste premesse portano Aligerno a realizzare, senza chiedere autorizzazione all'imperatore o ai principi capuani, la rocca Janula, il \"castrum\" di Sant'Angelo in Theodice e la torre di San Giorgio a Liri. Il principe di Capua, Pandolfo I Capodiferro, approv\u00f2 nel 967 tali fortificazioni ed autorizz\u00f2 i benedettini a costruire quante altre fortificazioni ritenessero necessarie per la tutela del loro territorio. Nel periodo che segue il \"castrum\", insediamento concentrato e fortificato sulle alture, diventa progressivamente l'elemento fondamentale di controllo e amministrazione del territorio.\nCi \u00e8 giunto un documento esemplare riguardante la fondazione di Sant'Angelo, primo \"castrum\" di Montecassino. Il contratto attesta che in localit\u00e0 \"at Teudice\", attorno alla chiesa di S. Michele Arcangelo, si stanziarono 34 famiglie; ogni famiglia ricevette una particella all'interno delle previste mura, su cui edificare, pi\u00f9 una all'esterno, da coltivare; le famiglie dei coloni con i \"commenditi\", i dipendenti, avevano diritto di residenza nel \"castrum\" e il dovere di \"conciare castellum\" sotto la guida dei \"magistri fabricatores\" inviati dall'Abate.\nLa storia di Sant'Angelo si lega strettamente a Cassino/San Germano. Sant'Angelo fu per lungo periodo anche comune autonomo, riaggregato a Cassino nel 1860 con decreto n\u00b036 dell'11 luglio dell'allora Re delle Due Sicilie Francesco II; allora Cassino contava circa 8000 abitanti, Sant'Angelo 3000. Al suo tempo il comune confinava a nord con San Germano (oggi Cassino), ad est con Cervaro e San Vittore, a sud-est con Rocca d'Evandro, a Sud con Sant'Apollinare, e ad ovest con Pignataro Interamna.\nCon la citt\u00e0 ha condiviso anche i lutti, le violenze e le distruzioni, in particolare quando si attest\u00f2 la linea difensiva tedesca detta Linea Gustav per bloccare l'avanzata degli alleati nella Seconda guerra mondiale; nell'area della cittadina si combatt\u00e9 dal 20 al 22 gennaio 1944 la cruenta battaglia del fiume Rapido che si concluse con la sconfitta americana. Oggi con la citt\u00e0 condivide soprattutto le ampie prospettive di crescita. La frazione, negli ultimi anni, va estendendosi sempre pi\u00f9 con villette e case a schiera, diventando una vera e propria zona residenziale di Cassino.\nEconomia.\nTurismo.\nLa frazione \u00e8 spesso meta di passaggio dei turisti che si recano a Cassino, per via della Campana della Pace, collocata vicino al ponte sul fiume Gari, lungo la strada provinciale che conduce alla zona degli Antridonati.\nSport.\nLa Theodicea era la squadra di calcio della frazione, il massimo livello raggiunto dalla formazione \u00e8 stato la Promozione Regionale (l'attuale Eccellenza Regionale). Recentemente \u00e8 stata rifondata come squadra giovanile e dalla stagione 2012/13 milita nel campionato provinciale di Terza Categoria, nel girone D. Avendo vinto il campionato 2013/14, per la prossima stagione avr\u00e0 diritto all'iscrizione in Seconda Categoria. Dopo aver vinto anche il campionato di seconda categoria con l'ultima giornata di campionato con il famoso derby contro il Colosseo giocata al Gino Salveti di Cassino vinta 3-0. 2015/16 milita nella prima categoria. All\u2019inizio della stagione 2017/2018 la Theodicea fallisce e di conseguenza viene privata della partecipazione al campionato di Prima Categoria.\nNell\u2019estate del 2017 viene fondata, da ragazzi del posto, una nuova societ\u00e0 chiamata ASD Nuova Sant\u2019Angelo, militante nel campionato di Terza Categoria Laziale, girone A.\nImpianti sportivi.\nIn via mandrine \u00e8 ubicato il campo sportivo, in cui \u00e8 presente, oltre al campo di calcio in terra battuta, un campo polivalente da tennis/calcetto in terra rossa, ed un'area attrezzata per il tiro con l'arco. Il vecchio campo sportivo, non omologabile per il campionato di Promozione in cui la Theodicea militava, \u00e8 tuttora ubicato in via Casali San Montino. \u00c8 in costruzione invece un centro sportivo nella zona delle case Cooperative. Altro impianto sportivo \u00e8 collocato in zona Colle Canne/Colle Cedro (nei pressi della zona industriale della vicina Rocca d'Evandro), adatto per il calcio (con fondo in erba naturale). La struttura viene utilizzata da formazioni locali amatoriali.\nInfrastrutture e trasporti.\nLa frazione \u00e8 raggiungibile dal capoluogo comunale con i bus urbani Magni oppure con le linee extraurbane CO.TRA.L.\nIl territorio della frazione include anche la stazione ferroviaria di Fontanarosa-Cervaro, situata lungo la Ferrovia Roma-Cassino-Napoli.\nIn auto si pu\u00f2 raggiungere la frazione partendo da Cassino, attraverso la SP76 e la SP81. Dallo svincolo autostradale di Cassino, invece, si pu\u00f2 raggiungere Sant'Angelo attraverso la SP271 Mezzanotte."}
{"id": "1310633", "revid": "1371684", "url": "https://it.wikipedia.org/wiki?curid=1310633", "title": "So\u0142ectwo", "text": "Il So\u0142ectwo (plurale \"so\u0142ectwa\") \u00e8 il quarto grado della suddivisione amministrativa della Polonia. Il \"so\u0142ectwo\" \u00e8 una unit\u00e0 amministrativa di base dotata di proprie competenze ed organi, corrispondente al municipio italiano, comprendente una o pi\u00f9 frazioni di un comune rurale o urbano-rurale.\nCompetenze.\nIl municipio amministra il patrimonio comunale all'interno della propria suddivisione territoriale, delibera e realizza un proprio bilancio annuale denominato fondo municipale, esercita le proprie funzioni secondo il principio di sussidiariet\u00e0 contenuto nel preambolo della Costituzione della Repubblica Polacca, secondo i principi della Legge polacca sulle Autonomie Territoriali. Le funzioni degli organi del so\u0142ectwo sono regolate da statuti propri pubblicati sulla Gazzetta Ufficiale della Regione di appartenenza. \nI comuni urbani hanno come proprie suddivisioni, le cosiddette \"dzielnice\" o \"osiedla\" (eccezionalmente il \"so\u0142ectwo\" \u00e8 presente anche in alcuni comuni urbani), che rappresentano forme di decentramento territoriale.\nAl 31 dicembre 2008 i Municipi rurali in Polonia erano 40.458.\nNella maggior parte dei casi un \"so\u0142ectwo\" corrisponde ad una frazione rurale. Quando per\u00f2 le frazioni rurali superano una certa dimensione, possono contenere due o pi\u00f9 \"so\u0142ectwa\". Opposto il caso nel quale due o pi\u00f9 frazioni rurali distinte appartengono ad un unico \"so\u0142ectwo\".\nOrgani deliberanti ed esecutivi.\nOrgano deliberante.\nOrgano deliberante del So\u0142ectwo \u00e8 l'Assemblea Municipale della quale sono membri tutti i residenti nei confini amministrativi del So\u0142ectwo. L'Assemblea Municipale si riunisce almeno due volte all'anno per deliberare il bilancio di previsione del Fondo Municipale e il suo consuntivo. L'Assemblea Municipale pu\u00f2 essere riunita dal Sindaco del Municipio in tutti i casi in cui \u00e8 richiesto il parere del So\u0142ectwo su temi importanti per la vita locale come nuove iniziative sociali, lavori pubblici, investimenti per i quali \u00e8 richiesta una decisione amministrativa sull'impatto ambientale, ecc...\nOrgano Esecutivo.\nOrgano esecutivo del So\u0142ectwo \u00e8 il So\u0142tys, sindaco della municipalit\u00e0 rurale, eletto a suffragio universale fra gli abitanti del suo Municipio. La cadenza del So\u0142tys \u00e8 di durata quadriennale. Il So\u0142tys come sindaco del Municipio rurale gode del trattamento giuridico di funzionario pubblico. All'interno dei propri confini territoriali, il So\u0142tys collabora come funzionario pubblico con le forze di polizia, con le forze di protezione civile e con i servizi sanitario e sociale. Inoltre il So\u0142tys svolge le funzioni di esattoria comunale per i tributi locali ed \u00e8 corrispondente della sezione penale della Corte Distrettuale per l'esecuzione delle misure penali alternative alla detenzione, sanzionate ai residenti nel proprio territorio. \nIl So\u0142tys, come rappresentante dell'Amministrazione Comunale ha il potere di autentica delle firme e delle copie di atti pubblici a lui sottoposte.\nOrgano consultivo.\nOrgano consultivo del So\u0142ectwo \u00e8 il Consiglio Municipale, eletto a suffragio universale con cadenza quadriennale. Il Consiglio Municipale collabora con il So\u0142tys nell'amministrazione ordinaria del So\u0142ectwo. Il Consiglio Munipale possiede iniziativa deliberante circa l'iscrizione dei capitoli di spesa del Fondo Municipale.\nInsegna.\nSecondo un antico privilegio, mantenuto nell'attuale prassi amministrativa, il So\u0142tys ha il diritto di contrassegnare la propria residenza con una targa di colore rosso al pari di quella degli uffici statali polacchi contenente l'indicazione della carica con la dicitura \"SO\u0141TYS\", riportante lo Stemma della Polonia costituito dall'Aquila Bianca."}
{"id": "1310635", "revid": "287204", "url": "https://it.wikipedia.org/wiki?curid=1310635", "title": "Solectwo", "text": ""}
{"id": "1310636", "revid": "1318658", "url": "https://it.wikipedia.org/wiki?curid=1310636", "title": "Registrazioni moderne", "text": "Registrazioni moderne \u00e8 il secondo album della cantante italiana Antonella Ruggiero. \u00c8 il disco di maggior successo della sua carriera solista.\nDopo l'esordio in proprio, all'inizio del 1996, con l'album \"Libera\", per il secondo lavoro la cantante decide di reinterpretare alcuni suoi successi risalenti al lungo e fortunato periodo in cui era stata la voce dei Matia Bazar, ruolo per cui lei stessa era ancora ricordata dal grande pubblico, avendo costituito, grazie alle sue interpretazioni, un vero marchio di fabbrica del gruppo.\nL'interesse per la nuova scena rock italiana spinge la cantante, assieme al produttore e marito Roberto Colombo (che con i Matia aveva collaborato a lungo), a coinvolgere nel progetto alcuni gruppi e artisti dell'ultima leva. Cos\u00ec, nomi all'epoca perlopi\u00f9 sconosciuti e in molti casi poco pi\u00f9 che agli esordi, accompagneranno a turno la Ruggiero nei vari \"remake\" dei pezzi, occupandosi direttamente dei rispettivi arrangiamenti e vesti sonore. Tra questi Subsonica, La Pina + Esa, Rapsodija Trio, Ritmo Tribale, Timoria, Bluvertigo, Banda Osiris, Ars Ludi, Scisma, Madaski.\nL'alchimia si rivela vincente. In due mesi di lavorazione, tredici hits dei Matia Bazar assumono forme nuove, pur senza stravolgere la linea melodica originale; in pi\u00f9 di una canzone, inoltre, si osservano duetti canori tra l'artista genovese e la voce solista del gruppo che partecipa al brano specifico.\nL'album viene presentato alla stampa il 28 ottobre 1997: il primo singolo estratto dall'album \u00e8 \"Per un'ora d'amore\" eseguita con i Subsonica. Il brano, che si avvale di un sound moderno e potente, ottiene grande successo soprattutto tra i giovani e fa conoscere ad una vasta platea la band torinese, che si esibisce con la Ruggiero in numerose trasmissioni televisive e in concerti dal vivo.\nAltro interessante duetto \u00e8 quello con Francesco Renga, all'epoca cantate dei Timoria, in \"C'\u00e8 tutto un mondo intorno\". Del brano colpisce la notevole estensione vocale di Renga che ben si sposa con la duttilit\u00e0 della voce della Ruggiero.\nLa partecipazione di Antonella Ruggiero al Festival di Sanremo 1998 fa s\u00ec che il disco venga ripubblicato a pochi mesi dall'uscita con l'aggiunta del brano in gara per quell'edizione, \"Amore lontanissimo\" (seconda classificata alla kermesse musicale), che frutta all'artista un nuovo grande successo di pubblico e critica. \"Registrazioni moderne\" diventa cos\u00ec in poche settimane disco di platino, con pi\u00f9 di 200.000 copie vendute.\nNel giugno 1998 esce la versione dell'album destinata al mercato spagnolo ed argentino (\"Grabaciones modernas\"). In particolare il brano sanremese \u00e8 tradotto con il titolo \"Donde estas\".\nNel 2006 l'album \u00e8 stato ristampato una seconda volta, con l'aggiunta di un'ulteriore traccia bonus, consistente in una versione per archi e fiati di \"Amore lontanissimo\"."}
{"id": "1310637", "revid": "767487", "url": "https://it.wikipedia.org/wiki?curid=1310637", "title": "The Rubinoos", "text": "The Rubinoos \u00e8 un gruppo pop formatosi all'inizio degli anni '70. Il gruppo si \u00e8 in seguito sciolto a met\u00e0 degli anni '80 per poi riformarsi nel 1999 ed essere tuttora in attivit\u00e0.\nLe loro canzoni pi\u00f9 conosciute sono \"I Think We're Alone Now\" (1977) e \"I Wanna Be Your Boyfriend\" (1979). Nel 2007 hanno citato la cantante Avril Lavigne per aver plagiato nella sua canzone \"Girlfriend\", proprio il loro brano \"I Wanna be Your Boyfriend\". Il tribunale ha emesso la propria sentenza il 28 agosto 2007, Avril Lavigne e i The Rubinoos hanno deciso di risolvere privatamente la questione ma loro poi hanno ritirato l'accusa."}
{"id": "1310638", "revid": "767487", "url": "https://it.wikipedia.org/wiki?curid=1310638", "title": "Jibbs", "text": "Biografia.\nNuovo prospetto della Geffen Records, attualmente conta un brano entrato nella Top 10 di \"Billboard Hot 100\", il suo singolo di debutto \"Chain Hang Low\". L'altra canzone di Jibbs entrata nel \"Billboard Hot 100\" \u00e8 \"King Kong\", con la partecipazione del rapper Chamillionaire. Successivamente ha fatto parte anche del video musicale della canzone \"Crank That\" di Soulja Boy nel 2007."}
{"id": "1310639", "revid": "184509", "url": "https://it.wikipedia.org/wiki?curid=1310639", "title": "Jovan Campbell", "text": ""}
{"id": "1310640", "revid": "105401746", "url": "https://it.wikipedia.org/wiki?curid=1310640", "title": "Walter Masetti", "text": "Biografia.\nWalter Masetti nasce a Sala Bolognese, il 13 marzo 1910 da Olindo e Adele Merighi; la sua \u00e8 una famiglia d'origine bracciantile, poverissima, composta dai genitori e da cinque figli, tre maschi e due femmine, Walter \u00e8 il secondo figlio. Frequenta la scuola fino alla 3\u00aa elementare. Muratore. Iscritto al PCI. Visse sempre a San Vitale Bolognese, frazione del Comune di Calderara di Reno (Citt\u00e0 decorata al Valor Militare per la Guerra di Liberazione proprio per l'attivit\u00e0 partigiana della sua popolazione). \nA San Vitale nel ventennio fascista vi \u00e8 sempre stato un forte movimento antifascista organizzato, stimolato in particolare dal P.C.I. clandestino, in casa e in altre case della borgata \"Fabbreria\" parecchi giovani si trovavano alla sera per parlare di politica e leggere \"L'Unit\u00e0\", formato clandestino e \"La Stampa\" di Torino. Quei giovani per potersi incontrare avevano organizzato una scuola di disegno serale, ma parlavano invece di politica e si organizzavano per fare una certa resistenza al fascismo. Quasi tutti, cos\u00ec come Walter, furono condannati dal Tribunale speciale a vari anni di confino, da 4-5 a 10-15; molti sono tornati solo dopo l'8 settembre e la caduta del fascismo. Walter fu condannato a 4 anni, che ha scontato a Larino (Campobasso).\nAttivista del PCI, Walter Masetti fu arrestato il 20 novembre 1930, quando abitava a Calderara di Reno, con una cinquantina di antifascisti. Furono deferiti al Tribunale speciale con l'accusa di ricostituzione del PCI, propaganda sovversiva e di avere issato bandiere rosse sulle case del paese il 7 novembre, anniversario della rivoluzione sovietica. Il 30 giugno 1931, come la maggior parte degli imputati, fu prosciolto in istruttoria, ma non liberato.\nIl 4 settembre la Commissione provinciale di Bologna lo assegn\u00f2 al confino per 5 anni. And\u00f2 a Castelmauro (CB) e vi rest\u00f2 sino al 1\u00ba febbraio 1933 quando riebbe la libert\u00e0 con l'amnistia del decennale fascista. Fu immediatamente chiamato alle armi. Una volta congedato torn\u00f2 a Calderara di Reno, sempre sorvegliato dalla polizia. Fu nuovamente richiamato nel 1939 e and\u00f2 prima in Libia e quindi in Istria. I controlli di polizia proseguirono anche sotto le armi, l'ultimo dei quali il 1\u00ba febbraio 1942.\nDurante la guerra di liberazione combatt\u00e9 da partigiano in Alto Adige. Catturato dai tedeschi a Bolzano fu internato nel campo di concentramento di Mauthausen. Mor\u00ec il 20 febbraio 1945 nel campo satellite di Gusen.\nIl comune di Calderara di Reno gi\u00e0 da molti anni gli ha intestato una strada e ha fatto scrivere il suo nome su di un cippo davanti alla sede del Comune, insieme a quelli di tutti i morti della Resistenza del Comune stesso, oltre a porre altrettante lapidi con foto nel cimitero comunale. La foto e il nome di Walter compaiono anche nel sacrario dei caduti davanti alla sede del comune di Bologna in Piazza del Nettuno."}
{"id": "1310647", "revid": "1714743", "url": "https://it.wikipedia.org/wiki?curid=1310647", "title": "Garc\u00eda Fern\u00e1ndez", "text": "Origine.\nGarc\u00eda era figlio del conte di Castiglia, Fern\u00e1n Gonz\u00e1lez e di Sancha Sanchez di Pamplona (900-955 circa, figlia del re di Navarra, Sancho I Garc\u00e9s e Toda di Navarra) che, nel 924, era rimasta vedova del re di Le\u00f3n Ordo\u00f1o II e poi, nel 931, di \u00c1lvaro Herrameliz, che gli aveva lasciato le tre contee di Lantar\u00f3n, Cerezo e \u00c1lava, che alla sua morte erano state riunite alla contea di Castiglia.\nBiografia.\nVerso il 960 Garc\u00eda spos\u00f2 Ava di Ribagorza (?-dopo il 995), figlia del Conte di Ribagorza, Raimondo II.\nNel 970, alla morte del padre, gli succedette nel titolo di conte di Castiglia, e pur continuando ad avere la pi\u00f9 completa autonomia amministrativa e indipendenza, riconobbe ai sovrani del Le\u00f3n una superiorit\u00e0 giuridica.\nPer contrastare la pressione dei musulmani sulle frontiere della contea ampli\u00f2 la base sociale promulgando le ordinanze dei cavalieri contadini di Castrojeriz, che equiparavano automaticamente tutti i contadini proprietari di un cavallo equipaggiato per la guerra ai nobili di seconda classe.\nNella guerra contro al-Andalus inizialmente ebbe un successo, con la conquista di Deza (974), ma l'anno dopo fall\u00ec l'assedio di Gormaz e fu sconfitto a Langa sulle sponde del fiume Duero.\nNel 978, il generale in capo dell'esercito di al-Andalus, Gh\u0101lib, suocero di Almanzor, si ribell\u00f2 al califfo Hisham II ibn al-Hakam, e con le truppe a lui fedeli pose il suo quartier generale a Medinaceli; allora Garcia si alle\u00f2 con Gh\u0101lib, senza ottenere per\u00f2 successi anzi continu\u00f2 a subire delle sconfitte.\nNel 981, nella battaglia di Tarancue\u00f1a, vicino a Retortillo de Soria (Soria), fu sconfitto dalle truppe di Almanzor, divenuto comandante in capo dell'esercito di al-Andalus, che nello stesso anno, dopo la morte in battaglia di Gh\u0101lib, aveva conquistato Medinaceli, che era diventata il suo quartier generale.\nDopo che, nel 981, l'esercito di al-Andalus aveva saccheggiato Zamora, il re del Le\u00f3n Ramiro III cerc\u00f2, insieme al conte di Castiglia Garc\u00eda Fern\u00e1ndez e al re di Navarra Sancho Abarca di creare una coalizione anti-islamica fra Le\u00f3n, Castiglia e Navarra, ammassando truppe nella valle del Duero.L'hajib Almanzor marci\u00f2 per\u00f2 celermente contro le truppe cristiane e le sbaragli\u00f2 nella battaglia di Rueda, 40\u00a0km circa a SE di Simancas.Al ritorno da questa campagna Almanzor assunse e si fece attribuire il titolo (\"laqab\") col quale \u00e8 noto: \"al-Mans\u016br bi-ll\u0101h\" (Colui che \u00e8 reso vincitore da Dio), da cui Almanzor.\nDopo queste sconfitte, Garc\u00eda Fern\u00e1ndez, contrast\u00f2 Almanzor restando sulla difensiva.Ma, nel 990, l'\u00a0\"hajib\" di al-Andalus appoggi\u00f2 una rivolta di suo figlio, Sancho Garc\u00e9s.Da quel momento la Castiglia fu divisa in due parti, una governata da Garcia e l'altra da Sancho.\nGarcia mor\u00ec prigioniero a Cordova, nel 995, dopo essere stato ferito e fatto prigioniero in una scaramuccia di confine, nell'estate di quell'anno. In un primo tempo fu portato a Medinaceli, quartier generale di Almanzor, che ordin\u00f2 di trasferirlo a Cordova; molto probabilmente mor\u00ec durante il trasferimento.Alla sua morte, la contea fu ereditata, assieme al titolo di conte, da suo figlio, il ribelle, Sancho Garc\u00e9s.Inizialmente il corpo di Garcia fu consegnato ai cristiani di Cordova e fu tumulato nella chiesa dei Tre Santi; dopo fu traslato al Monastero di San Pedro de Carde\u00f1a, accanto alla tomba della moglie, Ava.\nLa battaglia di Calata\u00f1azor.\nL'arcivescovo di Toledo, Rodrigo Jim\u00e9nez de Rada e il vescovo di Tuy, Lucas, oltre 200 anni dopo l'avvenimento, ci narrano che nel 998, il re di Le\u00f3n Bermudo II il re di Navarra Garcia II Sanchez il Tremolante e il conte di Castiglia Garcia Fern\u00e1ndez, formarono una lega ed attaccarono Almanzor a Calata\u00f1azor, dove gli inflissero una terribile sconfitta e che Almazor mor\u00ec in seguito a Medinaceli a causa delle ferite riportate nella battaglia in questione (la battaglia di Calata\u00f1azor).Inoltre ci dicono che al ritorno dell'esercito di al-Andalus a Cordova, apparve miracolosamente un pastore (nel quale gli storici cristiani videro il diavolo) che cantava la famosa lirica: \u00abA Calata\u00f1azor Almanzor perse il suo tamburo\u00bb (\"\u00aben Calata\u00f1azor perdi\u00f3 Almanzor el tambor\u00bb\").\nQuesta versione presenta due gravi inesattezze:\nPoich\u00e9 gli avvenimenti risalgono a circa 250 anni della redazione della cronaca, molto probabilmente si sono introdotti errori sia riguardo ai partecipanti sia alla data: a Calata\u00f1azor, nel 1002, ci fu uno scontro tra gli alleati cristiani (il re di Le\u00f3n Alfonso V, il re di Navarra, Sancho III Garc\u00e9s il Grande ed il conte di Castiglia Sancho Garc\u00e9s), che riportarono la vittoria e la retroguardia delle truppe di Almanzor che stava rientrando, gi\u00e0 gravemente ammalato (e quindi non partecip\u00f2 alla battaglia), nel suo quartiere invernale di Medinaceli, dove poco dopo mor\u00ec.\nDiscendenza.\nGarcia ed Ava ebbero i seguenti figli:"}
{"id": "1310648", "revid": "287204", "url": "https://it.wikipedia.org/wiki?curid=1310648", "title": "Garcia Fernandez", "text": ""}
{"id": "1310652", "revid": "116005861", "url": "https://it.wikipedia.org/wiki?curid=1310652", "title": "Episodi di The Shield (seconda stagione)", "text": "La seconda stagione di \"The Shield\" \u00e8 stata trasmessa negli Stati Uniti dal 7 gennaio al 1\u00ba aprile 2003 su FX.\nOltre il confine.\nTrama.\n\"Questo non significa che mi piaci: tu prova a fottermi e io ti seppellisco!\"\n-Frase del Capitano Aceveda rivolta al detective Mackey alla fine dell'episodio.\nVic \u00e8 impegnato nella ricerca della moglie e dei figli, con l'aiuto del detective Gordie Liman. Gli agenti della Squadra d'Assalto devono recarsi a Tijuana per smascherare il responsabile dell'avvelenamento di una partita di droga. Dutch e Claudette indagano sul brutale omicidio di due boss della malavita appartenenti a gang rivali. I sospetti cadono su Armadillo Quintero, un messicano giunto da poco a Los Angeles con lo scopo di prendere il controllo dello spaccio di cocaina. Solo una bambina vuole testimoniare contro di lui, ma Claudette non ha alcuna intenzione di coinvolgerla. Un ispettore civico, Lanie Kellis, viene inviato dal Municipio al distretto per controllarne l'attivit\u00e0, dopo i recenti episodi di corruzione. David propone una sorta di alleanza a Vic per superare, senza problemi, l'ispezione. Julien prende a cuore il caso di un ragazzino sorpreso a rubare: quindi chiede un appuntamento a sua madre per uscire insieme.\nLa resa dei conti.\nTrama.\n\"Ho una spia in casa e uno dei miei migliori detective sta torchiando un tizio che ti pu\u00f2 rovinare!\" \nClaudette, indagando sull'incendio del negozio di Tio, usato come copertura per i suoi traffici di droga, si avvicina a scoprire gli stretti legami tra lo spacciatore e Vic. Dutch \u00e8 affiancato dall'ispettore Kellis nelle indagini sul tentato omicidio di una vigilessa. Julien e Danny devono pi\u00f9 volte intervenire per calmare gli animi tra un immigrato arabo e la sua vicina di casa. Vic riesce a trovare Corinne, ma la moglie non ha alcuna intenzione di parlare con lui.\nUn vecchio collega.\nTrama.\n\"\u201cNoi abbiamo sempre fatto pi\u00f9 bene che male. \u00c8 questo che conta.\u201d\"\nVic prende contatto con l'ex collega, nonch\u00e9 ufficiale di addestramento, Joe Clark. Vic vorrebbe lasciare la polizia ma Joe lo invita a non desistere, nonostante il momento di grossa difficolt\u00e0. Vic decide di aiutare l'amico, espulso dalla polizia per aver picchiato un ricettatore che aveva ucciso un poliziotto ed ora in libert\u00e0 con un consistente risarcimento danni, a regolare i conti con il criminale. A Dutch viene recapitato un braccio amputato: si trova cos\u00ec ad indagare su un possibile killer sadomasochista. Danny aspetta il giudizio della disciplinare per l'omicidio dell'arabo, ma la deposizione di Julien non le \u00e8 d'aiuto. Shane fa capire a Julien che tra colleghi bisogna aiutarsi. Claudette continua ad indagare sulla morte di Tio e la scomparsa di Armadillo e chiede a Aceveda di poter fare un riscontro sui conti correnti di Vic, il cui nome, nei tabulati telefonici di Tio, ricorre di continuo.\nIl treno dei soldi.\nTrama.\n\"Tu pensi veramente di poterti fregare tutti i soldi che i mafiosi armeni fanno circolare negli Stati Uniti occidentali?\" \nDopo essere rimasto ferito, Vic ottiene, su proposta di Lanie Kellis, un riconoscimento al valore e al coraggio. Quindi con Shane \u00e8 chiamato ad indagare su una rapina e un omicidio avvenuti in un negozio usato come copertura per il taglio di diamanti dalla mafia armena. Il rapinatore si \u00e8 servito del distintivo che Shane aveva perso in missione, forse in Messico. Vic e Shane propongono a Aceveda di fingersi poliziotti corrotti per incastrare il boss armeno Alex Eznik. Indagando vengono a conoscenza di un grossissimo riciclaggio di denaro sporco. Corinne, visto il miglioramento delle condizioni di Vic, lo invita a andare via di casa, come le aveva promesso prima che rimanesse ferito. In seguito al ritrovamento dell'arma usata per il delitto, grazie ad una campagna promossa da Vic chiamata \"giocattoli per pistola\", Claudette deve riprendere in mano un caso di omicidio che era rimasto irrisolto. La vittima era debitore dello strozzino Manny Sandoval. Claudette \u00e8 sicura che dietro all'omicidio ci sia Manny ma non ha mai potuto dimostrarlo. Quando scopre che l'arma del delitto appartiene a un tizio, a sua volta debitore di Manny, si convince che il cerchio si chiuda. L'avvocato della moglie dell'arabo ucciso da Danny chiede 5 milioni di dollari per ritirare le accuse contro il distretto, ma Aceveda ribadisce che il suo agente ha agito nel rispetto delle regole. Viene per\u00f2 rintracciato un altro uomo che sostiene di avere subito accuse razziste e commenti volgari riferiti alla sua etnia araba di appartenenza dall'agente Sofer, durante una rissa in un locale avvenuta sei mesi prima. Nel frattempo Danny e Julien devono prestare servizio di sorveglianza ad un reverendo che ha ricevuto minacce di morte perch\u00e9 ha rifiutato di celebrare il funerale ad un membro di una gang del quartiere. Danny conosce un insolito allenatore di calcio con la strana e perversa abitudine di pagare i bambini per seppellire animali morti in un suo personale cimitero privato. Aceveda pensa di togliere Shane dalla squadra d'assalto per sostituirlo con un agente delle minoranze etniche.\nLuce verde.\n\"Se gli arriva una telefonata da me, tu hai luce verde. Si dice cos\u00ec nelle prigioni americane. Significa che sarai accoltellato nelle docce, finirai dissanguato prima che le guardie si accorgano di qualcosa.\"\nArmadillo \u00e8 rientrato in citt\u00e0 e, dopo l'uccisione di Tio, ha preso il controllo dello spaccio della droga, distribuita a tappeto anche nelle scuole, persino alle elementari, con esiti devastanti. Aceveda, assai preoccupato per la situazione, anche in vista delle prossime elezioni comunali, riunisce tutte le forze del distretto per arrestare Armadillo, ma Vic preferisce agire con la sua squadra con il solo obiettivo di eliminare il criminale. Lem manifesta i suoi forti dubbi quando la squadra gli parla dell'affare del treno dei soldi armeno. Julien annuncia a Danny le sue nozze con Vanessa, dopo sole sette settimane di fidanzamento. La collega, nel frattempo ripetutamente perseguitata dalla moglie dell'arabo che ha ucciso in servizio, suggerisce a Julien di parlare con Vanessa della sua condizione. Connie, finalmente disintossicata, chiede a Vic di essere assunta come informatrice dalla polizia. Apprezzata la sua dritta sulle scuole, Vic le propone un contratto. Connie vorrebbe riavere anche suo figlio Brian, ma Vic le ricorda che \u00e8 ormai impossibile, avendo la donna gi\u00e0 firmato per la sua adozione. Claudette e Dutch sono sulle tracce di una anziana donna, malata di Alzheimer, scomparsa da qualche giorno. Risalgono cos\u00ec all'omicidio di un neonato commesso molti anni prima.\nNemico delle donne.\n\"\u201cSe viene uno che non capisce i nostri metodi, ci pu\u00f2 fare dei casini che finiamo a gambe all'aria.\u201d\" \nDanny e Julien irrompono in una casa d'accoglienza per donne maltrattate: sono state uccise sei donne mentre un'altra risulta scomparsa assieme al figlio di sette anni di una delle vittime. Le indagini portano a Mike, il padre del bambino, un vigile del fuoco che, dopo il massacro, \u00e8 fuggito con il piccolo e la donna scomparsa dalla casa, una prostituta sua complice. Lou, un poliziotto grande amico di Mike, sembra avere avuto contatti con lui dopo la strage, ma rifiuta di parlare perch\u00e9 teme di essere accusato di complicit\u00e0. Vic ed i suoi scoprono il rifugio di Mike, grazie ad una soffiata di Connie che per\u00f2 nell'operazione perde la vita. Aceveda, per una disposizione del suo superiore, riprende a fare pattuglia una volta al mese, a fianco di Julien e si trova ad indagare sul furto di una bicicletta ad un ragazzino con risultati non proprio brillantissimi. Nell'auto di Danny viene trovata una busta con marijuana da parte degli affari interni. Vic fa installare un nuovo sistema d'allarme da 2000 dollari a casa di Corinne, temendo una possibile vendetta di Armadillo verso i suoi familiari. Vic inizia a fare colloqui per individuare il nuovo membro delle minoranze che entrer\u00e0 a far parte della squadra d'assalto, per volont\u00e0 di Aceveda.\nLa vendetta di Armadillo.\n\"A volte una prova crea l'indagine, altre volte le prove vanno create ad arte, se sai davvero chi \u00e8 stato!\"\nVic e gli uomini della sua squadra studiano i particolari per portare a termine il colpo ai danni della mafia armena. Nel frattempo, Vic viene disturbato durante il sonno dalle urla di due vicini litigiosi. Vic interviene in difesa della donna cercando di proteggerla dalle percosse del suo compagno e chiede l'aiuto di Emma per trovarle una sistemazione. Dutch e Claudette seguono il caso di una donna obesa strangolata in un parco: l'indagine \u00e8 l'occasione per Dutch per riaffermare la propria competenza e pretendere dai colleghi, Aceveda in testa, maggior rispetto e considerazione. Shane compie un arresto facile, grazie alla spiata di Tulips. Vic, tornando a casa, trova Ronnie con il volto sfigurato dal fuoco: \u00e8 stato Armadillo. Danny riceve da Aceveda la notizia della mancata promozione. Julien confessa alla promessa sposa Vanessa il suo passato gay.\nSfregio per sfregio.\n\"Sappiamo entrambi cosa \u00e8 successo a Ronnie. Ne sei tu la causa. Tu, Vic, solo tu!\"\nDopo lo sfregio a Ronnie, Vic si mette sulle tracce di Armadillo. Anche Claudette vuole Armadillo per interrogarlo e capire i suoi rapporti con Vic. A sorpresa per\u00f2 \u00e8 lo stesso Armadillo a consegnarsi alla polizia. Il suo obiettivo \u00e8 rientrare in Messico con l'aiuto proprio di Vic, ricattando il detective sul denunciare l'aggressione subita se si dovesse rifiutare. Quando ormai Vic sembra stare con le spalle al muro, Shane e Lem fanno uccidere Armadillo in centrale da uno spacciatore che aveva dei precedenti col messicano e con l'intenzione di tornare in prigione, salvando Vic. Dutch indaga su una faida tribale tra thailandesi che si trascina da secoli, mentre Danny, incentivata dallo stesso Dutch, inizia a sperimentare le sue abilit\u00e0 investigative arrestando uno \"spruzzatore seriale\" che colpisce le sue vittime agli occhi con un insetticida nocivo.\nUno sguardo al passato.\n\"Comandare la squadra d'assalto \u00e8 una posizione importante. C'erano molti candidati, qualificati quanto te, se non di pi\u00f9. Comportati di conseguenza o trover\u00f2 qualcun altro. Chiaro?\"\nSi va alle origini della squadra d'assalto. Vic supplica Gilroy di dargli una possibilit\u00e0 e di metterlo alla guida della nuova squadra, nonostante lo scetticismo generale che lo circonda. Vic vuole con s\u00e9 Shane, a sua volta elemento tenuto sotto osservazione. Gilroy pretende risultati immediati: l'indagine su un omicidio \u00e8 l'occasione perfetta. In difficolt\u00e0 nell'incastrare il probabile colpevole, Vic decide di falsificare le prove contro il sospettato, servendosi di una sua cara amica, la prostituta Connie. Il nuovo capitano Aceveda non nasconde le sue perplessit\u00e0 su Vic e, d'accordo con Gilroy, contatta una sua vecchia conoscenza, il detective Terry Crowley da inserire nella squadra come quinto elemento, con la possibilit\u00e0 di diventarne il responsabile se i risultati non fossero all'altezza. Al distretto si presenta il detective Dutch Wagenbach che viene affiancato al veterano Tom Gannon e a Claudette Wyms per indagare su alcuni casi di sequestri di immigrati clandestini spesso risolti con l'intervento di un intermediario per i riscatti. Il caso viene portato a termine grazie alla collaborazione di Claudette e Dutch che decidono di iniziare a lavorare insieme in modo permanente. L'agente Danny Sofer \u00e8 infine alle prese con la recluta Julien Lowe. Insieme indagano, tra l'altro, su un uomo che ruba i buoni pasto dalle cassette della posta dei vicini. Danny fa presente a Julien l'importanza di non farsi coinvolgere emotivamente nelle indagini, ma Julien preferisce provare ad agire con il suo metodo.\nLa spia.\n\"Mi dispiace averla messa in cattiva luce, ma quella \u00e8 la verit\u00e0!\"\nIl rapporto di Lanie sul Distretto di Farmington viene pubblicato a sorpresa dalla stampa, creando grosso scompiglio al distretto dove in molti rischiano di perdere il lavoro. Gilroy evade dagli arresti domiciliari e chiede aiuto a Vic per passare il confine e raggiungere il Messico. Gilroy in realt\u00e0 \u00e8 d'accordo con il procuratore e tenta con un registratore di incastrare Vic e la sua squadra. Quando Vic e Shane capiscono il gioco di Gilroy, lo obbligano a partire davvero per il Messico e fanno in modo di apparire completamente estranei alla vicenda. Vic denuncia quindi la fuga di Gilroy a Aceveda, con grande disappunto di Lanie che vede cos\u00ec sfumare la possibilit\u00e0 di smascherarlo. Dopo una chiacchierata chiarificatrice con Claudette, Danny si rende consapevole che \u00e8 stata usata da Vic per l'omicidio di Armadillo e sfoga tutta la sua rabbia contro di lui, sentendosi tradita. Un detective di colore, Tavon Garris, viene inserito nella squadra d'assalto. Tocca a Lem fargli da guida, ma il giovane Tavon dimostra subito di saperci fare e grazie al suo contributo viene fermato un grosso giro di furti di auto.\nCaccia grossa.\n\"La verit\u00e0 \u00e8 che il suo rapporto provocher\u00e0 solo qualche piccola scossa. Lei non \u00e8 il primo ispettore civico passato da questo dipartimento. Alla fine i poliziotti si proteggeranno fra loro, lo sdegno si volger\u00e0 in apatia, il che far\u00e0 dire: Non mi sembra che sia successo qualcosa. E tutto ritorner\u00e0 com'era.\"\nManca solo una settimana alla pubblicazione del rapporto di Lanie Kellis. Al fine di tamponarne gli effetti, Vic propone a David di provare a fare un arresto sensazionale. Si mette cos\u00ec sulle tracce di Dante Fell, un grosso capogang ricercato a livello federale che sembra sia rientrato a Farmington per la nascita del figlio. Nel corso delle indagini che portano al sospirato arresto, Tavon Garris, il nuovo elemento della Squadra d'Assalto si guadagna la stima dei suoi compagni. Julien salva un bambino da due ladri d'auto ma deve fare i conti con Thomas che si rif\u00e0 vivo e chiede il suo aiuto. Dutch e Claudette indagano su un presunto stupro ai danni di una minorenne che, con l'appoggio della madre, ha denunciato il suo caporeparto. Vic, Shane, Lem e Ronnie lavorano alacremente alla preparazione del piano per la rapina ai danni della mafia armena. Vic, intanto, si convince che Corinne voglia divorziare e decide di giocare d'anticipo.\nProblemi per Vic.\n\"Ho tenuto troppo la testa sotto la sabbia. Ultimamente non mi piace affatto quello che vedo, quindi o faccio qualcosa o me ne vado. E sono troppo giovane per andare in pensione.\"\nIn seguito alla pubblicazione del rapporto di Lanie Kellis, il capo della polizia chiede a David di procedere ad un taglio del personale del 20%. David, candidato alle elezioni primarie, non sa come fronteggiare la situazione. Vic ed i suoi uomini sono venuti a sapere che il trasporto del denaro sporco della mafia armena \u00e8 stato anticipato e si preparano ad agire in tutta fretta. Claudette e Dutch, con l'aiuto di Vic, indagano sulla scomparsa di due quattordicenni. Inizialmente si segue la traccia di un pedofilo, ma poi si scopre che il primo dei due ha ucciso il secondo. Thomas, arrestato per un'aggressione, in distretto urla a tutti che Julien \u00e8 gay. L'agente inizia ad essere preso di mira pesantemente da un paio di colleghi. Vic viene arrestato in seguito ad una furiosa lite con Corinne.\nIl giorno cruciale.\n\"I risultati non scusano le malefatte!\"\nL'ex marito di Claudette viene ucciso con un colpo di pistola mentre si trova in automobile con la figlia Bonnie. Dutch segue le indagini e Vic offre il suo aiuto: vuole dimostrare l'efficienza della Squadra d'Assalto per evitare che sia colpita dai licenziamenti decisi dal nuovo Capo della polizia. Intanto, assieme ai suoi, Vic si prepara per la rapina ai danni della mafia armena. Il capitano David Aceveda, in attesa dei risultati delle primarie, deve comunicare il licenziamento a quanti sono finiti nella lista del Capo. Tra loro c'\u00e8 Danny e ci sono anche Jackson e Carlson, responsabili di pesanti scherzi ai danni di Julien. Per vendicarsi, i due aggrediscono e picchiano Julien, fuori da casa. Mentre David festeggia la vittoria alle primarie, Vic, Ronnie, Shane e Lem contemplano la montagna di denaro di cui si sono impossessati sottraendoli agli armeni."}
{"id": "1310658", "revid": "599013", "url": "https://it.wikipedia.org/wiki?curid=1310658", "title": "Gromada", "text": "Gromada \u00e8 una parola polacca che significa \"raggruppamento\". In termini amministrativi, la parola era utilizzata nella Confederazione Polacco-Lituana per definire un'organizzazione di frazioni che agiva come autorit\u00e0 locale, sorvegliando, tra l'altro, anche il pagamento delle tasse. In questo senso la gromada si svilupp\u00f2 tra il XVI e il XVIII secolo, e continu\u00f2 a funzionare nel Regno del Congresso (nome assunto dal Regno di Polonia dopo il Congresso di Vienna). Il capo della gromada aveva il titolo di so\u0142tys ed era eletto dalla popolazione locale.\nLe gromade continuarono ad esistere nella Polonia interbellica, come suddivisione dei comuni.\nNella Polonia comunista, dal 1954 al 1972, le gromade costituirono il pi\u00f9 basso livello di amministrazione locale, assumendo il ruolo prima giocato dai comuni. Una gromada consisteva di diverse frazioni, ma erano unit\u00e0 pi\u00f9 piccole degli ex comuni. Nel 1973 fu reintrodotto il comune e le gromade furono abolite. Attualmente, la pi\u00f9 piccola unit\u00e0 di amministrazione locale in Polonia (subordinata al comune) \u00e8 il so\u0142ectwo."}
{"id": "1310659", "revid": "114798410", "url": "https://it.wikipedia.org/wiki?curid=1310659", "title": "Golfo di Corinto", "text": "Il golfo di Corinto (in greco: \u039a\u03bf\u03c1\u03b9\u03bd\u03b8\u03b9\u03b1\u03ba\u03cc\u03c2 \u039a\u03cc\u03bb\u03c0\u03bf\u03c2, \"Korinthiak\u00f3s K\u00f3lpos\") \u00e8 quella parte del Mar Ionio che separa il Peloponneso dal resto della Grecia continentale. Il golfo propriamente detto \u00e8 delimitato ad ovest dallo stretto di Rion, che lo separa dal golfo di Patrasso nel punto in cui sorge il ponte Rion Antirion, e ad est dall'istmo di Corinto; per mezzo del canale di Corinto comunica col Mar Egeo. Le principali citt\u00e0 che si affacciano sul golfo sono Corinto e Lepanto.\nIl golfo si \u00e8 formato lungo un \"rift\" tra due placche tettoniche e continua ad allargarsi di circa 30 mm all'anno. La zona del golfo di Corinto \u00e8 a notevole rischio sismico. Ai tempi della grecia ottomana, il golfo fu noto come \"golfo di Lepanto\" e nelle sue acque avvenne la terza battaglia di Lepanto, in cui fu distrutta la flotta turca. Un'altra battaglia navale che ebbe luogo nel golfo fu quella tra i russi e i turchi nel 1772."}
{"id": "1310661", "revid": "123966579", "url": "https://it.wikipedia.org/wiki?curid=1310661", "title": "Episodi di The Shield (terza stagione)", "text": "La terza stagione di \"The Shield\" \u00e8 stata trasmessa negli Stati Uniti dal 9 marzo al 15 giugno 2004 su FX.\nBasso profilo.\nTrama.\n\"Se stiamo alle regole, gli affari interni non infileranno il naso dove non devono.\"\nMentre la squadra predica \"basso profilo e solita routine\" per non dare nell'occhio, Vic tenta di fermare un furto di armi militari, scatenando per\u00f2 una guerra tra bande rivali, i Biz Lats e i One-Niner. Riesce a impadronirsi delle armi dei One Niner, grazie ai suoi rapporti con Kern, ma vuole mettere in trappola i Biz Lats fingendo di essere interessato a un acquisto. Aceveda decide di rimanere al suo posto di capitano, suscitando la reazione stizzita di Claudette di cui sfrutta altres\u00ec, a tradimento, una brillante idea per migliorare il rendimento del distretto. Corinne si sente pronta per ritornare a lavorare come infermiera, confortata anche dai progressi di Matthew. Julien decide di vendicarsi delle bastonate subite dai suoi ex colleghi aggredendo violentemente Ray Carlson. Aceveda contatta Danny per inserirla in un'unit\u00e0 speciale, Shane pensa di acquistare una Lexus usata per la sua nuova compagna Mara, agente immobiliare. Dutch si occupa del caso di due armeni trovati morti con i piedi mozzati. Mentre fa una serie di ipotesi apparentemente fantasiose, un armeno (Armin) si costituisce e si dice disposto a denunciare l'assassino, in cambio di protezione. Dutch scopre che i due armeni probabilmente erano coinvolti nella rapina al \"treno dei soldi\" e viene a sapere, da un agente del Tesoro, che alcune banconote del giro di tangenti della mafia armena sono state segnate e possono essere identificate.\nA caccia delle armi.\nTrama.\n\"Tu coordinerai sia la squadra d'assalto che la nuova squadra civetta: vedila come una promozione.\"\nVic prende contatti con Garza, capo dei Biz Lats per l'acquisto delle armi, ma viene messo sotto scacco, con l'intera sua squadra, dagli uomini di Garza. Il boss in questo modo si tiene le armi e si prende anche i 100.000 dollari. L'incidente manda su tutte le furie Shane, che non nasconde il suo nervosismo a Vic, con cui i rapporti si fanno piuttosto tesi. Vic decide di servirsi di Diagur, braccio destro di Garza, per tendergli una trappola. Garza, sospettato anche dell'omicidio di due uomini su cui stanno indagando Dutch e Claudette, viene arrestato. Vic, grazie alla collaborazione di Diagur, scopre dove sono nascoste le armi che poi vengono gettate al largo nell'oceano e recupera la borsa dei soldi (parte dei quali, circa 20.000 dollari, per\u00f2 gi\u00e0 spesi dai Biz Lats). Aceveda propone a Claudette il coordinamento della squadra d'assalto e della squadra civetta. Dopo un iniziale rifiuto Claudette accetta e comunica, di persona e con soddisfazione, a Vic la notizia. Danny \u00e8 pronta a rientrare in squadra e vorrebbe nuovamente affiancarsi a Julien, che, per\u00f2, per il momento, preferisce che le cose restino invariate. Corinne consegna a Vic i suoi turni di lavoro al pronto soccorso. Mara fa presente con fermezza a Vic che non condivide il suo atteggiamento verso Shane.\nRaid anti-prostituzione.\nTrama.\n\"Portiamo avanti un principio qui: l'opinione pubblica deve vedere che non cediamo a ricatti e che non ci facciamo intimorire.\"\nIl primo incarico della squadra d'assalto, coordinata con la nuova squadra civetta, sotto la direzione di Claudette, \u00e8 un raid anti-prostituzione. Dopo la prima retata, Vic viene avvicinato da Farrah, una prostituta amica di Connie che lo convince a usarla come esca per incastrare Puffo, il protettore di Farrah per cui lei nutre un odio profondo. Nella retata viene arrestato anche Sanchez, un soprintendente agli studi. David fa di tutto per scagionarlo, dietro pressione di Machado, ma quando si rende conto, complice Claudette, che proteggerlo significherebbe compromettere la facciata di onest\u00e0 che ha costruito per il suo distretto, lascia che Sanchez venga arrestato, tirandosi fuori da un possibile scandalo. Dutch indaga su uno stupro ai danni di una donna di 78 anni. Shane ha un'accesa discussione con Mara in merito alla loro convivenza: la donna gli rivela di essere incinta. Shane le propone di sposarlo. Danny smaschera un delinquente che simulava rapine per chiedere il risarcimento. Vic va a trovare la famiglia a cui \u00e8 stato affidato Brian, il figlio di Connie.\nLa disputa.\nTrama.\n\"Voi come la vedete una scommessa tra colleghi? I primi che prendono l'assassino vincono.\"\nAl distretto si festeggia la notizia delle nozze di Shane, i cui rapporti con Tavon, all'interno della squadra d'assalto, si fanno per\u00f2 sempre pi\u00f9 tesi, tanto che Tavon chiede a Vic il trasferimento. Vic gli dice che punta molto su di lui e lo invita a cercare un compromesso con il collega che, con ogni probabilit\u00e0, soffre nei suoi confronti di un complesso di inferiorit\u00e0. Tavon si presenta a casa di Shane per chiarirsi, ma il confronto degenera in una violentissima rissa. Di rientro a casa, Tavon, completamente stordito, si scontra con un'auto parcheggiata e, a seguito del duro impatto, viene scaraventato sulla strada fuori dal vetro anteriore del suo furgone. La squadra d'assalto sfida la squadra civetta nella ricerca di un assassino che ha fatto una strage nei pressi di un banco dei pegni: chi perde la scommessa dovr\u00e0 sfilare nudo davanti ai colleghi in distretto. Dutch indaga su un caso di avvelenamento da tallio, concentrando i suoi sospetti sul fratello della vittima, che per\u00f2 assume un atteggiamento provocatorio e sfacciato verso il detective, riportando alla luce vecchi fantasmi sulla sua autostima. Aceveda invita un giornalista del \"Daily News\" a seguire le indagini al distretto per poi scrivere un articolo per l'inserto settimanale del quotidiano. Claudette non condivide la sua scelta. Danny si presenta a casa di Julien, mentre questi litiga furiosamente con la moglie Vanessa: la polizia ha ricevuto una chiamata per schiamazzi. \u00c8 stato il figlio di Vanessa, spaventato, a telefonare. Aceveda, preoccupato per il comportamento aggressivo di Julien degli ultimi tempi, lo rimette in coppia con Danny. Julien decide di sentire un dottore per capire le ragioni per cui non riesce ad avere rapporti con la moglie, desiderosa di avere un figlio da lui. Cassidy scompare da casa e Vic accusa Corinne di trascurare i figli per il lavoro al pronto soccorso.\nStupro.\nTrama.\n\"Sono un detective, non un giardiniere. Usa la squadra civetta per rastrellare!\"\nLe condizioni di Tavon, dopo l'incidente, sono particolarmente gravi e l'agente rischia di riportare danni neurologici permanenti. Vic chiede a Shane se il collega \u00e8 stato da lui. Shane inizialmente nega, raccontando di essersi picchiato con un uomo in un bar, quindi, messo alle strette, ammette di avere litigato furiosamente con Tavon, tralasciando per\u00f2 il fatto che \u00e8 stata Mara a colpire alla testa Tavon con un ferro da stiro. Vic comunque intuisce il coinvolgimento di Mara. La squadra d'assalto riceve da Claudette l'incarico di rastrellare il MacArthur Park in cerca di teppisti e fannulloni. Vic accetta suo malgrado l'azione di basso profilo e scopre in questo modo un giro di consegne di droga e merce di contrabbando al penitenziario di Chino. Vengono sequestrati anche 7500 dollari, fatti poi controllare da Aceveda. Ascoltando l'interrogatorio dell'uomo arrestato, Vic viene a conoscenza del fatto che alcune banconote sequestrate agli armeni sono state segnalate ed avverte il capo dei Biz Lats per sapere se ci sono altri soldi in circolazione. Viene per\u00f2 preceduto da Aceveda, che cade poi vittima di un'imboscata da parte di due membri della banda dei Biz Lats. Dutch e Claudette continuano ad indagare sulle violenze sessuali ai danni di alcune anziane signore, mentre Danny e Julien tengono d'occhio un giovane sospettato di molestare la sua ex fidanzata.\nUna cassaforte pericolosa.\nTrama.\n\"Senza la lista tutti quei soldi \u00e8 come non averli.\"\nLa squadra d'assalto cerca di scoprire quali banconote sottratte agli armeni sono state segnate, ma senza successo. L'unica possibilit\u00e0 \u00e8 recuperare la lista che si trova nella cassaforte di Aceveda. Vic scopre che Corinne ha una relazione con Owen, l'esperto che sta seguendo Matthew per i suoi problemi di autismo e le ordina di non farlo pi\u00f9 entrare in casa a occuparsi del figlio. L'ex moglie e il figlio di Tommy Hisk vengono barbaramente uccisi nella loro casa: Vic, con l'aiuto di Julien, cerca di individuare il colpevole, all'insaputa di Claudette e Aceveda. Danny, contraria all'operato di Vic, informa Aceveda. Claudette incarica Trish di guidare la squadra d'assalto per fermare alcuni picchiatori omofobi che aggrediscono prostituti omosessuali in strada. Dutch, su disposizione di Aveceda, deve tenere una conferenza stampa per fornire dettegli sulle indagini relative allo stupratore di anziane signore. Una sua dichiarazione pubblica sulla sospetta impotenza del criminale, lo fa uscire allo scoperto.\nCanzoni di morte.\nTrama.\n\"Non scrivono pi\u00f9 le canzoni d'amore di una volta.\"\nGrazie al testo di una canzone popolare messicana che parla di delitti realmente accaduti, vengono recuperati in un campo otto cadaveri di donne in vari stadi di decomposizione. L'autopsia rivela sui corpi segni di esposizione prolungata a sostanze chimiche usate per la produzione di metanfetamina. Vic riprende il caso di una quattordicenne scomparsa sei mesi prima che potrebbe essere collegato al ritrovamento dei cadaveri. Viene interrogato l'autore delle canzoni, ma senza successo: forse la ragazzina \u00e8 scappata con il suo fidanzato, poco gradito alla famiglia. La squadra d'assalto \u00e8 impegnata a recuperare dalla cassaforte di Aceveda la lista delle banconote segnate dal Tesoro. Dopo un paio di tentativi falliti, l'unica possibilit\u00e0 appare procedere ad uno scambio di casseforti, approfittando dell'assenza del capitano e servendosi di Smitty, il fabbro complice e amico di Vic. Danny e Julien sono alle prese con l'inventario annuale e cercano un portatile del dipartimento, preso in prestito da Dutch. Mara assilla Shane perch\u00e9 lo vorrebbe pi\u00f9 vicino a lei, a casa. Aceveda, ancora sotto shock, aggredisce un sospettato durante un interrogatorio. Vic si impossessa del nastro in cui \u00e8 registrato l'episodio e poi lo consegna ad Aceveda per ricambiare il favore fattogli dal capitano quando lasci\u00f2 il servizio per cercare l'assassino dei familiari di Tommy. Aceveda confessa al cugino Rigoberto la violenza subita e la forte difficolt\u00e0 che da allora incontra nel mantenere il controllo delle proprie azioni.\nL'ammanco.\nTrama.\n\"L'importante \u00e8 sapere dove sono stati spesi i soldi segnati prima che ci arrivi il tesoro!\"\nRonnie constata che mancano 7000 dollari dal bottino rubato agli armeni. Nessuno dei membri della squadra ammette la sua responsabilit\u00e0 ma i sospetti si concentrano ben presto su Shane, tra l'altro impegnato ad acquistare da un ricettatore un prezioso anello di fidanzamento per Mara, sempre pi\u00f9 nervosa ed insofferente. La squadra civetta lavora sotto copertura per smascherare un giro di omicidi su commissione. Per colpa di una negligenza di Claudette, Trish corre un grave pericolo durante l'operazione. Danny aiuta Dutch nelle indagini sullo stupratore seriale di donne anziane. Quando si rende conto che nessuno all'ovile pu\u00f2 aiutarlo a tornare al lavoro e sentendosi abbandonato da Aceveda, Tommy decide di farla finita. Vic si concede un'avventura con l'affascinante Lauren, ma il ragazzo di lei, venuto a saperlo, lo obbliga a troncare subito l'eventuale relazione.\nConfessioni.\nTrama.\n\"Sei tu il capo, non devi giustificare le tue scelte!\"\nCorinne \u00e8 aggredita al pronto soccorso da un tossico che poi viene rintracciato da Danny e Julien. L'omicidio di un ragazzo di colore che dava fastidio a diverse bande perch\u00e9 copriva i graffiti con i suoi murales e quello di un sacerdote ucciso con cinque coltellate in chiesa, fanno pensare inizialmente ad un regolamento di conti tra bande. Vic chiede a Lem e Ronnie se hanno preso i soldi che mancano, ma \u00e8 Shane ad avere l'amara sorpresa. La responsabile del furto \u00e8 Mara. Non ha per\u00f2 il coraggio di dirlo a Vic. Aurora va all'ovile a parlare con David perch\u00e9 il marito non risponde mai alle sue telefonate e David le confessa l'abuso subito. Vic e Walon collaborano per fare in modo che la squadra civetta, ormai del tutto insofferente verso Claudette, lasci l'ovile. Dopo il trasferimento della squadra civetta alla centrale sud, Vic e i suoi uomini possono riprendere il loro lavoro per le strade, impegnati nell'attivit\u00e0 anti-gang. Claudette, esautorata dal suo incarico di responsabile della squadra d'assalto, riprende i suoi regolari turni da detective. David inizia a dare la caccia al suo aggressore.\nEsordio alla regia di Michael Chiklis.\nIl coraggio di non uccidere.\nTrama.\n\"Sono costantemente ispirato dal coraggio che dimostrano gli uomini e le donne che ho al mio comando! Io cerco solo di essere alla loro altezza.\"\nAceveda, nel pedinare il suo aggressore Juan Lozano, sventa una rapina ad un negozio. Uccide un complice di Juan a cui sottrae il cellulare contenente la foto scattatagli durante l'abuso subito e ne ferisce un altro. Poi mobilita l'intero distretto per trovare Juan. Vic \u00e8 preoccupato dall'insistenza con cui Aceveda vuole catturare Lozano e teme che, interrogando l'uomo, possa risalire ai soldi rubati. Mobilita allora Diagur dei Biz Lats affinch\u00e9 risolva la pratica Lozano, ma Aceveda lo precede. Shane confessa ai membri della squadra che i soldi mancanti sono stati presi da Mara, ora ricattata dalla madre a cui ha gi\u00e0 concesso un prestito. Vic individua un pluripregiudicato senza rapporti con le gang come capro espiatorio a cui attribuire la rapina al treno armeno. A scuola Vic e Corinne constatano i progressi di Matthew. Corinne ritiene che il lavoro fatto dal terapista Owen con cui ha una relazione sia straordinario, ma consapevole che la situazione pu\u00f2 creare disagio a Vic, accetta, suo malgrado, di cambiare terapista. Danny e Julien indagano su un bimbo di pochi mesi abbandonato dalla baby sitter ad un distributore di benzina. L'episodio viene visto da Julien come un segno divino della sua futura paternit\u00e0. Dutch e Claudette tornano sul caso dello stupratore di donne anziane ed arrivano ad un'inattesa svolta.\nImpulsi omicidi.\nTrama.\n\"Per neutralizzare il polipo, risali i tentacoli e arriverai all'inchiostro.\"\nDutch interroga William Faulks, il sospetto in stato di fermo per gli stupri delle anziane. L'uomo confessa, con estrema calma, ogni crimine ma chiede a Dutch di aiutarlo a capire il perch\u00e9 del suo agire. Il confronto, ancora una volta, mette in crisi Dutch rivelando le sue insicurezze e spingendolo a scoprire di persona cosa si prova a uccidere. Vic, con il consenso di Aceveda, chiede la collaborazione di Danny affinch\u00e9 si infiltri sotto copertura per smascherare un imponente giro criminale. La squadra scopre cos\u00ec una banda che spaccia farmaci illegalmente e seguendo quella pista incappa in qualcosa di ancora pi\u00f9 grosso: un giro di riciclaggio di denaro sporco, gestito da un'autofficina. Quando arrestano il padrone della ditta, lui promette di fare nomi di criminali, biscazzieri e persino politici. Claudette sta addosso con insistenza a Julien, perch\u00e9 non vuole che diventi un altro agente che si lascia scivolare i casi addosso. Matthew, privato dell'assistenza di Owen ed in attesa di un nuovo terapista, picchia un bimbo a scuola, come era gi\u00e0 successo in passato. Corinne teme che anche la figlia pi\u00f9 piccola sia autistica. Vic ha un duro confronto con Mara e la invita a non intromettersi pi\u00f9 nelle faccende della squadra. Shane si sente sempre pi\u00f9 estromesso da Vic e chiede a Mara di partire con lui per Las Vegas per sposarsi.\nMissione a Koreatown.\nTrama.\n\"La conosci la mentalit\u00e0 coreana: non fidarti della polizia, fidati della tua gente.\"\nLa squadra d'assalto \u00e8 impegnata in una delicata missione a Koreatown per arrestare un pericoloso criminale, gi\u00e0 responsabile di diversi omicidi e che, durante una fuga, ha sparato a due bambini uccidendone uno. L'operazione \u00e8 resa ancora pi\u00f9 difficile dalla scarsa collaborazione e manifesta ostilit\u00e0 della gente del quartiere e dal doppio gioco dell'amico coreano cui Aceveda si \u00e8 rivolto per avere informazioni utili. Dutch e Claudette indagano su alcune rapine. Scoprono che sono state commesse da una donna disperata che voleva procurarsi i soldi per sfuggire da un marito violento. Danny e Julien, in cerca di due sedie del valore di 5000 dollari l'una, si fanno aiutare da un ricettatore che non perde occasione per corteggiare, senza successo, Danny. Vic e Corinne si muovono per trovare un nuovo terapista che segua anche Megan. Viene fermato Neil O'Brien, l'uomo in possesso delle banconote segnate, sottratte agli armeni, ed usato come copertura dalla squadra d'assalto. Vic chiede ai colleghi della squadra di poter utilizzare parte dei soldi per le cure dei figli, ma ottiene una risposta negativa. Claudette sembra ritrovare la serenit\u00e0 sentimentale accanto a James.\nNel mirino degli armeni.\nTrama.\n\"Possiamo fregare Dutch e l'F.B.I. ma gli armeni la sanno la verit\u00e0!\"\nLem va a trovare in ospedale Tavon, ancora in condizioni piuttosto critiche: Tavon ricorda per\u00f2 molto bene che, prima dell'incidente, aveva litigato furiosamente con Shane. Scompare Neil O'Brien e risulta evidente che una talpa al Tesoro ha informato gli armeni. Dutch, su consiglio di Aceveda, chiede aiuto a Vic per rintracciare O'Brien. La squadra d'assalto, a sua volta, si mette sulle tracce dell'uomo, con la collaborazione di Diagur, per evitare che possa saltare la copertura della rapina al treno. Claudette deve fingersi assistente sociale e collaborare di nuovo con la squadra civetta per smascherare un giro pedo-pornografico. Danny e Julien indagano su un contrabbandiere di liquori di lusso e, ancora una volta, hanno bisogno dell'indispensabile aiuto del ricettatore Taylor che continua assiduamente a corteggiare Danny. Il compagno di Lauren viene aggredito da tre teppisti: salta cos\u00ec un weekend romantico che Lauren aveva pianificato con Vic. Quest'ultimo chiede a Danny e Julien di verificare lo strano episodio dell'aggressione. Il clima nella squadra si fa sempre pi\u00f9 rovente e conflittuale, anche perch\u00e9 Lem rinfaccia a Shane di aver pestato a sangue Tavon e sente sempre pi\u00f9 il fiato sul collo degli armeni, convincendosi che la rapina ai loro danni sia stata un notevole sbaglio. In seguito ad un piccolo incendio nella cucina di casa, Corinne e i bimbi devono trasferirsi per qualche giorno da Vic. Corinne pensa che, data la situazione, forse sia necessario affidare Matthew a un istituto, ma Vic non \u00e8 dello stesso parere e le assicura che prender\u00e0 in mano la situazione. Julien, seguendo i consigli di Claudette, prende a cuore una coppia di colore, il cui negozio \u00e8 stato pesantemente danneggiato dall'auto in fuga del contrabbandiere su cui sta indagando: Claudette apprezza lo sforzo.\nSoldi bruciati.\nTrama.\n\"Senza pi\u00f9 soldi, Aceveda e i federali non possono pi\u00f9 toccarci!\"\nLa talpa al tesoro viene individuata. Ha fornito agli armeni alcune indicazioni sui componenti della squadra d'assalto. Aceveda viene informato del rischio che corrono Vic e compagni. Corinne ottiene il part-time al pronto soccorso. Lem e Vic, per salvare Shane, fanno credere a Tavon, i cui ricordi sono confusi, che la sera in cui ha litigato con Shane ha anche picchiato Mara che \u00e8 incinta. Ci sarebbero gravi conseguenze per la sua carriera se il dipartimento dovesse venirlo a scoprire. Tavon rimane sinceramente sconvolto dalla rivelazione. Dutch e Claudette indagano su un agguato ad un'avvocatessa d'ufficio, Lisa Kensit. Scoprono che la legale \u00e8 tossicodipendente, ma Dutch suggerisce a Claudette di non affannarsi troppo a scoprire da quando la donna fa uso di droghe, perch\u00e9 il rischio sarebbe di riaprire processi gi\u00e0 chiusi da tempo con criminali pronti a fare ricorso e a tornare a piede libero. Claudette, per\u00f2, dopo aver scoperto chi \u00e8 lo spacciatore che ha sparato alla Kensit, decide di fare di testa sua, seguendo la sua coscienza. Danny e Julien fermano una sostenitrice di Aceveda che da tempo fa propaganda elettorale davanti ai supermercati disturbando la clientela. Dutch mette la pulce nell'orecchio ad Aceveda circa un possibile coinvolgimento di Vic nella rapina al treno armeno. Aceveda, indagando, scopre che Shane ha affittato un magazzino sotto falso nome e gli chiede chiarimenti. La squadra d'assalto mette sottosopra il quartiere armeno sulle tracce di Margos Dezerian, il killer assoldato per farli fuori e pronto altres\u00ec a rivitalizzare il traffico di eroina in citt\u00e0.\nFine dell'amicizia.\nTrama.\n\"Ne abbiamo passate tante insieme, ti lascio una possibilit\u00e0 di andartene: usala!\"\nDanny e Julien sono impegnati con un negoziante di fumetti che bagna ripetutamente con una canna le prostitute che battono sul marciapiede davanti al suo negozio e filma gli spacciatori di crack provocandoli. Suo obiettivo \u00e8 ripulire la strada. Aceveda dispone una retata nel quartiere e pone Danny a capo dell'operazione. Vic e Corinne comunicano a Cassidy che per un po', durante la settimana, vivr\u00e0 a casa del padre, mentre i due fratelli pi\u00f9 piccoli staranno con la madre. Margos, tramite un suo uomo, propone a Vic un patto per fermare la loro guerra personale. Chiede alla squadra di scortare la loro droga verso nord in cambio del 5% sulla vendita, circa mezzo milione di dollari. In pi\u00f9 Margos lascer\u00e0 la citt\u00e0, garantendo la totale sicurezza a Vic e ai suoi uomini. Vic teme che sia una trappola. Lem \u00e8 pronto a prendersi le ferie arretrate per poi chiedere il trasferimento, ma Vic lo convince a rimanere con loro, almeno fino a quando non avranno preso Margos. Aceveda fa incontrare Claudette con la vice procuratrice in merito al caso dell'avvocato di ufficio tossicodipendente. Claudette manifesta tutti i suoi dubbi in merito al fatto che qualche cliente dell'avvocato, date le sue condizioni, non ha avuto, con ogni probabilit\u00e0, l'assistenza adeguata, ma il vice procuratore \u00e8 sicura che il legale ha fatto bene il suo lavoro, per essere un difensore d'ufficio alle prime armi. Claudette non desiste e parla con una cara amica dell'avvocatessa che per\u00f2 non ha alcuna intenzione di collaborare con lei. Quindi recupera i fascicoli dei casi seguiti dalla donna e incontra un giovane che \u00e8 stato condannato in base ad una testimonianza che, in seguito alle sue indagini, risulta non attendibile. In distretto per\u00f2 avverte un clima di forte ostilit\u00e0 nei suoi confronti e David la informa che il suo capo ha deciso che non sar\u00e0 lei a dirigere il dipartimento. Vic aggredisce Dutch, dopo che Aceveda lo ha informato sui suoi dubbi circa il coinvolgimento nella rapina al treno armeno. Aceveda riferisce a Vic che il comitato per l'ordine pubblico ha consigliato di eliminare le squadre d'assalto: se Lem non sar\u00e0 pi\u00f9 del gruppo, la squadra non sar\u00e0 pi\u00f9 operativa. Vic si mette da solo sulle tracce di Margos e lo uccide. Poi cerca di convincere Lem a rimanere nel gruppo."}
{"id": "1310664", "revid": "287204", "url": "https://it.wikipedia.org/wiki?curid=1310664", "title": "Episodi di The Shield (quarta stagione)", "text": "La quarta stagione di \"The Shield\" \u00e8 stata trasmessa negli Stati Uniti dal 15 marzo al 14 giugno 2005 su FX. Invece in Italia \u00e8 stata trasmessa su Italia 1 dal 22 settembre al 7 dicembre 2005 per un episodio a settimana (tranne il 10 novembre e 30 novembre perch\u00e9 gli episodi a settimana erano due).\nIl nuovo capitano.\nTrama.\n\"Non mi aspettavo che scegliessero un'altra donna, voglio dire, dopo avere silurato te.\"\nMonica Rawling \u00e8 il nuovo capitano del distretto di Farmington, dove in passato ha iniziato la sua carriera in polizia come agente di pattuglia. Viene da tre anni alla sezione violenze familiari dove ha ottenuto apprezzabili successi. Monica fa un giro per il quartiere con Vic per riprendere confidenza con l'ambiente. Una famiglia di quattro persone viene trovata uccisa. All'appello per\u00f2 manca un bimbo di tre anni. Aceveda preferisce non affidare il caso a Dutch e Claudette, perch\u00e9 sono sulla lista nera del procuratore, dopo che Claudette, con le sue indagini sull'avvocatessa tossicodipendente, ha fatto riaprire diversi processi gi\u00e0 chiusi. Dutch \u00e8 parecchio infastidito dall'essere tagliato fuori dal giro che conta. Vic indaga tra gli 1-9 perch\u00e9 il crimine \u00e8 avvenuto in un motel dove abitualmente la gang spaccia. Dutch e Claudette scoprono nell'armadietto della palestra frequentata dal padre del bimbo scomparso una borsa con 30000 dollari. Grazie ad una testimone Vic riesce a risalire a due ispanici che hanno rapito il piccolo. La squadra d'assalto \u00e8 stata sciolta. Lem \u00e8 stato trasferito alla sezione minori. Shane \u00e8 alla buoncostume, Mara ha avuto un bambino. Vic scopre da Monica che non guider\u00e0 la nuova squadra anticrimine cittadina il cui comando \u00e8 gi\u00e0 stato affidato ad altri. A suo favore non ha giocato il giudizio fortemente negativo di Aceveda con cui arriva quasi alle mani. Monica informa Vic che ha intenzione di organizzare una task-force che si occupi delle gang, finanziata con la confisca dei beni e di tutto quanto verr\u00e0 sequestrato ai criminali nel corso delle indagini. Vic vuole quel lavoro, ma Monica gli dice che prima deve potersi fidare di lui e gli concede una settimana per rimettersi in riga. David continua a rifiutare di frequentare con la moglie Aurora la terapia di coppia. Corinne e Vic firmano le carte per la vendita della loro abitazione.\nEroina sporca.\nTrama.\n\"Mi rimandi per la strada con un gruppo tosto. Non c'\u00e8 nessuno che conosce le bande meglio di me.\"\nIl tentativo da parte di Vic di aiutare un amico ristoratore a ritrovare un suo giovane dipendente diciassettenne, Cyril, che lo ha aggredito portandosi via le buste paga e poi \u00e8 scomparso, coinvolge i suoi colleghi in una pericolosa sparatoria ad una lavanderia a gettoni. Cyril, con problemi di droga e due udienze pendenti (per uso di crack e per atti osceni), potrebbe essere coinvolto nella rapina. Rintracciato Cyril, Vic si fa dire da lui il nome del suo spacciatore da cui scopre che il crack in citt\u00e0 non \u00e8 pi\u00f9 considerato un affare ed \u00e8 stato sostituito da eroina sporca. Il cadavere di Gilroy viene riconsegnato dalle autorit\u00e0 messicane. Vic si impegna a fornirgli un adeguato funerale e la dovuta sepoltura. Aceveda ottiene sorprendenti aggiornamenti sull'\"operazione garage\" mettendo in cattiva luce l'operato di Vic. Ha scoperto infatti che Louis ha violato i termini del loro accordo, facendo il doppio gioco e costituendo una societ\u00e0 fittizia a nome del figlio come copertura, il tutto grazie ai capitali dei pesci grossi della criminalit\u00e0 messi cos\u00ec in guardia sui controlli della polizia nei loro confronti. In questo modo Louis ha ottenuto un nuovo reddito, mentre i criminali un altro modo per riciclare i loro soldi. Aceveda non accetta pi\u00f9 la sua collaborazione, non pu\u00f2 fidarsi di lui e lo spedisce in prigione. Tocca a Monica tentare di ottenere da Louis le informazioni necessarie per portare a termine le indagini, dal momento che \u00e8 convinta che l'operazione non sia ancora del tutto compromessa e quando Louis le fa un grosso nome Monica informa Aceveda. David approfitta della situazione per scavalcare Monica, proporre al capo l'idea di Monica come una sua personale iniziativa ed in questo modo ostacolare Vic e complicare le cose per il nuovo capitano. Vic informa Shane che sta indagando su Antwon Mitchell e gli chiede se ha qualche rapporto con lui. Shane lo rassicura, ma Vic, pedinandolo, ha la conferma che l'ex collega ed amico gli ha mentito. Monica espone a David il suo progetto di confische ai danni della criminalit\u00e0, costruito su interventi mirati e utile per recuperare anche fondi per il dipartimento. David \u00e8 convinto che la gente di Farmington non gradir\u00e0 molto e suggerisce comunque a Monica di non servirsi di Vic per l'iniziativa, perch\u00e9 dargli un incarico potrebbe essere pericoloso. Dutch e Claudette indagano sullo stupro ai danni di una prostituta sieropositiva. Un video della sicurezza riprende la violenza ma la donna rifiuta di identificare il suo aggressore. Solo l'intervento decisivo di Aceveda d\u00e0 una svolta al caso. Shane introduce Army nel suo giro di conoscenze e reciproche collaborazioni con la criminalit\u00e0 locale. Corinne riferisce a Vic di un'azione legale di gruppo contro un'azienda farmaceutica, derivante dai risultati di una ricerca secondo la quale l'aumento dell'autismo \u00e8 collegato al conservante di una vaccinazione che Matthew e Megan hanno fatto all'et\u00e0 di due anni. Sono molto alti, per\u00f2, i costi delle perizie.\nSenza piet\u00e0.\nTrama.\n\"Per\u00f2, se io alla prima confisca facessi un'eccezione, uno strappo alla regola, sarei come Aceveda, n\u00e9 pi\u00f9 n\u00e9 meno.\"\nMonica \u00e8 ufficialmente il nuovo capitano di Farmington e tiene il discorso di insediamento. Vic \u00e8 messo a capo di una nuova task force ed \u00e8 subito impegnato ad indagare su un violento regolamento di conti tra bande rivali che ha gi\u00e0 provocato diverse vittime, tutti ragazzi giovani. L'ex ufficio di Aceveda diventa il suo quartiere generale. Per convincere un possibile testimone a parlare, Monica dispone il primo sequestro del suo mandato, coinvolgendo la madre e i fratellini del testimone. Vic cerca di convincere Shane a rientrare nella sua squadra. Dutch, esasperato dal mobbing di cui si sente vittima, va dal procuratore e si impegna a controllare Claudette a condizione che vengano di nuovo a loro affidati casi significativi. Nel frattempo deve indagare su uno strano rapinatore che si serve di tazzine di caff\u00e8 bollente per i suoi colpi.\nDi nuovo insieme.\nTrama.\n\"Tu garantisci per lui?\"\nIl procuratore Beth Encardi affida a Dutch le indagini su Maurice Webster, presentato come un pezzo grosso nello spaccio della droga. Claudette teme si tratti di una presa in giro e ne ha conferma quando scopre che l'uomo \u00e8 un anziano pensionato, colpevole solo di coltivare tre pianticelle di marijuana nel suo orto. Il procuratore vuole infatti minare la credibilit\u00e0 di Webster che deve testimoniare in un processo per omicidio. Monica chiede aiuto a Vic per fermare Oscar Ruiz, uno stupratore che, appena fuggito dal tribunale, ha violentato un'altra donna. Su di lui avevano gi\u00e0 indagato Claudette e Dutch: quest'ultimo lo aveva ribattezzato \"stupratore a domicilio\". Per entrare nelle case, l'uomo si finge il facchino di un fioraio. Una delle vittime dell'uomo preferisce restare al distretto finch\u00e9 il criminale non verr\u00e0 arrestato. Vic, su pressione di Monica, \u00e8 costretto, suo malgrado, a chiedere consiglio proprio a Dutch, dopo essersi rivolto senza successo ad una squadra di vigilantes che ha tentato di linciare un innocuo fioraio. Shane si incontra con Antwon: in cambio di qualche soffiata \u00e8 disposto a fornirgli preziose dritte sulle indagini della polizia nei suoi confronti. Aceveda parla con Monica della politica delle confische e le offre qualche suggerimento per acquistare la fiducia del quartiere. Quindi contatta una prostituta conosciuta in un locale. Danny e Julien arrestano una ragazza che fa graffiti in citt\u00e0. Vic chiede a Monica di inserire Shane nella task force: Monica ha molti dubbi perch\u00e9 le notizie che le sono pervenute su Shane non sono lusinghiere ma Vic garantisce per lui.\nSpalle al muro.\nTrama.\n\"Non ha abbastanza da fare in consiglio, oppure prova un gusto particolare a fare anche il mio lavoro?\"\nDavid continua a frequentare la prostituta Sara. Monica incontra pubblicamente la gente di Farmington per spiegare le nuove strategie del distretto, miranti a migliorare le condizioni di vita nel quartiere, colpendo con decisione la criminalit\u00e0. David esprime, come consigliere comunale, una posizione contraria alla politica delle confische. Poi comunica a Monica che, essendo vice presidente della commissione di vigilanza, dovr\u00e0 controllare come vengono effettuati i sequestri. Vic deve indagare sull'uccisione di Romeo Barnes, con precedenti per aggressione, detenzione e spaccio ma da 10 anni pulito ed impegnato nel recupero dei tossici. Una giovane ragazza, Angie, informatrice di Lem, d\u00e0 alcune preziose indicazioni su uno spacciatore che viaggia su una motocicletta assai rumorosa e che potrebbe essere implicato nell'omicidio. Si risale ad un centro di smistamento per la droga collocato in una zona residenziale popolata di bambini. Shane scopre che si tratta di una base di Antwon ma non fa in tempo ad avvertirlo. L'operazione ha successo e si rivela il pi\u00f9 grosso sequestro di droga a Farmington negli ultimi dieci anni. Antwon per\u00f2 non la prende bene e detta le sue brutali condizioni a Shane. Claudette chiede a Monica chiarimenti in merito al sequestro della casa di Maurice Webster, un anziano innocuo che coltivava piantine di marijuana nel suo giardino. Monica, insospettita dai dubbi di Claudette, si informa con il procuratore. Claudette e Dutch, indagando su un caso di rapina con omicidio, si rendono ben presto conto che il colpevole va cercato all'interno della famiglia della vittima.\nFermate Shane.\nTrama.\n\"Non si tratta pi\u00f9 di proteggerlo, ormai. Si tratta di fermarlo!\"\nMonica, con il programma delle confische, mira a stringere sempre pi\u00f9 il cappio intorno al collo di Antwon Mitchell. La prima asta fa fruttare novecentomila dollari di cui un terzo per il distretto. Lem \u00e8 in cerca della sua giovane informatrice Angie: non ha pi\u00f9 sue notizie da diversi giorni e teme che possa essere caduta nelle mani di Antwon, complice qualche soffiata in polizia. Vic lo prende in disparte e gli fa presente che non accetta le sue insinuazioni su Shane, soprattutto davanti al capitano. Mentre fa conoscere ai membri della banda degli One Nine le ingiunzioni nei loro confronti, Vic entra in contatto con un'indagine sotto copertura della DEA con cui inizia a collaborare. Dopo un'operazione in un deposito, saltata con grande irritazione della DEA, complice un avviso preventivo dato da Shane a Mitchell, si scopre che viene usata una chiesa per importare droga dall'estero. Anche Monica inizia per\u00f2 a sentire puzza di marcio, \u00e8 certa che in distretto ci sia una talpa ed incarica Vic di scoprire chi sia. Verificata la collaborazione di Shane con Mitchell, Vic si convince che \u00e8 giunto il momento di fermare Shane. Vic, causa l'assenza improvvisa della babysitter, affida la figlia Cassidy a un'agente di polizia ma poi \u00e8 Dutch ad accompagnare la ragazzina dalla madre in ospedale. Dutch invita Corinne per una cena insieme. Monica, venuta a conoscenza delle perplessit\u00e0 di Julien sulla sua politica, lo invita a svolgere per qualche tempo lavoro d'ufficio, valutando, se necessario, anche l'opportunit\u00e0 di un trasferimento. Julien si confronta con Aceveda. Dutch tenta di ricucire i rapporti con Claudette, ma per la donna \u00e8 difficile accettare quello che considera un tradimento del collega nei suoi confronti.\nCadavere con cadavere.\nTrama.\n\"Cadavere con cadavere, \u00e8 la mia ultima offerta!\"\nAlle reti locali arriva una registrazione manipolata dell'irruzione in chiesa che mette in cattiva luce l'operato della polizia. L'Anticrimine si occupa dell'arresto di un pericoloso spacciatore russo, sottraendo l'operazione alla squadra di Monica e a Vic a cui si deve il merito delle indagini che hanno portato ad incastrare il criminale. Vic pu\u00f2 solo collaborare con l'Anticrimine dando l'appoggio e le informazioni che occorrono. Vic deve anche affiancare Shane per incastrare un contrabbandiere dei Biz Lats, servendosi di un ex membro della gang, disposto a collaborare in cambio della scarcerazione. La squadra d'assalto torna a lavorare insieme, perch\u00e9 anche Lem viene coinvolto su indicazioni di Monica. Dutch e Claudette sono impegnati sul caso di una ragazza ricoverata in ospedale con diverse ustioni e vittima di abusi sessuali. Era in affido ad una famiglia insieme ad altri ragazzini assai problematici. Anche Monica partecipa attivamente alle indagini e, infastidita dalle ricorrenti negligenze dei servizi sociali con cui pi\u00f9 volte ha avuto a che fare quando lavorava alla sezione infanzia maltrattata, minaccia di mettere in cella due assistenti sociali. David comunica che il crimine, negli ultimi mesi, \u00e8 aumentato del 4% a Farmington, ma Monica scopre che, in precedenza, Aceveda aveva alterato i dati per fare bella figura ed ora ne fa le spese la sua gestione che ha riportato in modo corretto le statistiche. Antwon propone a Shane di restituirgli il cadavere di Angie, uccisa con la sua pistola di ordinanza, se in cambio gli consegna il corpo di Vic, il poliziotto che sta dietro a tutte le operazioni che stanno mandando a monte il suo impero. Su pressione di Aceveda, Monica chiede a Vic di fare un passo indietro rispetto alla guida del programma sequestri. Dopo l'irruzione nella chiesa deve avere un ruolo meno visibile: Vic si sente usato come capro espiatorio e reagisce in modo rabbioso, poi per\u00f2 offre in modo anonimo il suo contributo indispensabile per l'arresto del criminale russo. Di fronte all'ennesima sfuriata di Julien, irritato dall'arresto, a suo modo di vedere ingiustificato, di alcuni ragazzi di colore trovati con della marijuana in auto, Monica predispone il trasferimento dell'agente al settore amministrativo.\nFaccia a faccia.\nTrama.\n\"Ti sto chiedendo aiuto, ho bisogno di te.\"\nDue informatori della polizia vengono trovati uccisi, con la gola sgozzata. Monica si informa con Aceveda per capire se dal suo ufficio ci sia stata una fuga di notizie. Antwon fa pressione su Shane perch\u00e9 elimini Vic. David scopre che la prostituta che frequenta se la intende con un altro uomo e la costringe a troncare la relazione. Monica decide di trasferirsi a vivere nel quartiere per avere meglio il polso della situazione. Vic preferisce pattugliare la sua abitazione di notte: Danny gli offre la sua collaborazione. Vic consegna a Corinne una borsa di soldi per affrontare le spese per le cure di Matthew e Megan. Shane si incontra con Vic e lo supplica di aiutarlo a risolvere la sua posizione con Antwon, arrivata ormai ad un punto di non ritorno. Dutch arresta \"il bandito del caff\u00e8\". Julien \u00e8 stato trasferito alla sezione amministrativa ma ha presentato reclamo. Monica contatta un agente dei servizi interni per dimostrare che Vic \u00e8 pulito.\nDoppio gioco.\nTrama.\n\"Grazie per la visita, Antwon!\"\nVic informa Lem e Ronnie dell'incontro con Shane: \u00e8 convinto che il collega gli abbia detto la verit\u00e0 e chiede loro di concedergli fiducia. Julien riprende servizio per le strade: ha fatto reclamo e si \u00e8 aperta una vertenza sulla sua posizione. Due agenti del distretto, Carl e Scooby, scompaiono, dopo aver risposto a una chiamata del 911: Monica ordina alle sue unit\u00e0 di mettere sottosopra la citt\u00e0, teme che ci possa essere lo zampino di Antwon Mitchell come ritorsione contro la politica delle confische. Aceveda partecipa alle operazioni di ricerca, offrendo la sua collaborazione. Dutch e Claudette convincono Monica a lasciare loro un ruolo pi\u00f9 attivo nel caso degli agenti scomparsi, ma ben presto si trovano in un vicolo cieco. I cadaveri dei due agenti vengono ritrovati in una delle case sequestrate dalla polizia. Monica, constatata la complessit\u00e0 delle indagini e il clima sempre pi\u00f9 rovente a Farmington, chiede a Vic di trovare un capro espiatorio per fare credere alla stampa di avere arrestato uno dei killer degli agenti. Vic e Shane prelevano Antwon all'aeroporto e, prima di portarlo al distretto, gli propongono un accordo. Il cadavere di Angie, la ragazzina uccisa da Antwon con la pistola di Shane, viene spostato e le sue ricerche, per la squadra d'assalto si fanno sempre pi\u00f9 complicate.\nSotto torchio.\nTrama.\n\"Tu hai fatto campagna contro queste confische, i cadaveri sono stati ritrovati in una casa sequestrata. Non \u00e8 che questa \u00e8 la tua idea di pubblica protesta?\"\nLem, Shane, Ronnie e Army sono alla ricerca del cadavere di Angie, senza successo. Lem \u00e8 sempre pi\u00f9 insofferente all'idea di aiutare Shane con cui i rapporti paiono ormai del tutto compromessi, ma Vic lo convince a non abbandonare la squadra. Monica mette alle strette Antwon Mitchell, che pu\u00f2 essere trattenuto solo 12 ore, per sapere chi ha ucciso i due poliziotti e per farlo parlare minaccia di trasferire il figlio, sorpreso dalle telecamere mentre ha rapporti sessuali con altri detenuti, in un penitenziario dalle pessime referenze. Antwon fa credere a Monica che Angie sia stata uccisa perch\u00e9 sapeva troppo su un poliziotto corrotto. David tronca la relazione con la prostituta Sara e prova a ricucire con la moglie Aurora. Dutch e Claudette indagano sull'assassinio di un'altra ragazza di colore, sperando di poter provare i loro sospetti nei confronti di un texano che si \u00e8 trasferito in citt\u00e0. Due testimoni lo hanno visto aggredire la ragazza, ma la sorella del sospetto \u00e8 certa della sua estraneit\u00e0 ai fatti. Shane, dopo la scoperta del cadavere di Angie da parte della polizia, si sente ormai in un vicolo cieco e pensa di far fuori Antwon. Vic gli consiglia di dire tutta la verit\u00e0 al capitano a cui decide di mostrare il filmato in cui Mitchell chiede a Shane di ucciderlo. Monica, pur utilizzando il video per incastrare Mitchell per l'omicidio di Angie, decide di far nuovamente delle indagini su Vic e il suo gruppo.\nTestimone di un omicidio.\nTrama.\n\"Questa vecchia squadra dice ancora la sua!\"\nShane e Army studiano il modo per superare senza intoppi il test della macchina della verit\u00e0, ma, al momento del test, Army si tira indietro mettendo in difficolt\u00e0 l'intera squadra e mandando su tutte le furie Monica. L'assistente capo Roy Phillips convince Monica ad incontrarsi con i fedelissimi di Mitchell: il capitano cerca di spiegare loro i motivi dell'arresto del leader, aggiornandoli sugli sviluppi delle indagini. L'occasione serve a Phillips per assicurare gli uomini di Mitchell che la politica delle confische verr\u00e0 rivalutata. La posizione del suo superiore non convince Monica. David Aceveda offre a Monica il suo aiuto a patto che il programma delle confische, che comunque inizia a dare i primi risultati, subisca qualche modifica. Monica inizialmente rifiuta, poi chiede l'appoggio di David in un colloquio con Phillips, preoccupato che il piano sequestri possa inasprire la comunit\u00e0. Monica minaccia di dimettersi se si opter\u00e0 per una politica di compromessi e rinunce. L'arresto di Mitchell crea un polverone tra la sua gente, in lotta per scegliere il suo successore. Vic vuole approfittare della situazione per recuperare informazioni utili sull'omicidio dei suoi due colleghi. Monica toglie il caso a Dutch e Claudette ed autorizza Vic ad andarci pesante nelle indagini. Vic chiede e ottiene dal capitano di essere affiancato anche da Shane e Army. Si risale ai due assassini e si scopre un inaspettato collegamento con la mafia russa. Il motivo del duplice omicidio potrebbe per\u00f2 essere una banale disputa stradale per eccesso di velocit\u00e0. Nel corso delle indagini Vic aiuta Emolia Melendez, una giovane ragazza possibile bersaglio di spietati spacciatori ed il suo piccolo bimbo. Corinne informa Vic che si vede con Dutch e viene a scoprire che tra i due c'\u00e8 della ruggine. Quando Dutch le rivela che ha iniziato ad uscire con lei pi\u00f9 che altro per un motivo di rivalsa verso il suo ex marito, Corinne preferisce troncare la relazione. Dutch, nel frattempo, indaga con Claudette su un omicidio per furto d'auto avvenuto in un autolavaggio. Testimone dell'esecuzione \u00e8 il collega Billings che per\u00f2 assiste senza intervenire, salvo quindi fare una telefonata anonima al distretto dando dettagliate informazioni sull'assassino. Dutch, sulla base anche delle indicazioni di una ragazza che ha visto l'auto di Billings allontanarsi dall'autolavaggio dopo il delitto, non fatica a capire che proprio il collega \u00e8 il testimone che sta cercando.\nTradimento.\nTrama.\n\"Non sei un poliziotto, non lo sei mai stato.\"\nPhillips riferisce a Monica che il comandante ha intenzione di interrompere la politica delle confische e dei sequestri e chiede a Monica di scrivere una dichiarazione da inviare alla stampa motivando le ragioni della sospensione. Monica, convinta della qualit\u00e0 della sua politica nella lotta al crimine, chiede la collaborazione di David, superando le reciproche incomprensioni. Indagando sui russi, responsabili dell'omicidio dei due agenti, la squadra d'assalto scopre l'esistenza di un carico da una tonnellata di un potente esplosivo pronto ad essere venduto alle maggiori organizzazioni terroristiche russe, una volta arrivato a destinazione. Interrogando uno dei russi arrestati, Vic risale ad un terzo uomo che ha partecipato all'esecuzione dei due poliziotti. Il suo nome \u00e8 Jason Porter ed \u00e8 fratellastro di Antwon Mitchell. Juan Lozano ricatta Aceveda, intimandogli di testimoniare al processo nel quale \u00e8 imputato sostenendo di avergli estorto la confessione, altrimenti render\u00e0 pubblico quanto successo tra loro. David si rivolge a Antwon proponendogli di entrare a far parte del programma protezione testimoni in cambio della sua collaborazione con la DEA per sgominare il cartello dei salvadoregni e nel frattempo gli chiede di occuparsi di Juan Lozano, facendogli credere che la testimonianza di Lozano ad un processo potrebbe far saltare un'importante operazione antidroga. Joanna Faulks chiede l'aiuto di Dutch per avere il porto d'armi: si sente infatti minacciata e perseguitata, dopo l'arresto del marito, lo stupratore seriale di anziane signore. Mentre Danny si reca con Julien a casa della donna per rassicurarla, viene ferita alla spalla da un colpo sparato alla cieca da Joanna, chiusa terrorizzata in casa. Dutch \u00e8 vittima di una serie di scherzi al distretto e chiede a Billings di scoprire chi sia il colpevole.\nSospesa dal servizio.\nTrama.\n\"Il capo della DEA non vuole le tue scuse, vuole la tua testa!\"\nMonica vuole a tutti i costi far saltare l'accordo tra la DEA e Antwon Mitchell, magari arrestando direttamente il pezzo grosso dell'organizzazione salvadoregna il cui nome \u00e8 stato fatto da Antwon. Trova l'appoggio convinto della squadra di Vic: l'arresto del boss Bonilla consente di trattare con la DEA e fare in modo che Mitchell venga nuovamente consegnato a Monica e finalmente accusato dell'omicidio dei due agenti. Il blitz per\u00f2 piace molto poco alla DEA che chiede la testa del capitano, mentre il dipartimento di giustizia minaccia di tagliare i fondi federali destinati alle forze dell'ordine e alla sanit\u00e0 pubblica. Monica \u00e8 cos\u00ec costretta dalle circostanze a lasciare, suo malgrado e nonostante gli ottimi risultati ottenuti, il posto di capitano a Farmington. Vic scopre che Aceveda \u00e8 andato in prigione a fare visita a Antwon, ma in precedenza aveva incontrato anche Juan Lozano, poi trovato ucciso, dissanguato nella sua cella, e cerca di scoprire se ci sia qualche collegamento tra i due episodi. Dutch e Claudette indagano sull'omicidio di un uomo, avvenuto durante la cerimonia della quincea\u00f1era. La figlia della vittima per\u00f2 non vuole collaborare. Monica \u00e8 determinata a mettere sotto sequestro una casa dove vive una famiglia con ragazzi in affido e che gi\u00e0 in precedenza le era stata segnalata, trasgredendo le disposizioni dei superiori. Corinne scopre Cassidy a casa di Vic con un ragazzo e manifesta le sue preoccupazioni sulla figlia all'ex marito. Vic decide che \u00e8 giunto il momento che Cassidy torni a vivere con la madre. Julien assiste Danny, dopo le dimissioni dall'ospedale. L'assistente capo Phillips chiede a Dutch se \u00e8 disposto a diventare il nuovo capitano ma Dutch rifiuta."}
{"id": "1310665", "revid": "94902", "url": "https://it.wikipedia.org/wiki?curid=1310665", "title": "Copepode", "text": ""}
{"id": "1310669", "revid": "94902", "url": "https://it.wikipedia.org/wiki?curid=1310669", "title": "Copepodo", "text": ""}
{"id": "1310672", "revid": "91645886", "url": "https://it.wikipedia.org/wiki?curid=1310672", "title": "Episodi di The Shield (quinta stagione)", "text": "La quinta stagione di \"The Shield\" \u00e8 stata trasmessa negli Stati Uniti dal 10 gennaio al 29 marzo 2006 su FX.\nEsiste un mini episodio prodotto tra la quinta e sesta stagione intitolato \"Vittorie e sconfitte\" (\"Wins and Losses\") conosciuto anche con il titolo \"Ricordando Lem\", distribuito inizialmente per pubblicizzare la sesta stagione e successivamente introdotto nel cofanetto della quinta stagione.\nOre contate.\nTrama.\n\"Dimmi, Curtis, secondo te chi voglio? Non \u00e8 difficile, rispondi.\"\nIl nuovo capitano Billings manifesta tutta la sua inadeguatezza nel guidare l'ovile ed inoltre comunica che i recenti tagli hanno portato come conseguenza meno personale tanto al comando quanto al servizio pattugliamento. A seguito della gravidanza di Danny (in distretto si fanno scommesse su chi sia il padre del bimbo che porta in grembo), Julien viene affiancato dalla recluta Tina con cui si trova coinvolto in una violenta rissa e conseguente rappresaglia in una scuola superiore. Alla base sembra esserci l'ennesimo regolamento di conti tra neri e messicani. Il tenente degli affari interni Jon Kavanaugh convoca Aceveda e lo informa che l'indagine sulla squadra di Vic sta avendo un seguito e ha portato a Lemansky che avrebbe sottratto una partita di eroina ai salvadoregni. Kavanaugh per\u00f2 vorrebbe qualcosa di pi\u00f9 sostanzioso per incastrare tutto il gruppo di Vic. Chiede ad Aceveda un supporto morale e pratico: \u00e8 pronto a riaprire il caso dell'omicidio dell'agente Terry Crowley. Vic consiglia a Emolia di smettere di fare l'informatrice per la polizia, \u00e8 troppo pericoloso, ma si impegna a trovarle un lavoro. Phillips consegna a Vic i documenti per il prepensionamento: i tagli pesanti al dipartimento portano a sacrificare coloro che hanno vent'anni di attivit\u00e0 e uno stato di servizio non immacolato. Vic rientra perfettamente nel profilo.\nIl dubbio di Lem.\nTrama.\n\"Allora guardami negli occhi e dimmi la verit\u00e0 su Terry. E se non riesci a convincermi inizier\u00f2 a pensare soltanto a me stesso!\"\nUn clandestino che si fa chiamare Apocalisse spreme i negozianti in cambio di protezione. Vic va a casa di Apocalisse per informarlo che a Farmington la polizia \u00e8 presente e per invitarlo a smettere con i suoi traffici. La squadra d'assalto deve indagare su un triplice omicidio. Le vittime sono tre ragazzi di colore, universitari, patiti di informatica e senza precedenti. Vic capisce subito che non si tratta di un'azione delle gang, ma di un'esecuzione. Una vicina di casa ha visto uscire un uomo dall'appartamento della strage: l'identikit del sospetto riporta Vic sulle tracce di Apocalisse. Lem, messo alle strette da Kavanaugh e Aceveda, che gli insinuano il dubbio che Vic sia responsabile della morte di Terry, accetta di farsi mettere un microfono per sorvegliare Vic, poi con uno stratagemma avverte Vic che gli affari interni stanno indagando sulla loro squadra. Julien e Tina intervengono in un appartamento per sedare una violenta discussione familiare tra padre e figlio. Tina eccede nell'uso della forza e viene ripresa dal collega che poi riferisce dettagliatamente nel rapporto. Spetta a Danny far riflettere Julien sulle sue responsabilit\u00e0 di addestratore. Claudette e Dutch sono alle prese con uno strano pastore, con l'abitudine di corteggiare le donne degli altri e forse coinvolto nell'aggressione di un uomo con forti problemi di alcolismo.\nMercanti di sesso.\nTrama.\n\"Teniamo un comportamento normale: se gli affari interni intuiscono che Lem ci ha avvisati \u00e8 finita per lui.\"\nVic informa Shane e Ronnie che gli affari interni hanno sotto controllo Lem, costretto a portare un microfono addosso. Ora l'intera squadra \u00e8 tenuta d'occhio. Vic riferisce inoltre a Shane che Lem ha intuito la verit\u00e0 su Terry. Poi parla con Lem e gli dice, sempre riguardo alla morte di Terry, che gli ha mentito perch\u00e9 non ha mai voluto rivelare che si sente in colpa per quanto successo, avendo lasciato il collega del tutto scoperto durante quella delicata operazione. Per lui \u00e8 un grosso peso sulla coscienza con cui ormai cerca di convivere. Grazie alla collaborazione di Tina che si infiltra sotto copertura, la squadra d'assalto sgomina un pericoloso traffico di mercanti di sesso che coinvolge anche minorenni. Danny scopre che suo figlio sar\u00e0 un maschietto. Kavanaugh continua ad avvicinare Corinne, fuori dalla scuola, fingendo di essere a sua volta padre di un bimbo autistico. Corinne, insospettitasi, riferisce a Vic che, nel frattempo ha recuperato notizie sullo stesso Kavanaugh. Rebecca Doyle, l'avvocato di Evan Dayne, il giovane arrestato da Dutch e Claudette per la sparatoria alla scuola, si presenta all'ovile: \u00e8 sicura dell'innocenza del suo assistito, mette in dubbio l'attendibilit\u00e0 dei testimoni che lo accusano e chiede di riaprire il caso. Uno sceriffo che si occupa di detenuti in libert\u00e0 vigilata chiede aiuto a Dutch per ritrovare il cadavere di un uomo decapitato, fatto a pezzi e divenuto cibo per cani: la sua competenza nello studio delle espressioni facciali attira l'interesse di Dutch.\nCon il fiato sul collo.\nTrama.\n\"Io quando un mio amico \u00e8 nei guai, faccio il possibile per aiutarlo.\"\nKavanaugh insiste con Lem affinch\u00e9 stia addosso a Vic e faccia in modo che i crimini della squadra d'assalto vengano a galla: gli ricorda che la sua scelta \u00e8 quella giusta e deve agire di conseguenza, evitando di fare doppi giochi. Vic si rivolge all'avvocato Rebecca Doyle perch\u00e9 assista la sua squadra in merito alle indagini degli affari interni. Rebecca fa qualche domanda ad amici in dipartimento ma nessuno le fornisce utili informazioni, il che le fa capire che nel caso c'\u00e8 sotto qualcosa di molto grosso e chiede chiarimenti a Vic. Shane e Ronnie vanno in cerca di Pitarrio, lo spacciatore a cui Lem ha sottratto la partita di droga e l'unico che, ai loro occhi, possa collaborare con i federali. Vic infatti esclude qualsiasi coinvolgimento di Emolia. Dopo aver scoperto che Pitarrio \u00e8 stato ucciso dai salvadoregni, Shane invita Vic a riconsiderare la posizione di Emolia. Kavanaugh decide di far trasferire Emolia sulle cui tracce si mette Vic. Claudette e Dutch devono indagare su un omicida che ha ucciso una donna incinta e le ha strappato il bambino dal ventre. Il piccolo, dopo qualche giorno, viene ritrovato barbaramente ucciso. Corinne, dopo aver smascherato Kavanaugh, chiede consiglio a Dutch su come comportarsi. Julien \u00e8 sempre molto severo in servizio con Tina e non perde occasione per farle delle osservazioni. Tina, esasperata dal suo addestratore, chiede a Danny di essere assegnata ad un altro agente, ma Danny rifiuta. Dutch \u00e8 sempre pi\u00f9 preoccupato per Claudette e le domanda informazioni sul suo stato di salute.\nLa trappola.\nTrama.\n\"Ma ora qualsiasi mossa lui far\u00e0, per tutti quanti sar\u00e0 solo la vendetta di un pazzo paranoico!\"\nKavanaugh ha messo una cimice nell'ufficio della squadra d'assalto. Emolia non vuole pi\u00f9 collaborare con gli affari interni. Vic deve indagare su un pericoloso traffico di farmaci venduti a prezzi ridotti sulla base di ricette contraffatte e gestito dalla mafia russa. Finge cos\u00ec di stringere un accordo con il boss russo Mikula Popovich, ma l'intervento poco opportuno di Kavanaugh, convinto di cogliere Vic con le mani nel sacco, fa saltare l'intera operazione. Rebecca aggiorna Vic sullo sviluppo delle indagini e lo informa che i vertici vogliono fare piazza pulita degli ultimi 5 anni di legislatura, tra contenziosi e processi e la squadra d'assalto \u00e8 l'emblema del vecchio regime. Dutch e Claudette devono individuare la donna di colore corpulenta che ha pagato un operaio per scavare una grossa fossa da utilizzare per seppellire un cadavere. Claudette, di fronte alle insistenti preoccupazioni di Dutch gli dice che soffre di lupus eritematoso da 15 anni ma rassicura il collega di non preoccuparsi perch\u00e9 pu\u00f2 contare in ogni caso sull'assistenza della sua famiglia.\nRivelazioni pericolose.\nTrama.\n\"Una cosa \u00e8 sicura: quando lei era seduto qui poteva incastrarlo ma non l'ha fatto. Ora tocca a me!\"\nLem informa i ragazzi della squadra che non ha pi\u00f9 il microfono addosso e che non riesce a contattare Kavanaugh. Lo stesso Kavanaugh si insedia all'ovile, nell'ufficio di Billings, per proseguire le sue indagini con ancora maggior convinzione, nonostante il recente smacco con i russi. La squadra omicidi contatta Dutch per un colloquio. Dutch \u00e8 particolarmente orgoglioso, almeno fino a quando non scopre che la segnalazione del suo nome \u00e8 stata fatta da Claudette. Dutch, inizialmente infastidito, poi si rende conto che forse Claudette vuole sbarazzarsi di lui per non farlo preoccupare delle sue condizioni di salute. Kavanaugh fa togliere tutte le porte interne dalle stanze dell'ovile, quindi si confronta prima con Shane, disposto a parlare con lui anche senza l'avvocato, poi con Danny a cui rivela che i rapporti sessuali tra colleghi devono essere denunciati a norma di regolamento, pena una possibile sospensione o degradazione. Danny decide di compilare il relativo rapporto, rivelando di avere avuto una relazione con Vic. Kavanaugh convoca in distretto anche Corinne a cui fa sapere della relazione tra Vic e Danny, della gravidanza di Danny e dei sospetti di omicidio nei confronti di Vic in merito alla morte di Terry. Messa alle strette e terrorizzata dall'idea di finire in prigione per complicit\u00e0, Corinne gli dice che qualche tempo prima Vic le ha consegnato una borsa piena di soldi. Fatima Gardner, la sorella di Kleavon, l'uomo sospettato di alcuni stupri e omicidi e gi\u00e0 oggetto di indagini in passato da parte di Dutch e Claudette, costretti per\u00f2 a lasciarlo libero per mancanza di prove, porta in distretto una maglietta del fratello macchiata di sangue. Dutch, d'accordo con Fatima, decide di fare un sopralluogo a casa di Kleavon dove trova quello che in tutta evidenza sembra essere un \"kit dell'assassino\". Qualche ora dopo Kleavon denuncia la scomparsa della sorella. In distretto Claudette lo mette sotto torchio duramente, accusandolo di avere ucciso Fatima. Kleavon va via furibondo. Il cadavere di una donna di colore viene ritrovato in un vicolo: i capelli della vittima sono stati tagliati dandole un'acconciatura simile a quella di Claudette che ora teme di essere diventata il prossimo bersaglio di Kleavon. Tina, complice un'infelice battuta di Billings, scopre che Julien \u00e8 gay. Cerca di manifestargli tutto il suo appoggio e complicit\u00e0, ma suscita soltanto la reazione rabbiosa del collega.\nIn ansia per Claudette.\nTrama.\n\"Lo sento che sei marcia, mi accorgo che le ossa ti scricchiolano ogni volta che ti alzi dalla sedia.\"\nKavanaugh continua nei suoi colloqui e sente Ronnie, cercando, ancora una volta, di mettere uno contro l'altro i diversi componenti della squadra. Kavanaugh chiede in particolare a Ronnie come Vic possa disporre di 65.000 dollari in contanti. Vic, una volta saputa la notizia da Ronnie, capisce che Corinne ha parlato. Deciso a lasciare fuori la famiglia dai suoi problemi, consiglia alla moglie di assumere un avvocato, trovare un accordo che le tolga di mezzo Kavanaugh e chiedere l'immunit\u00e0 fiscale, cos\u00ec potr\u00e0 rispondere a tutte le domande fornendo collaborazione totale agli affari interni. Kavanaugh si incontra con Aceveda e ipotizza una sua complicit\u00e0 con Vic in affari poco puliti con successiva possibile spartizione dei soldi. Aceveda cerca di convincere Lem a collaborare, scaricando Vic: pu\u00f2 garantirgli un solo anno di prigione. Ronnie ha dei dubbi sulla difesa collettiva di Rebecca Doyle e ritiene che sia meglio che ognuno si prenda un proprio legale con una propria strategia di difesa per stringere d'assedio e demolire Kavanaugh. Claudette riprende ad interrogare Kleavon in merito alla scomparsa della sorella. Dutch le consiglia di insistere e metterlo alle corde, facendo leva sul fatto che il suo ultimo delitto \u00e8 stato commesso in fretta, senza la solita meticolosa pianificazione. Kleavon per\u00f2 intuisce i problemi di salute di Claudette e la mette in estrema difficolt\u00e0. Fatima viene trovata in un motel dove si era nascosta per fuggire al fratello Kleavon. Claudette, per far crollare Kleavon, finge che sia stato ritrovato il cadavere della sorella.\nArresto improvviso.\nTrama.\n\"So che non ti piacciono gli sbirri: aiutami a togliere questi quattro dalla circolazione.\"\nKavanaugh va in carcere a trovare Mitchell per avere informazioni sui componenti della squadra d'assalto. Vic deve indagare sull'esplosione di alcune granate e si serve di Emolia per incastrare i colpevoli. Dutch riferisce a Kavanaugh del treno degli armeni, quindi indaga su un'aggressione ai danni dell'ex moglie del tenente. Scopre che la donna in passato ha avuto problemi mentali e ben presto si convince che ha simulato di aver subito uno stupro. Corinne si presenta da Kavanaugh con il suo avvocato e gli consegna i soldi rimasti dal prestito di Vic. Kavanaugh accetta di concludere un accordo con Mitchell pur di incastrare Vic.\nA caccia di soldi.\nTrama.\n\"Concentriamoci su come tirar fuori Lem: deve essere la sua ultima notte in carcere.\"\nVic va a trovare Lem in prigione e gli fa sapere che Kavanaugh ha congelato tutti i loro conti correnti ma gli assicura che trover\u00e0 i centomila dollari di cauzione per farlo uscire. Inizia una corsa contro il tempo per recuperare il denaro, resa ancora pi\u00f9 urgente quando Vic scopre che Kavanaugh ha stretto un accordo con Antwon Mitchell ed \u00e8 pronto a far trasferire Lem nella stessa prigione di Mitchell. In aiuto di Vic arriva involontariamente Dutch, impegnato nelle indagini sul delitto di un uomo che trasportava droga di ottima qualit\u00e0 da Vancouver. Kavanaugh porta la squadra d'assalto sul luogo in cui Terry \u00e8 stato ucciso per ricostruire gli eventi della notte dell'omicidio: a sorpresa Vic si deve confrontare anche con il fratello della vittima, ex agente di polizia convinto della sua colpevolezza. Anche Corinne scopre che il suo conto \u00e8 stato bloccato: il suo legale le consiglia di stare lontano da Vic fino a quando le indagini non saranno concluse. Corinne chiede spiegazioni a Kavanaugh poi ha un durissimo confronto con Danny. Tina, durante un'operazione con Julien, non identifica un agente sotto copertura e fa scappare il colpevole. Danny fa presente a Billings che Tina non \u00e8 idonea e deve essere messa nella condizione di non nuocere. Dutch trova sulla sua scrivania delle foto scattate a Tina nello spogliatoio. Scopre che Billings ha messo una telecamera nello spogliatoio per individuare chi ruba dai distributori. Billings propone a Dutch una soluzione che lo faccia passare per un eroe agli occhi di Tina. Claudette rientra in ufficio con due settimane di anticipo, anche se ancora visibilmente affaticata.\nLa promozione.\nTrama.\n\"Intanto ho bisogno della garanzia che sar\u00f2 io a gestire l'ovile, non in teoria ma in pratica.\"\nLem \u00e8 pronto a chiudere un accordo con la procura, convinto del fatto che, al di l\u00e0 della faccenda dell'eroina, Kavanaugh contro la squadra non abbia nulla. Rebecca informa Vic e gli altri che l'ispettore generale, il procuratore distrettuale e il capo della polizia hanno perso fiducia in Kavanaugh. Vic si incontra con Mitchell: quest'ultimo, per garantire l'incolumit\u00e0 di Lem in prigione, gli chiede in cambio di fare da guida a un'operazione dei suoi volta a svaligiare un magazzino della polizia contenente i beni invenduti delle confische. Vic accetta, ma l'irruzione non va secondo i piani previsti e causa due morti. Mitchell si ritira dall'accordo, anche perch\u00e9 Kavanaugh, convinto della sua complicit\u00e0 con Vic nell'operazione al magazzino della polizia, ha deciso di aprire un'inchiesta sui privilegi di certi detenuti. Lem, saltato l'accordo di Vic con Mitchell, non ha pi\u00f9 garantita la protezione di Mitchell in prigione ed \u00e8 costretto a nascondersi. Il maniaco delle trappole per topi per gay viene fermato e confessa grazie all'intervento di Julien che lo mette sotto torchio. Phillips ordina a Claudette di farsi vedere da un medico e fin quando non lo avr\u00e0 fatto potr\u00e0 svolgere solo compiti d'ufficio. Claudette si sfoga con lui, lamentando i metodi intimidatori ed assai discutibili di Kavanaugh. Accertato che le condizioni di salute di Claudette non sono di ostacolo alla sua attivit\u00e0, il capo della polizia Johnson le offre la poltrona di capitano. Danny, prossima al parto, viene accompagnata all'ospedale da Julien.\nFeroce condanna.\nTrama.\n\"Prima troviamo chi \u00e8 stato e poi lo ammazziamo come un cane!\"\nLem \u00e8 costretto a fuggire dal campeggio dove si era rifugiato. Kavanaugh accusa Vic di avere aiutato Lem a nascondersi e lo informa che il suo ufficio terr\u00e0 di continuo sotto controllo la sua squadra finch\u00e9 non riuscir\u00e0 a rintracciare il fuggitivo. Vic \u00e8 impegnato a trovare il modo per far passare il confine a Lem indenne. Lem si incontra con Rebecca che gli consiglia di costituirsi. Lem vuole per\u00f2 delle garanzie e chiede la prigione federale. Rebecca gli ricorda che la sua fuga lo ha messo in una posizione molto scomoda, Lem \u00e8 disposto a fornire altre informazioni a suo carico e le parla della rapina al treno degli armeni. Rebecca gli propone il programma protezione testimoni, ma Lem non accetta perch\u00e9 in questo modo comprometterebbe la posizione dei suoi amici della squadra d'assalto. Aceveda, d'accordo con Kavanaugh, fa credere a Vic che Lem ha parlato. Shane si incontra con Lem e tenta di convincerlo che il Messico \u00e8 la soluzione migliore per tutti. Lem per\u00f2 \u00e8 stanco di scappare, allora Shane lo uccide con una granata facendo ricadere la colpa sui salvadoregni. La volontaria di un centro dell'infanzia viene aggredita per strada: Dutch e Billings devono indagare, salvo poi scoprire che la donna \u00e8 in realt\u00e0 una prostituta. Dutch fatica a legare con il nuovo collega e chiede a Claudette di essere trasferito."}
{"id": "1310675", "revid": "228587", "url": "https://it.wikipedia.org/wiki?curid=1310675", "title": "Tangenziale Sud di Verona", "text": "La tangenziale Sud fa parte del sistema di tangenziali di Verona, e collega Vago alla tangenziale Ovest in prossimit\u00e0 del Quadrante Europa, transitando a sud del quartiere di Borgo Roma. Conta le seguenti uscite: Vago, SP 38 Porcilana, tangenziale Est - San Martino Buon Albergo, SS 434 Transpolesana, Verona Borgo Roma, Verona C\u00e0 di David, Castel d'Azzano - Vigasio, via Esperanto - ZAI, Alpo - Fiera di Verona, Verona Santa Lucia - Golosine, Centro agroalimentare.\nEssa affianca, per l'intero suo percorso, l'autostrada A4, a cui \u00e8 connessa tramite il casello di Verona Est presso San Martino Buon Albergo (manca invece un collegamento diretto con il casello di Verona Sud). Nel tratto pi\u00f9 orientale entrambe le carreggiate si trovano a sud dell'autostrada, mentre nel tratto occidentale la affiancano da ambedue i lati.\nQuesta superstrada (strada extraurbana principale) fa parte del progetto di creazione dell'anello superstradale attorno a Verona, previsto in futuro quando potrebbe essere eseguito un traforo sulle Torricelle, colline a nord est della citt\u00e0.\nNon ha ricevuto una classificazione alfanumerica, \u00e8 lunga circa 16\u00a0km ed \u00e8 dotata di piazzole per la sosta di emergenza con colonnine SOS. Le uscite sono numerate. \u00c8 gestita dalla societ\u00e0 Autostrada Brescia-Verona-Vicenza-Padova."}
{"id": "1310676", "revid": "599013", "url": "https://it.wikipedia.org/wiki?curid=1310676", "title": "Jean-Michel Bayle", "text": "Carriera.\nDopo la conquista di due titoli mondiali motocross nel 1988 e 1989 (1 in 250 ed 1 in 125), decise di trasferirsi nel campionato AMA di motocross negli Stati Uniti, ed al secondo anno, nel 1991, conquist\u00f2 una tripletta, laureandosi contemporaneamente campione 250, 500 National e Supercross, venendo per questo nel 2000 inserito nella AMA Motorcycle Hall of Fame.\nDopo le vittorie nel motocross, decise di dedicarsi alle corse su asfalto della velocit\u00e0 su pista dove altern\u00f2 buone prestazioni ad altre meno convincenti.\nIl suo esordio nel motomondiale avvenne nella stagione 1992 in occasione del Gran Premio motociclistico di Francia su una Honda in classe 250 ma i suoi primi punti validi per le classifiche iridate li ottenne l'anno successivo, nella stessa classe ma alla guida di una Aprilia. Dopo tre stagioni corse nella quarto di litro, Bayle pass\u00f2 nel 1996 alla classe 500 alla guida di una Yamaha YZR 500 nel Marlboro Team Roberts gestito da Kenny Roberts.\nResta nello stesso team anche nel motomondiale 1997 pur con il cambio di motocicletta passando alla KR V3 che correva sotto le insegne della Modenas; nel 1998 torn\u00f2 invece a correre con una Yamaha del team Rainey, squadra gestita da un altro campione del mondo, in questo caso Wayne Rainey.\nLe ultime apparizioni nelle classifiche iridate della 500 furono invece nella stagione 1999, nuovamente sulla Modenas KR3 del team Proton KR Modenas. In occasione del motomondiale 2002 fece delle altre apparizioni in quella che era diventata nel frattempo la MotoGP; utilizzando per\u00f2 ancora una Yamaha YZR500 con motore a due tempi per conto del team Red Bull Yamaha WCM, non ottenne risultati di particolare rilievo.\nOltre che per il suo palmar\u00e8s in motocross e nel motomondiale, notevole il suo risultato nel campo delle gare di durata come ad esempio il Bol d'Or, vinto sia nel 2002 che nel 2003."}
{"id": "1310680", "revid": "287204", "url": "https://it.wikipedia.org/wiki?curid=1310680", "title": "Divisione amministrativa della Confederazione polacco-lituana", "text": "La divisione amministrativa della Confederazione polacco-lituana fu il risultato della lunga e complessa storia della frammentazione del Regno di Polonia e dell'unione di Polonia e Lituania.\nLe terre che un tempo appartennero alla Confederazione sono oggi distribuite in diversi stati dell'Europa centrale e orientale: Polonia, Lituania, Lettonia, Ucraina, Bielorussia e Russia, con piccole parti in Estonia, Slovacchia, Romania e Moldavia.\nTerminologia.\nMalgrado il termine \"Polonia\" fosse utilizzato comunemente per denotare l'intera entit\u00e0 politica, la Polonia era in effetti solo una parte dell'intera nazione \u2014 la Confederazione polacco-lituana, che comprendeva principalmente due parti:\nLa Corona comprendeva a sua volta due \"province\": la Grande Polonia e la Piccola Polonia. Queste due, insieme alla terza provincia del Granducato di Lituania, erano le uniche tre regioni che potevano godere dello status di \"prowincja\". La Confederazione fu in seguito ulteriormente suddivisa in unit\u00e0 minori, conosciute come voivodati (\"wojew\u00f3dztwa\" - in alcuni casi si pu\u00f2 trovare la denominazione \"Palatinato\" al posto di voivodato). Ogni voivodato era governato da un voivoda (governatore). I voivodati erano suddivisi in \"starostwa\", ognuno dei quali era governato da uno starosta; le citt\u00e0 erano invece governate dai castellani. Esistevano frequenti eccezioni a queste regole, spesso riguardo alla subunit\u00e0 di amministrazione detta \"ziemia\".\nGeografia antropica.\nSuddivisioni amministrative.\nLa suddivisione \u00e8 per provincia, voivodato e in seguito per entit\u00e0 minori.\nAltri.\nTra le altre regioni della Confederazione, ci sono:\nDivisioni proposte.\nIn vari momenti si pens\u00f2 alla creazione di un Ducato di Rutenia, in particolare durante l'insurrezione cosacca del 1648 contro il governo polacco dell'Ucraina. Tale ducato, come proposto nel Trattato di Hadja\u010d del 1658, sarebbe stato membro della Confederazione, che sarebbe pertanto divenuta una confederazione tripartita polacco-lituana-rutena; a causa delle richieste della szlachta, dell'invasione moscovita e delle divisioni tra i cosacchi, il piano non fu mai per\u00f2 implementato. Per ragioni simili, i progetti per una Confederazione polacco-lituana-moscovita non vennero mai realizzati, anche se durante la guerra polacco-moscovita il principe polacco (poi re Ladislao IV) fu per un breve periodo eletto zar della Moscovia.\nStoria.\nI confini della Confederazione cambiarono con le guerre e i trattati, talvolta mutarono diverse volte in un decennio specialmente nelle regioni orientali e meridionali. Questi cambiamenti ebbero impatti sulla divisione amministrativa, dato che le terre vennero aggiunte oppure perse. Talvolta una carica continuava a permanere nonostante la corrispondente provincia fosse stata persa decenni prima. La Confederazione raggiunse il picco di massima estensione nella prima met\u00e0 del XVII secolo, mentre nella seconda met\u00e0 del XVIII secolo perse grandi parti del suo territorio con le Spartizioni della Polonia; la nazione scomparve definitivamente dalle carte geografiche europee nel 1795.\nSociet\u00e0.\nEvoluzione demografica.\nLa Polonia contava circa il doppio della popolazione della Lituania e poteva contare su introiti quintupli rispetto al Granducato. Come altre nazioni, i confini, l'area e la popolazione della Confederazione cambiarono varie volte. Dopo la Pace di Jam Zapol'skij conclusa con lo zar di Russia Ivan IV (1582), la Confederazione si estendeva per circa 815.000 km\u00b2 ed aveva una popolazione di 6,5 milioni di persone. Dopo il 1618 invece la superficie raggiunse un milione di km\u00b2 e la popolazione crebbe fino a 10-11 milioni (inclusi 4 milioni di polacchi).\nGeografia.\nNel XVI secolo il vescovo e cartografo polacco Martin Kromer pubblic\u00f2 un atlante latino intitolato: \"Polonia sive de situ, populis, moribus, magistratibus et Republica regni Polonici libri duo\", che fu considerata la guida pi\u00f9 dettagliata della nazione.\nL'opera di Kromer, come quella di Gerardus Mercator, mostrano la Confederazione come un territorio prevalentemente pianeggiante. La sua parte sud-orientale, il Kresy, era famosa per le sue steppe. I Monti Carpazi formavano parte del confine meridionale, con i Monti Tatra che ne costituivano le cime pi\u00f9 alte; il Mar Baltico era il confine settentrionale della nazione. Come molti altri Paesi europei dell'epoca, la Confederazione polacco-lituana contava molte foreste, specialmente nella parte orientale. Oggi, ci\u00f2 che rimane della Foresta di Bia\u0142owie\u017ca, costituisce la maggiore foresta primaria intatta del continente."}
{"id": "1310681", "revid": "110157", "url": "https://it.wikipedia.org/wiki?curid=1310681", "title": "Stadecken-Elsheim", "text": "Stadecken-Elsheim \u00e8 un comune di 4.571 abitanti della Renania-Palatinato, in Germania.\nAppartiene al circondario (\"Landkreis\") di Magonza-Bingen (targa MZ) ed \u00e8 parte della comunit\u00e0 amministrativa (\"Verbandsgemeinde\") di Nieder-Olm.\nGeografia fisica.\nStadecken-Elsheim si trova a soli 15\u00a0km (in linea d'aria, direzione sud-ovest) dalla citt\u00e0 di Magonza, nel centro della regione vinicola renana. \nIl comune \u00e8 diviso in due distretti Mundelsheim e Stadecken. Il borgo Mundelsheim comprende i centri residenziali Am Weiher Born e Windh\u00e4userhof, il quartiere Stadecken i posti residenziali Peter Wiese e Wolfshof.\nI comuni limitrofi sono Jugenheim ad Ovest, Essenheim a Nord-Est, Nieder-Olm a Est, Schwabenheim a Nord-Ovest e Saulheim a Sud.\nStoria.\nStadecken-Elsheim \u00e8 un comune frutto dell'unione, datata 7 giugno 1969, di due comuni precedentemente indipendenti chiamati Stadecken e Mundelsheim. Il nuovo comune appena creato doveva ricevere il nome d'arte di Sonnenberg (in italiano \"sole di montagna\") ma questa proposta venne per\u00f2 respinta.\nVenne deciso quindi di intitolare il nuovo ente amministrativo col nome dei due centri che lo andavano a formare ovvero Stadecken-Elsheim, dove i nomi erano cos\u00ec ordinati secondo la dimensione demografica. \nSe si vuole analizzare la storia di questo comune, si deve approfondire quella dei due centri precedenti all'unificazione, i quali hanno avuto un percorso separato."}
{"id": "1310687", "revid": "2075278", "url": "https://it.wikipedia.org/wiki?curid=1310687", "title": "Melody Maker", "text": "Melody Maker, pubblicato nel Regno Unito da IPC Media, \u00e8 stato il pi\u00f9 antico settimanale musicale del mondo. Venne fondato nel 1926 come rivista rivolta ai musicisti e per decenni \u00e8 stata una delle pi\u00f9 famose riviste di musica. Originariamente rivolta verso il jazz, dagli anni 50 e 60 si \u00e8 orientata principalmente verso il rock e pop.\nNel 2000, dopo un periodo di calo di vendite, ne \u00e8 stata effettuata la chiusura e la conseguente fusione con la storica \"rivale\" rivista \"New Musical Express\"."}
{"id": "1310688", "revid": "117074983", "url": "https://it.wikipedia.org/wiki?curid=1310688", "title": "San Rocco di Piegara", "text": "San Rocco di Piegara (\"San Roco\" in veneto) \u00e8 una frazione del comune italiano di Rover\u00e9 Veronese (VR) che \u00e8 uno degli originari Tredici Comuni.\nGeografia fisica.\nIl paese di San Rocco di Piegara \u00e8 una localit\u00e0 dei Monti Lessini situata sulla dorsale tra la \"val Squaranto\" e la \"valle di Mezzane\", nella zona pi\u00f9 aperta e pianeggiante, dove il paesaggio della Lessinia viene colto nella sua interezza.\nLo si pu\u00f2 raggiungere percorrendo la strada provinciale 35 che parte da Montorio, 6\u00a0km a nord-est di Verona.\nLungo la via da sud a nord si incontrano le localit\u00e0 di Trezzolano e di Cancello. Da San Rocco proseguendo lungo la SP-35 si giunge a San Vitale in Arco (4\u00a0km), anch'esso frazione di Rover\u00e9, mentre svoltando in direzione est si arriva a San Mauro di Saline (5\u00a0km).\nL'altitudine in corrispondenza della piazza del paese \u00e8 di 640 m s.l.m. \nDista all'incirca 6 km da Rover\u00e9 e 22 da Verona.\nEtimologia e storia.\nIl toponimo San Rocco nasce per devozione al Santo di Montpellier (vissuto nella prima met\u00e0 del XIV secolo), protettore dalla peste, in seguito alla pestilenza del 1630-31 che devast\u00f2 gran parte dell'Italia.\nPieg\u00e0ra, invece, ha sicuramente un'origine pi\u00f9 antica. Un tempo, infatti, i due versanti della dorsale su cui giace il paese avevano nomi diversi: Porc\u00e0ra, quello occidentale, con riferimento all'allevamento dei suini, e Pieg\u00e0ra, quello orientale utilizzato per la transumanza dei bovini.\nPieg\u00e0ra deriverebbe quindi da \"peg\u00e0ra\", \u00abzona piena di orme lasciate da animali pascolanti\u00bb.\nLa Chiesa Parrocchiale.\nUna prima cappella, edificata dai conti Azzini, risale al XVII secolo, ma doveva esservi una chiesa precedente, dipendente dal rettore di Cancello. Piegara era comune autonomo gi\u00e0 dal XIV secolo . Nella prima met\u00e0 del XVII secolo Piegara divenne indipendente da Cancello e sottomessa alla parrocchia di Rover\u00e9, mentre nel 1744 divenne parrocchia autonoma.\nL'attuale chiesa, dedicata a San Rocco fu iniziata alla fine del XVIII secolo dopo l'incendio della precedente; aperta al culto nel 1875, fu completata nel 1911 con facciata in stile corinzio. Si presenta oggi con un altare centrale del XVII secolo, 4 altari laterali barocchi e conserva una pregevole tela della Madonna delle Rose di Domenico Maccacaro del 1600 (tra i due altari a sinistra). Interessante \u00e8 poi la tela con San Carlo Borromeo (in ginocchio davanti al Crocifisso ed in cammino verso il Concilio di Trento), con iscrizione del 1630, posta tra i due altari di destra, opera di Lorenzo Bertafino. Il campanile \u00e8 del 1888 con cuspide del 1952.\nLe Contrade.\nLe contrade costituiscono l'insediamento tipico della Lessinia, costituito da case unifamiliari con stalle, fienili ed altre costruzioni, come baiti e ghiacciaie. I materiali da costruzione erano principalmente due, la pietra per l'esterno e il legno per l'interno, in quanto materiali facilmente reperibili nel territorio circostante. Preferibilmente, venivano costruite in luoghi soleggiati ed al riparo di un dosso. Attorno alle contrade, ci sono spesso prati, che un tempo venivano coltivati a segale e, nelle zone pi\u00f9 basse, a frumento, oltre a numerosi alberi da frutto, come \"marascari\", noci e, nelle contrade pi\u00f9 basse, anche meli e peri selvatici; questi alberi, piantati in file regolari, servivano anche per delimitare i confini delle propriet\u00e0. Oggi le contrade solo collegate tra loro per mezzo di strade, ma un tempo i passaggi erano possibili soltanto attraverso sentieri o mulattiere, che permettevano il transito di carri.\nEconomia.\nDegna di nota \u00e8 la produzione di scarponi e calzature tecniche da montagna, affidata a tre fabbriche di diversa dimensione: un'arte antica sapientemente tramandata sino all'avvento della moderna tecnologia, applicata inoltre a scelte stilistiche altrettanto innovative e a materiali sofisticati in continua evoluzione.\nAttivit\u00e0 importanti sono quelle legate al settore dell'edilizia: imprese di costruzioni civili e stradali, di movimento terra e altre di carattere prevalentemente artigianale come muratori, falegnami, imbianchini e idraulici.\nL'agricoltura affianca ai prodotti tradizionali, come le castagne e le ciliegie, colture e tecniche innovative come le fragole a coltivazione idroponica. L'abbondante presenza di prati fioriti e alberi da frutto favorisce l'apicoltura e la relativa produzione di miele. \nL'allevamento di bovini \u00e8 finalizzato principalmente alla produzione di latte, ma alcuni allevatori hanno di recente intrapreso anche l'attivit\u00e0 di vendita di carne biologica.\nLa posizione collinare del paese e la sua vocazione a luogo di villeggiatura estiva hanno consentito nei dintorni lo sviluppo del turismo (alberghi, ristoranti, agriturismi).\nLa Sagra dei Marroni.\nL'antica Sagra dei Marroni, che si svolge ogni anno a San Rocco di Piegara la penultima domenica di ottobre, \u00e8 diventata ormai un irrinunciabile appuntamento stagionale. \nL'autunno saluta il ritorno del marrone, e il paese si riempie di persone, di invitanti profumi e di colorate bancarelle ricolme di prodotti tipici.\nNel frattempo, le mani di abili artigiani offrono dimostrazioni di antichi mestieri della cultura contadina, come la lavorazione del legno e la produzione di cesti.\nIl tutto accompagnato da un gradevole sottofondo di musiche folcloristiche che contribuiscono, ancora di pi\u00f9, a creare un'atmosfera di allegria e spensieratezza.\nNella piazza principale, una gigantesca \u201crostidora\u201d cuoce, in pochi minuti, quintali di marroni mentre stand enogastronomici offrono degustazioni di vino e cibi caserecci, capaci di solleticare anche i palati pi\u00f9 esigenti.\nLa Sagra dei Marroni diventa cos\u00ec il pretesto per promuovere, attraverso il gusto, la conoscenza della tradizione dei Monti Lessini veronesi, tramandando sapori mai dimenticati e facendo rivivere emozioni del passato tra arti e mestieri, musica, prelibatezze genuine e marroni arrostiti da gustare, in buona compagnia, con un bicchiere di vino.\nGli appuntamenti e le tradizioni.\nSi festeggia il 16 agosto e nell'occasione gli abitanti di Rover\u00e9 svolgono una processione per le vie del paese.\nAppuntamento che si svolge ogni anno alla penultima domenica di ottobre, all'insegna della tradizione, degustando uno dei frutti pi\u00f9 caratteristici ed appetitosi della montagna veronese.\nSi formano cataste coniche di sterpi e ramaglie e le si fanno bruciare la sera del 6 gennaio. Sopra il fal\u00f2 si pu\u00f2 mettere un fantoccio che rappresenta una vecchia strega da cui il nome.\nIl 4 novembre, si tratta della distribuzione del pane benedetto alla popolazione."}
{"id": "1310694", "revid": "827882", "url": "https://it.wikipedia.org/wiki?curid=1310694", "title": "The Time (Bros)", "text": "The Time (UK numero 4) \u00e8 il secondo album in studio dei Bros. I singoli estratti da questo disco sono quattro.\nUscito a ottobre del 1989, segna il ritorno dei Bros dopo lo straordinario successo di \"Push\". Non avr\u00e0 il successo del predecessore, per\u00f2 spopoler\u00e0 in Canada.\nLe canzoni.\nL'album \u00e8 trainato dai singoli \"Too Much\" (UK numero 2) e \"Chocolate Box\" (UK numero 9). Rispetto a Push include la presenza dei gemelli \"Goss\" come co-produttori. Gli altri due singoli estratti sono \"Sister\" (UK numero 10), dedicato alla sorella Carolyn, e \"Madly in love\" (UK numero 14), brano che apre l'album.\nIn questo album vi sono 3 canzoni che, a livello melodico, nascono dalla stessa linea: \"Madly in love\", \"Too Much\" e \"I'll count the Hours\" (b-side di \"Sister\")."}
{"id": "1310695", "revid": "173617", "url": "https://it.wikipedia.org/wiki?curid=1310695", "title": "Nino Castellini", "text": "Biografia.\nCarriera da dilettante.\nNato a Palermo, incominci\u00f2 ad allenarsi giovanissimo nella palestra Tomaselli a Palermo e stupisce sin dal primo incontro nel 1969.\nSotto la guida di Franco Tomaselli divenne ben presto campione italiano dilettanti, primeggiando nei Pesi welter nel 1970 a Sassari e nei superwelter nel 1972 a Roma.\nAi Giochi del Mediterraneo del 1971, a Smirne vinse la medaglia d'argento nei superwelter.\nVest\u00ec la maglia azzurra alle Olimpiadi di Monaco del 1972, dove fu eliminato al primo turno nei superwelter, con decisione unanime, dal polacco Wies\u0142aw Rudkowski, poi medaglia d'argento.\nCarriera da professionista.\nCastellini pass\u00f2 professionista nell'ottobre del 1972. Il 28 aprile 1974 a Palermo conquist\u00f2 il titolo italiano dei pesi superwelter battendo Aldo Bentini ai punti. \nIl 14 agosto dello stesso anno, a Cefal\u00f9, respinge ai punti l'assalto al titolo di Walter Guernieri. Infligge una punizione pi\u00f9 dura ad Aldo Bentini nella rivincita disputata il 20 dicembre successivo a Milano, sconfiggendolo per knock-out tecnico al terzo round. Difende ancora vittoriosamente la cintura italiana a Fermo, il 7 giugno 1975, battendo per Kot alla settima ripresa Osvaldo Smerilli.\nDopo una sconfitta contro il futuro Campione del Mondo dei medi, Vito Antuofermo, per Kot al 5\u00ba round, Castellini mette nuovamente in palio il titolo contro Damiano Lassandro. Il 5 novembre 1975, a Pesaro, \u00e8 sconfitto da Lassandro e perde la cintura per squalifica alla quarta ripresa. \nIl 21 aprile 1976 si prende la rivincita sull'avversario battendolo per Kot al quarto round e riconquistando il titolo italiano dei superwelter.\nCombatt\u00e9 un'ultima volta il 14 agosto dello stesso anno, battendo ai punti in otto riprese, a Ospedaletti, il camerunese Simon Berek Rifoey.\nLa tragica fine.\nQuello con Rifoey sar\u00e0 l'ultimo incontro dello sfortunato Nino Castellini, che perir\u00e0 in un incidente di moto nella galleria della Palermo-Punta Raisi il 26 agosto dello stesso anno. \nMor\u00ec conservando il titolo italiano e prima di poter disputare il match valido per il titolo europeo.\nAncora oggi il nome di Castellini viene ricordato nella sua citt\u00e0 natale, il suo maestro ha infatti deciso di dedicare la palestra a suo nome (Polisportiva Nino Castellini Palermo)."}
{"id": "1310698", "revid": "78131", "url": "https://it.wikipedia.org/wiki?curid=1310698", "title": "TV", "text": ""}
{"id": "1310700", "revid": "2128848", "url": "https://it.wikipedia.org/wiki?curid=1310700", "title": "Stipite batterico", "text": "Lo stipite batterico (o ceppo batterico), \u00e8 la popolazione batterica omogenea che deriva da un singolo isolamento. \nFra i diversi stipiti di una specie batterica possono esistere spesso differenze utilizzabili per una pi\u00f9 sottile divisione nell'ambito della \"specie\". Tali differenze (come la differente sensibilit\u00e0 all'infezione con differenti batteriofagi o la differente sensibilit\u00e0 all'azione letale di differenti batteriocine o il possesso di differenti capacit\u00e0 biochimiche, o l'esistenza di strutture con diverse caratteristiche antigeni) consentono di stabilire diversi \"tipi\" o \"varianti\" nell'ambito di alcune specie batteriche."}
{"id": "1310702", "revid": "1097011", "url": "https://it.wikipedia.org/wiki?curid=1310702", "title": "Aligerno (abate)", "text": "Biografia.\nPer volere di papa Agapito II, un anno dopo essere divenuto abate di Montecassino, Aligerno condusse i monaci benedettini alla loro storica sede. I benedettini avevano dovuto fuggire a Capua nell'883 a causa dell'espansione saracena e alla distruzione della storica abbazia. Lo stesso abate Bertario fu decapitato dagli invasori.\nLe continue ruberie e l'assenza dell'organizzazione del territorio, portarono sulla cosiddetta Terra di San Benedetto a circa quarant'anni di insicurezza della popolazione con la conseguenza dell'arretramento della superficie coltivata. La vittoria, nell'agosto 915, della lega cristiana di papa Giovanni X nella battaglia del Garigliano segn\u00f2 la ripresa da parte della nobilt\u00e0 locale del controllo della terra.\nQueste premesse portarono Aligerno a riordinare il patrimonio abbaziale attraverso contratti agrari innovativi per l'epoca. Aligerno, per attuare l'opera di organizzazione territoriale, realizz\u00f2, senza chiedere autorizzazione all'imperatore o ai principi capuani, la rocca Janula, il \"castrum\" di Sant'Angelo in Theodice e la torre di San Giorgio a Liri. Il principe di Capua, Pandolfo I Capodiferro, approv\u00f2 nel 967 tali fortificazioni ed autorizz\u00f2 i benedettini a costruire quante altre fortificazioni ritenessero necessarie per la tutela del loro territorio.\nNel periodo che segu\u00ec il \"castrum\", insediamento concentrato e fortificato sulle alture, divenne progressivamente l'elemento fondamentale di controllo e amministrazione del territorio, soppiantando il precedente sistema detto delle \"curtis\".\nNel 960 a Capua Aligerno compar\u00ec davanti al giudice contro tal Rodelgrimo di Aquino, il quale vantava la propriet\u00e0 sulla localit\u00e0 detta Flumentica. L'abate addusse prove testimoniali a favore dell'abbazia, che ci sono giunte come il primo documento ufficiale in lingua italiana (placiti cassinesi)."}
{"id": "1310712", "revid": "124670006", "url": "https://it.wikipedia.org/wiki?curid=1310712", "title": "Canal del Ferro", "text": "Il Canal del Ferro (\"Cjan\u00e2l dal Fier\" in friulano, \"Eisental\" in tedesco, \"\u017delezna dolina\" in sloveno o Valle del Fella) \u00e8 una vallata montana della provincia di Udine, attraversata dal fiume Fella, che separa le Alpi Carniche (Val Pontebbana e Val d'Aupa) ad ovest dalle Giulie (Val Canale, Val Dogna, Val Raccolana e Val Resia) ad est.\nOrigine del nome.\nIl nome, che ufficialmente compare sui documenti fin dal XIII secolo, ma che risale, nell'uso popolare, ai romani, \u00e8 derivato dal traffico del ferro e di altri metalli che sin dai tempi pi\u00f9 remoti si svilupp\u00f2 tra le miniere di Stiria e Carinzia e i porti dell'Adriatico.\nGeografia.\nIl Canal del Ferro (\"Cjan\u00e2l dal fi\u00e8r\") \u00e8 una vallata aspra e stretta, con fianchi ripidi e alti, coperta di basso bosco interrotto da roccioni, piccoli ghiaieti e da coste sporgenti che scendono come quinte al fondovalle.\nHa origine a Pontebba (\"Ponteibe\"), alla confluenza della \"Val Pontebbana\" da nord con la Val Canale da est. Qui la valle piega verso sud attraversando Dogna (\"Dogne\") e Chiusaforte (\"Scl\u00fbse\"), dove, raccolte da sinistra le acque del torrente Raccolana (\"Raclaniz\"), curva verso ovest ed arriva a Resiutta (\"Resiute\") e Moggio Udinese (\"Mue\u00e7\"). Infine, dopo un'altra curva verso sud, dopo un breve tratto le chiare acque del Fella si mescolano con le pi\u00f9 scure acque del Tagliamento (\"Tiliment\"), presso Amaro (\"Dam\u00e0r\").\nInfrastrutture e trasporti.\nNei tempi moderni vi fu costruita la strada statale 13 detta \"Pontebbana\", che da Venezia conduceva verso l'Austria. Fu rammodernata, rettificata e allargata dopo il terremoto del Friuli del 1976.\nEra percorsa anche dalla vecchia ferrovia Pontebbana, a singolo binario, di cui sono ancora ben visibili le ardite opere, tra cui i ponti in ferro. La vecchia linea ferroviaria venne dismessa negli anni '90 del Novecento dopo la costruzione della nuova ferrovia Udine-Tarvisio, a doppio binario e adatta alle alte prestazioni dei mezzi moderni, che scorre prevalentemente in galleria ed \u00e8 visibile solo in alcuni viadotti.\nAnche l'autostrada A23 percorre la valle con lunghi tratti sospesi fra le gallerie, deturpandone un po' la bellezza naturale."}
{"id": "1310722", "revid": "20090", "url": "https://it.wikipedia.org/wiki?curid=1310722", "title": "Primo scontro aereo sul golfo della Sirte", "text": ""}
{"id": "1310736", "revid": "765341", "url": "https://it.wikipedia.org/wiki?curid=1310736", "title": "William Lashly", "text": "Ufficiale della Royal Navy, ha partecipato ad entrambe le spedizioni antartiche di Robert Falcon Scott.\nPrima spedizione in Antartide.\nNato nel villaggio di Hambledon nei pressi di Portsmouth si arruola nella Royal Navy e nel 1901 partecipa alla spedizione Discovery in Antartide sotto il comando di Robert Falcon Scott. Durante la spedizione. nel 1903 Lashly ha accompagnato Scott nella missione \"lontano Ovest\" diretta all'esplorazione della terra Victoria.\nSpedizione Terra Nova.\nNel 1910 Lashly si unisce alla nuova spedizione antartica di Scott. Inizialmente \u00e8 assegnato alla guida di una delle due motoslitte che hanno il compito di facilitare il trasporto dei rifornimenti verso il Polo Sud. Dopo poco per\u00f2 il veicolo si guasta ed il gruppo \u00e8 costretto a dividersi il materiale ed a trasportarlo su normali slitte.\nCon il tenente Edward Evans e Tom Crean fa parte dell'ultimo gruppo di supporto che lascia il \"team\" di Scott prima dell'ultimo tratto verso il Polo. Nel viaggio di ritorno Evans viene colpito da scorbuto: mentre Lashly lo assiste, Crean si incammina da solo sino al capo base in cerca di aiuto. Entrambi riceveranno la Albert Medal per aver salvato la vita di Evans.\nAnni successivi.\nDopo essere tornato dall'Antartide Lashly lascia la Royal Navy. Resta per\u00f2 come riserva e parteciper\u00e0 alla prima guerra mondiale a bordo delle navi \"HMS Irresistible\" e \"HMS Amethyst\". Al termine del conflitto sar\u00e0 ufficiale doganale presso la citt\u00e0 di Cardiff. Al suo pensionamento, nel 1932, torna a Hambledon dove vivr\u00e0 in una casa chiamata \"Minna Bluff\", come uno dei luoghi incontrati nella sua spedizione verso il Polo Sud.\nPubblicazioni.\nEstratti degli appunti di Lashly riguardanti i problemi con la motoslitta ed il viaggio di ritorno con Evans sono stati inclusi da Apsley Cherry-Garrard nel suo \"The Worst Journey in the World\"\nNel 1969 tutti diari di William Lashly sono sistemati e pubblicati dal comandante A. R. Ellis con il titolo \"Under Scott's Command - Lashly's Antarctic Diaries\". L'opera descrive le spedizioni \"Discovery\" e \"Terra Nova\" dal punto di vista di un partecipante appena menzionato nei maggiori resoconti."}
{"id": "1310745", "revid": "767487", "url": "https://it.wikipedia.org/wiki?curid=1310745", "title": "Rita, la figlia americana", "text": "Rita, la figlia americana \u00e8 un film \"musicarello\" del 1965 diretto da Piero Vivarelli e interpretato da Tot\u00f2 e Rita Pavone. Il film fu girato negli stabilimenti della Titanus e in esterni a Roma.\nTrama.\nIl professor Serafino Benvenuti \u00e8 un industriale benestante, non per suo merito, ma per avere avuto in eredit\u00e0 un fiorente pastificio. Ama inoltre la musica classica, vantandosi di essere un eccellente direttore d'orchestra, possedendo, in realt\u00e0, un curriculum artistico non eccelso, avendo diretto, in passato, soltanto la banda di Torre Annunziata. Lo segue, assecondando le sue follie, il suo maggiordomo Orazio.\nIl professore decide di adottare una bambina orfana proveniente dal Cile, Rita D'Angelo, ormai diventata adolescente, per la quale sogna una carriera di concertista classica. Rita, invece, ama e canta la musica pop e, in genere, le nuove tendenze musicali dell'epoca, non gradite dal padre adottivo.\nRita, infatti, fa amicizia con un gruppo di \"ragazzi y\u00e9y\u00e9\", che suonano e ballano proprio pop, beat e rock and roll in un locale davanti a casa, il \"Tomato club\", gestito dal giovane Fabrizio, e dove suona la band inglese The Rokes.\nRita si innamora di Fabrizio, ma Greta, la governante tedesca assunta dal professore, tiene a bada le intemperanze della ragazza. Il professore nel frattempo, acquista il palazzo del \"Tomato Club\", al fine di sfrattare i giovani rockettari. Alla fine, tuttavia, il professore si intenerisce, fino al punto di accettare le nuove tendenze musicali.\nCast.\nFu il primo musicarello di Rita Pavone, all'epoca gi\u00e0 nota al grande pubblico, e per l'unica volta la cantante torinese venne doppiata (da Alida Cappellini) nelle parti recitate. Il film vede inoltre la partecipazione straordinaria della band inglese The Rokes che, da l\u00ec a un anno (1966), diventeranno famosi soprattutto per i brani \"\u00c8 la pioggia che va\" e \"Che colpa abbiamo noi\". Fu invece l'unico musicarello interpretato da Tot\u00f2.\nL'attore Fabrizio Capucci, reduce dell'appena uscito 45 giri \"Ti Credevo Felice/S\u00ec questo lo so\" (rifatta poi dal cantante Dino), nel film propone l'unico altro suo singolo da cantante, \"Un ragazzo diverso\". All'epoca delle riprese, Capucci era gi\u00e0 sposato con l'attrice Catherine Spaak, e gi\u00e0 padre della loro figlia Sabrina.\nCritica.\nAll'epoca, la pellicola fu giudicata dalla critica come una delle peggiori interpretate da Tot\u00f2 e, anche fra i critici che rivalutarono l'attore partenopeo, si parl\u00f2, in genere, come di una sorta di \"sfregio\" fatto all'attore stesso ed alle sue capacit\u00e0, \"prestato ed ingabbiato in una commediola pessima e priva di senso\"."}
{"id": "1310747", "revid": "834", "url": "https://it.wikipedia.org/wiki?curid=1310747", "title": "The killer", "text": ""}
{"id": "1310755", "revid": "1305772", "url": "https://it.wikipedia.org/wiki?curid=1310755", "title": "Cavillo", "text": ""}
{"id": "1310757", "revid": "697352", "url": "https://it.wikipedia.org/wiki?curid=1310757", "title": "Bad Boys", "text": ""}
{"id": "1310768", "revid": "125371288", "url": "https://it.wikipedia.org/wiki?curid=1310768", "title": "Club Tropicana", "text": "Club Tropicana \u00e8 un singolo del gruppo musicale britannico Wham!, pubblicato nel 1983 come quarto e ultimo estratto dall'album \"Fantastic\".\nDescrizione.\nLa \"title track\" del singolo \u00e8 stata scritta da George Michael e Andrew Ridgeley.\nVideo musicale.\nIl video musicale, diretto da Duncan Gibbins, \u00e8 stato girato al Pyke's Club di Ibiza. Le scene vedono i due protagonisti del video (interpretati da George Michael e Andrew Ridgeley) cantare e ballare in piscina, tentando di attirare l'attenzione di due turiste (interpretate da Dee C. Lee e Shirlie Holliman, all'epoca coriste del gruppo). L'epilogo del video vede le due turiste, in realt\u00e0 hostess, pronte per imbarcarsi su un volo in cui i piloti sono proprio George Michael e Andrew Ridgeley."}
{"id": "1310769", "revid": "729019", "url": "https://it.wikipedia.org/wiki?curid=1310769", "title": "Masoneilan", "text": "Masoneilan (in origine Mason Regulator Company) \u00e8 stata un'azienda statunitense nel settore delle valvole di controllo.\nStoria dell'azienda.\nL'azienda fu fondata nel 1882 da William B. Mason, di professione ingegnere ed inventore.\nNel primo ventennio del '900, l'azienda ha fabbricato valvole di controllo per aria, acqua e vapore, e altra strumentazione di controllo, rifornendo la Marina degli Stati Uniti d'America durante la prima guerra mondiale.\nNel 1931, dopo l'acquisto della \"Neilan Company of California\", l'azienda cambi\u00f2 il suo nome in Mason-Neilan Regulator Company.\nDurante la seconda guerra mondiale costru\u00ec strumentazione di controllo per applicazioni nautiche.\nNel 1956, sotto il nome di Masoneilan International Inc., l'azienda approda a Norwood, nel Massachusetts, costruendo un avanzato complesso industriale.\nNel corso degli anni successivi, l'azienda cambi\u00f2 spesso il suo nome, in particolare:\nNel 1985 la societ\u00e0 \u00e8 cessata e la struttura ed il marchio sono stati acquisiti dalla Dresser Inc., societ\u00e0 che dal 1998 fa parte del gruppo Halliburton Co. (gruppo degli Stati Uniti d'America, con sede a Houston, nel Texas).\nBrevetti e prodotti.\nAlla Masoneilan risalgono:"}
{"id": "1310778", "revid": "599013", "url": "https://it.wikipedia.org/wiki?curid=1310778", "title": "Francesco Dell'Anno", "text": "Caratteristiche tecniche.\nDotato di buona tecnica, fantasia e guizzi, era un trequartista che disponeva di un'ottima visione di gioco e che spiccava per gli assist forniti ai compagni piuttosto che per i gol realizzati.\nCarriera.\nSi forma nelle giovanili della Lazio per poi esordire in prima squadra, il 28 ottobre 1984 nella partita Lazio-Cremonese (2-1). Con i \"biancocelesti\" gioca nella successiva stagione in Serie B, con Luigi Simoni in panchina.\nDopo un lungo peregrinare nella serie cadetta e in Serie C1 con , Taranto e Udinese, torna nella massima serie con i friulani nella stagione 1992-1993. Dopo 2 reti in 30 partite, dove segna anche nello spareggio di Bologna contro il Brescia, viene acquistato dall'Inter per 14 miliardi di lire, dove rimane fino all'ottobre del 1996.\nChiude senza grandi acuti la sua carriera in Serie B con le casacche di , e , per poi ritirarsi al termine della stagione 2001-2002."}
{"id": "1310788", "revid": "287204", "url": "https://it.wikipedia.org/wiki?curid=1310788", "title": "Episodi di The Shield (sesta stagione)", "text": "La sesta stagione di \"The Shield\" \u00e8 stata trasmessa negli Stati Uniti dal 3 aprile al 5 giugno 2007 su FX.\nCorruzione.\nTrama.\n\"Sei appena entrato in un terreno di gioco completamente nuovo e, per il tuo bene, spero che tu conosca le regole.\"\nVic \u00e8 deciso a trovare tra i salvadoregni il colpevole dell'omicidio di Lem. Kavanaugh chiede a Phillips di potersi occupare personalmente delle indagini relative alla morte di Lem, esponendogli i suoi sospetti su Vic. Sulla stampa esce la notizia che Lem era un poliziotto corrotto e Vic reagisce piuttosto male. Claudette riferisce a Vic, Shane e Ronnie che Lem era disposto a scontare una pena maggiore se gli affari interni lo avessero protetto da Antwon Mitchell ma \u00e8 stato ucciso prima di concludere. Vic capisce di essere stato raggirato da Aceveda e Kavanaugh. Shane entra in profonda crisi. Dopo l'ennesima litigata tra Vic e Kavanaugh al distretto, Phillips decide di togliere il caso a Kavanaugh. Quest'ultimo pensa di sfruttare Emolia per incastrare Vic, convincendo la ragazza a testimoniare di essere stata utilizzata dal detective come intermediaria con i salvadoregni per far fuori Lem. Kavanaugh le offre in cambio la protezione testimoni. Emolia accetta di deporre il falso, ma Dutch nutre pi\u00f9 di un sospetto e avverte Vic delle manovre di Kavanaugh. Claudette propone a Vic le carte con cui richiedere il suo prepensionamento. Julien e Tina devono indagare sull'aggressione al titolare di un sexy shop.\nConfessione obbligata.\nTrama.\n\"Mai fatto niente di illegale fino ad ora e vengo beccato l'unica volta che cerco di incastrare l'uomo pi\u00f9 corrotto che esista sulla terra.\"\nKavanaugh si presenta a casa di Vic con un mandato di perquisizione. Alcuni elementi di prova ritrovati nell'appartamento e messi in precedenza da Kavanaugh stesso, danno conferma della testimonianza di Emolia. Dutch per\u00f2 \u00e8 sempre pi\u00f9 scettico e tenta di percorrere altre piste interrogando di nuovo Emolia, ma Kavanaugh lo invita a ritrovare Vic e a non perdere tempo con testimoni innocenti. Viene spiccato un mandato di cattura per Vic, nel frattempo impegnato assiduamente nelle indagini sull'omicidio di Lem. Per Vic \u00e8 diventata una vera e propria ossessione risalire all'assassino dell'amico e nonostante le pressioni di Shane che lo invita a desistere, perch\u00e9 nulla riporter\u00e0 in vita Lem, Vic mette in atto persino un rapimento per arrivare al presunto colpevole. Dutch cerca di avere informazioni da Corinne che, in distretto, esasperata dalla situazione per lei divenuta insostenibile, accusa pubblicamente Kavanaugh e chiede di poterlo denunciare per molestie sessuali. Claudette, convinta dai dubbi di Dutch, decide di interrogare personalmente Emolia per farle dire la verit\u00e0. In questo modo costringe Kavanaugh a confessare la manipolazione delle prove da parte sua per incastrare Vic. Kavanaugh viene arrestato. Claudette comunica a Danny che ha superato l'esame per sergente.\nUn'erronea verit\u00e0.\nTrama.\n\"Non \u00e8 un'aggiunta, \u00e8 il tuo rimpiazzo Vic!\"\nVic continua a tenere in ostaggio Nydia, la fidanzata di Guardo, ai suoi occhi il principale sospettato dell'omicidio di Lem, nonostante Shane lo inviti a fare un passo indietro, lasciando calmare le acque, ora che tutte le accuse nei suoi confronti sono crollate con l'arresto di Kavanaugh. Vic per\u00f2 \u00e8 determinato a trovare l'assassino di Lem e a riabilitare la sua immagine di poliziotto corrotto, cos\u00ec come \u00e8 stata venduta alla stampa. Ronnie deve affiancare Dutch e Billings nelle indagini su una strage in una farmacia dove sono state altres\u00ec rubate grosse quantit\u00e0 di efedrina. Si risale ad un laboratorio di metanfetamine. Corinne va da Shane, preoccupata per le condizioni di Vic. Danny inizia il servizio come sergente. David Aceveda porta all'ovile un giornalista per ridare lustro e pubblicit\u00e0 al distretto. Vic riesce a sequestrare Guardo e tenta di farlo parlare. Di fronte al silenzio di Guardo, Vic lo uccide, convintosi che il salvadoregno ha agito da solo. Rientrato all'ovile, Claudette gli sottopone il fascicolo di Kevin Hiatt, astro nascente dell'immigrazione, pronto a prendere il suo posto alla guida della squadra d'assalto una volta che Vic, di l\u00ec a un mese, andr\u00e0 in obbligata pensione anticipata.\nIl nuovo arrivato.\nTrama.\n\"Gi\u00e0 mandare via te \u00e8 una cazzata, per un poppante come quello poi. Mi si rimescola il sangue!\"\nClaudette presenta ai membri della squadra d'assalto il nuovo arrivato Kevin Hiatt che rimpiazzer\u00e0 Vic alla guida del gruppo. Kevin viene dall'immigrazione dove ha ottenuto risultati lusinghieri, ma l'impatto su Ronnie e soprattutto su Shane non \u00e8 dei migliori. Claudette fa credere a Vic che ha convocato una commissione esaminatrice che potrebbe rivedere il suo pensionamento forzato. La squadra deve intervenire in uno scontro a fuoco tra gang. Si scopre che alcuni elementi degli 1-9 vogliono uscire dalla banda, ma il loro leader Moses fa di tutto per eliminarli. Vic e i suoi devono rintracciare Vantes, il capo dei ribelli, per salvarlo dalla vendetta di Moses. Inizia una corsa contro il tempo. Dutch e Billings sono impegnati nelle indagini sullo stupro ai danni di una ragazza scappata da una casa famiglia. Dutch scopre curiose analogie con un episodio di qualche tempo prima su cui aveva indagato con Claudette. All'epoca non avevano creduto al racconto della vittima che viene nuovamente convocata all'ovile. Tina \u00e8 diventata il volto immagine della nuova campagna pubblicitaria della polizia i cui poster campeggiano per le strade della citt\u00e0 e al distretto. Dutch riferisce a Corinne che il distretto vuole mandare a casa Vic alla fine del quindicesimo anno di servizio. David, su pressione di Cruz Pezuela, influente imprenditore e suo convinto sostenitore politico, fa riassegnare all'ovile il caso del massacro di San Marcos e offre a Claudette una possibile pista suggeritagli dallo stesso Pezuela. Claudette suggerisce a Kevin il nome di Julien come nuovo elemento della squadra.\nUna dura punizione.\nTrama.\n\"Ho ucciso io Lem.\"\nShane viene ricoverato in ospedale dopo essere stato ritrovato in un canale di scolo, pestato a sangue. Inizialmente Vic pensa siano stati i salvadoregni, poi viene a conoscenza del fatto che, in realt\u00e0, il responsabile dell'aggressione \u00e8 il patrigno di Tilli, la ragazza che Shane ogni tanto frequenta. Anche Mara scopre casualmente che il marito ha avuto occasionali scappatelle e lo sbatte fuori di casa, furiosa. Shane, sempre pi\u00f9 disperato e divorato dai rimorsi, confessa alla moglie di avere ucciso l'amico Lem. Aceveda insiste con Claudette affinch\u00e9 si occupi della strage di San Marcos dove dodici messicani clandestini sono stati massacrati. Le indagini sono state affidate alla omicidi, ma se l'ovile risolvesse il caso sarebbe un successo fondamentale per evitarne lo smantellamento. Julien inizia la sua collaborazione con la squadra d'assalto. Nel corso delle indagini Vic entra in contatto con Hernan, un agente federale infiltrato tra i salvadoregni da cui scopre non solo che il massacro di San Marcos sarebbe opera dei messicani stessi ma altres\u00ec che non pu\u00f2 essere stato Guardo a far fuori Lem. Vic deve aiutare anche l'ex collega e amico Joe Clark a sgomberare un palazzo popolato da narcotrafficanti giamaicani che terrorizzano gli altri condomini. Un'intuizione di Billings porta ad individuare l'insospettabile stupratore recidivo su cui lui e Dutch stanno indagando: si tratta del coordinatore di un centro di accoglienza minori, arrivato in distretto per fornire la sua collaborazione e la cui figlia \u00e8 scomparsa da tre anni.\nCostretto a parlare.\nTrama.\n\"Cosa hai fatto? Sei rimasto a guardare o sei scappato mentre saltava in aria?\"\nVic va in carcere a trovare Antwon Mitchell per capire se ci sia lui dietro l'omicidio di Lem, ma ha la conferma della sua estraneit\u00e0 ai fatti. Per Shane le novit\u00e0 sulla morte di Lem non hanno alcuna importanza: la faccenda \u00e8 chiusa, non c'\u00e8 pi\u00f9 nulla da scoprire e sollecita Vic a buttarsi tutto alle spalle smettendola di farsi domande che non avranno mai risposte. Vic inizia a nutrire dei dubbi sul collega e fa controllare da Ronnie le 73 granate sequestrate ai salvadoregni e ancora collocate al deposito artificieri, ma Ronnie non riscontra alcuna mancanza. Il rapporto della scientifica sulla morte di Lem rivela per\u00f2 un particolare che fa drammaticamente capire a Vic la verit\u00e0 sulle responsabilit\u00e0 di Shane. La squadra d'assalto deve indagare sul brutale omicidio della figlia di Robert Martin, custode delle casse comunali, membro politico di spicco in citt\u00e0. David Aceveda consiglia massima discrezione, salvaguardando il buon nome della vittima ed evitando un possibile scandalo. Le indagini rivelano che la ragazza era una eroinomane che si prostituiva per pagare le dosi. Vic riesce ad arrestare i colpevoli, quindi contatta l'influente padre della vittima: dal tragico episodio l'immagine di sua figlia ne uscir\u00e0 intatta. Vic contestualmente riferisce a Martin dell'udienza d'appello in cui \u00e8 coinvolto e che potrebbe sbatterlo fuori dalla polizia. Il politico si impegna a fare il possibile per metterci una buona parola. Tina rientra al distretto per riprendere servizio e Billings si diverte a scherzare ripetutamente Dutch in merito alla sua evidente ma non dichiarata attrazione verso la ragazza. I due arrivano a battibeccare rinfacciandosi reciproche cattiverie. Tina deve lavorare fianco a fianco con Danny, dopo che Julien \u00e8 entrato a far parte della squadra d'assalto. I rapporti tra le due donne sono tutt'altro che facili, anche perch\u00e9 Danny affida a Tina noioso lavoro d'archivio. Nydia denuncia la scomparsa di Guardo: Dutch, interrogandola, scopre del suo rapimento ad opera di Vic per entrare in contatto con Guardo. Cassidy rifiuta di parlare con il padre: ha scoperto le sue malefatte come poliziotto e soprattutto fatica ad accettare che Vic le abbia nascosto di aver avuto un figlio da un'altra donna. Vic decide di portare Cassidy a casa di Danny per farle conoscere il fratellino.\nL'avvertimento.\nTrama.\n\"C'\u00e8 l'elenco di tutte le porcate, di tutti i crimini che abbiamo commesso dal primo momento. Non \u00e8 stato facile sai? Ne abbiamo combinate un sacco.\"\nShane si assenta per 24 ore per riordinare le idee e capire come tutelarsi nei confronti di Vic: raccoglie cos\u00ec in un fascicolo tutte le informazioni che ha contro la squadra d'assalto. Nel frattempo chiede di essere reintegrato alla buoncostume e avvisa Mara di tenere pronti i bagagli per lei e per il figlio, nel caso si rendesse necessaria una fuga. Quindi va a casa della moglie di Gilroy per conoscere da lei i contatti del marito in Messico minacciando di rivelare alle figlie, ancora ignare, il torbido e losco passato del padre. Entra infine in affari con la mafia armena, ma subito ci scappa un omicidio non previsto. Vic si incontra con l'agente federale sotto copertura Hernan. Quest'ultimo, a proposito del braccio del funzionario governativo messicano ritrovato tra i clandestini massacrati a San Marcos, gli riferisce che sia il governo americano sia quello messicano vogliono insabbiare la faccenda. Hernan inoltre punta a guadagnare punti con i boss salvadoregni per ottenere la promozione a capitano ed avere un ruolo ancor pi\u00f9 decisivo nella sua attivit\u00e0 da infiltrato. Una strage tra salvadoregni ad una festa di quartiere compiuta dai messicani sembra una rappresaglia per vendicare il massacro di San Marcos. Phillips informa Claudette che la centrale dar\u00e0 una mano al distretto per risolvere il caso San Marcos. Claudette intuisce che l'obiettivo dei vertici \u00e8 chiudere l'ovile: la media arresti, infatti, \u00e8 carente. Chiede l'appoggio di Aceveda che, ai fini della sua avanzata politica, stringe rapporti sempre pi\u00f9 stretti con l'imprenditore sudamericano Cruz Pezuela, a sua volta molto interessato alla soluzione del massacro di San Marcos. Mara dice a Vic che conosce la verit\u00e0 riguardo alla morte di Lem, quindi, incontratasi con Corinne, la avverte minacciosa che non vuole guai da Vic, perch\u00e9 sa molte cose che potrebbero comprometterlo. Claudette organizza una mega retata contro messicani e salvadoregni per arrestare Hernan senza far cadere la sua copertura. Quando Hernan viene rilasciato, i federali per\u00f2 perdono i contatti con lui. Dutch e Billings ritrovano Edoardo Romero, il funzionario sopravvissuto con un arto mozzato dalla strage di San Marcos. Con s\u00e9 ha una valigia contenente 230.000 dollari. La moglie di Gilroy informa Claudette della visita di Shane a casa sua.\nLa figlia del boss.\nTrama.\n\"Mio padre ha ancora molti uomini fedeli. E io ho te.\"\nI federali hanno perso da trentasei ore i contatti con Hernan, da quando \u00e8 stato interrogato, senza autorizzazione, all'ovile: temono che la sua copertura sia saltata. Vic viene a scoprire che i messicani sanno che tra i salvadoregni c'\u00e8 un infiltrato, per cui non hanno intenzione di fare alcuna trattativa: si convince che in qualche modo \u00e8 trapelata la notizia su Hernan, la cui posizione si \u00e8 ora fatta molto critica. Shane si incontra con Diro Kesakhian, figlia del boss della mafia armena, per avere chiarimenti in ordine al non previsto delitto del benzinaio che potrebbe metterlo in seri pasticci. La donna gli d\u00e0 dei soldi per il fastidio procuratogli, punta a tenere nascoste il pi\u00f9 possibile le gravi condizioni del padre, ormai in fin di vita, per evitare che si apra la lotta per la sua successione poi chiede a Shane se pu\u00f2 rintracciare chi, negli ultimi tempi, ha rapinato diversi appartamenti di suo padre, con gravi conseguenze per gli affari degli armeni. Shane scopre che i locali derubati sono tutti case d'appuntamento. Una ricca signora viene aggredita e pugnalata al ventre in mezzo alla strada, dopo essere uscita da un negozio che vende merce di lusso contraffatta. Vic informa Ronnie del dossier che gli ha fatto avere Shane con l'elenco di tutte le malefatte della squadra d'assalto. Claudette prova a scoprire i motivi dell'attrito improvviso tra Vic e Shane. Kevin riferisce a Vic che Claudette lo ha illuso per tenerlo buono e che il suo pensionamento \u00e8 gi\u00e0 stato deciso. Shane dice a Ronnie la verit\u00e0 sulla morte di Terry ma Ronnie preferisce stare al fianco di Vic. Aceveda studia nuove possibili opzioni per la sua carriera politica.\nUna foto compromettente.\nTrama.\n\"La usi come creda, basta che non risalgano a me. Salvi il suo posto e smetta di scavare: da adesso!\"\nAceveda, tramite l'imprenditore Cruz Pezuela, offre alla squadra d'assalto un'importante e decisiva pista per la soluzione del massacro di San Marcos. Diro Kesakhian propone a Shane di diventare suo socio nella gestione degli affari del padre. Shane accetta e, come prima mossa, arresta per importazione illegale Ellis Rezian, il principale candidato a prendere il posto di Kesakhian nella gestione dell'impero armeno. Vic fa tenere sotto controllo Shane da Ronnie e scopre i suoi contatti con la mafia armena, quindi cerca di mettere in cattiva luce il collega con Diro Kesakhian. Shane, per recuperare la fiducia di Diro, le riferisce che Vic \u00e8 il responsabile della grossa rapina al treno armeno di qualche anno prima. L'influente politico Robert Martin informa Vic che non pu\u00f2 far nulla per evitare il suo pensionamento forzato. Vic per\u00f2 trova un inaspettato alleato proprio in Pezuela il quale, soddisfatto per il suo operato sul caso San Marcos e preoccupato che possa scoprire elementi per lui compromettenti, vuole che rimanga a Farmington e gli offre una foto che potrebbe essergli molto utile. Dutch e Billings devono indagare sull'omicidio a sfondo gay di un giovane asiatico trovato con il cranio fracassato. I sospetti si concentrano fin da subito sull'amante. I rapporti tra Dutch e Billings si fanno sempre pi\u00f9 tesi, cos\u00ec Billings decide di giocare un brutto scherzo al collega, facendo leva sulla sua passione malcelata per Tina.\nFamiglia in pericolo.\nTrama.\n\"\u00c8 cos\u00ec che Pezuela convince tutti ad approvare i suoi progetti, con il ricatto. Ci ha provato anche con te. \u00c8 sufficiente per salvare il mio posto di lavoro?\"\nVic mostra ad Aceveda la fotografia che gli ha fatto avere Pezuela. Consapevole che l'imprenditore ha le mani in pasta ovunque e molteplici interessi in citt\u00e0, Vic propone ad Aceveda di deporre l'ascia di guerra e chiede il suo aiuto per incastrarlo. Per mostrargli la sua mano tesa Vic gli consegna la memory card e tutte le copie della foto incriminata. Vic, indagando, scopre cos\u00ec un incredibile giro di ricatti con cui Pezuela tiene in scacco l'intera citt\u00e0 per portare avanti, senza intoppi, le sue attivit\u00e0 a Farmington. Shane suggerisce a Diro che sarebbe meglio rinunciare alla vendetta verso Vic e Ronnie, ma la donna \u00e8 determinata ad andare avanti. Shane decide di prendere contatti in carcere con Ellis Rezian per avere informazioni sul killer ingaggiato da Diro ed anticipare in questo modo la sua azione. In cambio propone a Rezian un occultamento delle prove a suo carico nonch\u00e9 l'indicazione su dove sono nascosti il boss morente Kesakhian e la figlia Diro, in modo da consentire un rapido passaggio di poteri in suo favore. Shane sequestra quindi Corinne e Cassidy, per qualche ora, per evitare che siano le prime vittime dell'agguato preparato dal sicario armeno. Rezian, constatato che il procuratore \u00e8 pronto a negoziare una riduzione della pena, propone a Shane un nuovo accordo per assicurargli che i suoi amici non verranno mai uccisi. Shane, d'ora in poi, dovr\u00e0 salvaguardare i suoi affari da ogni possibile intrusione della polizia. Shane, prima dell'arrivo degli uomini di Rezian, avverte Diro di scappare. Dutch e Danny si confidano le rispettive, non corrisposte, sbandate amorose per Tina e Kevin, quindi interrogano insieme un giovane, sospettato di aver ucciso un barbone amatissimo e considerato una vera e propria leggenda a Farmington. Claudette d\u00e0 il benservito a Kevin, perch\u00e9 non lo ritiene all'altezza del compito affidatogli di guidare la squadra d'assalto. Billings annuncia a Claudette di aver fatto causa al distretto chiedendo un cospicuo risarcimento danni, conseguenza dell'infortunio subito quando tent\u00f2 di separare Vic e Kavanaugh durante la loro accesa discussione all'ovile."}
{"id": "1310789", "revid": "34060", "url": "https://it.wikipedia.org/wiki?curid=1310789", "title": "Nazionale di calcio della CSI", "text": ""}
{"id": "1310790", "revid": "838137", "url": "https://it.wikipedia.org/wiki?curid=1310790", "title": "Superficie normale", "text": "In geometria, le superfici normali costituiscono uno strumento importante per l'analisi delle 3-variet\u00e0. Furono introdotte dal matematico tedesco Hellmuth Kneser negli anni trenta nella dimostrazione della prima parte del teorema di Kneser-Milnor. La teoria delle superfici normali fu sviluppata successivamente da Wolfgang Haken.\nDefinizione.\nSia formula_1 una 3-variet\u00e0 chiusa, dotata di una triangolazione. Una superficie normale \u00e8 una superficie contenuta in formula_1, che interseca ogni simplesso della triangolazione in triangoli o quadrati, come in figura.\nLa superficie pu\u00f2 intersecare ogni singolo tetraedro in un numero variabile di triangoli e/o quadrati di questo tipo.\nLa definizione \u00e8 ovviamente fortemente dipendente dalla triangolazione fissata sulla 3-variet\u00e0: una superficie pu\u00f2 essere normale rispetto ad una triangolazione, e non esserlo rispetto ad un'altra.\nPropriet\u00e0.\nLe superfici normali permettono di studiare le superfici pi\u00f9 importanti contenute in una 3-variet\u00e0 in modo combinatorio e algoritmico. \nSuperfici incompressibili ed essenziali.\nFra le superfici normali si trovano molte superfici importanti. I casi pi\u00f9 rilevanti sono i seguenti:\nCodifica.\nLe superfici normali possono essere agevolmente codificate. Ogni tetraedro ha infatti 4 tipi possibili di triangoli (uno per ogni vertice) e 3 tipi di quadrati (uno per ogni coppia di spigoli opposti). L'intersezione di una superficie con un simplesso \u00e8 quindi determinata da sette valori formula_3, indicanti il numero di triangoli e quadrati paralleli di ogni tipo. Una superficie normale \u00e8 quindi determinata da formula_4 interi non negativi, dove formula_5 \u00e8 il numero di tetraedri nella triangolazione.\nNon tutte le possibili scelte di formula_4 interi non negativi danno luogo ad una superficie normale. Sono necessarie le seguenti condizioni:"}
{"id": "1310797", "revid": "38120", "url": "https://it.wikipedia.org/wiki?curid=1310797", "title": "La mia super ex ragazza", "text": ""}
{"id": "1310800", "revid": "174925", "url": "https://it.wikipedia.org/wiki?curid=1310800", "title": "Guglielmo da Baskerville", "text": "Guglielmo da Baskerville \u00e8 un personaggio fittizio, protagonista del romanzo \"Il nome della rosa\" (1980) di Umberto Eco. \u00c8 stato interpretato da Sean Connery nell'omonimo film del 1986 per la regia di Jean-Jacques Annaud e da John Turturro nell'omonima miniserie televisiva italo-tedesca del 2019.\nNel romanzo.\nGuglielmo da Baskerville fu un eruditissimo frate francescano inglese del XIV secolo, consigliere dell'Imperatore. Ebbe un passato come inquisitore.\nAll'epoca fu amico fraterno di Ubertino da Casale che si trov\u00f2 coinvolto in una grave disputa contro alcuni fratelli del Libero Spirito, sedicenti oppositori di Santa Chiara da Montefalco (grande amica di Ubertino) che in realt\u00e0 seducevano le monache di clausura e gettavano fango sulla mistica. Ubertino si finse discepolo degli eretici e, svelati i loro segreti, li port\u00f2 all'Inquisizione chiedendo aspre pene e torture per coloro che avevano ingiuriato la sua grande amica. Amareggiato dalle pressioni di Ubertino, Guglielmo lasci\u00f2 l'ufficio di Inquisitore ed entr\u00f2 nella corte imperiale, stringendo amicizia con Giovanni di Jandun e il teologo imperiale ghibellino Marsilio da Padova. Gli fu dato incarico di recarsi presso una lontana abbazia benedettina della Congregazione Cluniacense sui monti dell'Italia settentrionale, per organizzare una riunione tra i delegati del papa e dell'imperatore, dove si sarebbe discussa l'eventuale eresia del gruppo francescano detto degli \"spirituali\". I rappresentanti papali sarebbero stati per la maggior parte Domenicani.\nGuglielmo arriv\u00f2 all'abbazia in compagnia del novizio Adso da Melk, figlio minore del barone di Melk. Al suo arrivo in questa abbazia gli venne tuttavia chiesto dall'abate, vista la sua fama di uomo perspicace ed intelligente e la sua lunga esperienza di inquisitore, di investigare sulla strana morte di un monaco avvenuta poco prima in quel luogo. Le \"abduzioni\" di Guglielmo lo avvicinarono sempre di pi\u00f9 alla verit\u00e0 della catena di morti che ebbe come teatro il complesso dell'abbazia, ma questo non accadde in tempo per evitare il tragico finale del rogo della biblioteca.\nIn seguito a questi eventi Guglielmo ed Adso si separarono. Il maestro, avendo ritrovato i suoi occhiali, regal\u00f2 al giovane allievo quelli che Nicola aveva preparato, osservando che gli sarebbero stati utili in et\u00e0 pi\u00f9 avanzata. Lo stesso Adso riport\u00f2 che Guglielmo fu vittima, in seguito, della Peste nera.\nIspirazione.\nSherlock Holmes.\nPer diverse caratteristiche come l'aspetto fisico, il metodo d'investigazione, la capacit\u00e0 abduttiva e la permanente ricerca della verit\u00e0, Guglielmo da Baskerville ricorda il celebre Sherlock Holmes dei gialli di Sir Arthur Conan Doyle; d'altra parte il collegamento \u00e8 reso evidente dallo stesso Eco in quanto, uno dei pi\u00f9 noti e letti romanzi della serie di Holmes era intitolato proprio \"Il mastino dei Baskerville\".\nLe connessioni tra i due personaggi sono evidenti fin dalle prime pagine dei due romanzi. Come descritto dai due aiutanti, entrambi in alcuni momenti dimostrano avere sguardo spento e assente probabilmente dovuto ad effetto di droghe, nel caso di Holmes la cocaina, nel caso di Guglielmo invece Adso riporta che spesso si fermava in prossimit\u00e0 dei boschi per ritornare dopo un po' di tempo.\nEntrambi nella prima apparizione dimostrano grande spirito di osservazione dei \"segnali della natura\" ed entrambi si trovano sulle tracce di un cavallo. Holmes infatti nel primo libro Uno studio in rosso riesce a dedurre altezza, camminata e stato di salute dei cavalli che hanno trainato la carrozza dell'assassino; Guglielmo invece deduce nome, colore, altezza e grandezza di Brunello, il miglior cavallo appena scappato dal monastero.\nEntrambi i personaggi inoltre sono dati per morti in un punto della loro storia. Holmes infatti viene creduto morto nel libro L'ultima avventura dopo l'uscita sfavorevole da un duello con il suo grande nemico Moriarty; Guglielmo viene invece creduto morto dopo la conferma, con relativa condanna e tortura, della sentenza di colpevolezza del tribunale dell'inquisizione che lo etichettava, a causa del suo grande acume e intelletto, come eretico.\nGuglielmo di Ockham.\nLa seconda ispirazione \u00e8 Guglielmo di Ockham (citato spesso da Guglielmo), considerato insieme a Tommaso d'Aquino e a Giovanni Duns Scoto come uno dei pi\u00f9 importanti esponenti della filosofia medioevale, e che come il suo omonimo letterario fu vittima della peste."}
{"id": "1310806", "revid": "110157", "url": "https://it.wikipedia.org/wiki?curid=1310806", "title": "Chiesa di Santa Sofia (Venezia)", "text": "La chiesa di Santa Sofia \u00e8 un edificio religioso della citt\u00e0 di Venezia, situato nel sestiere di Cannaregio.\nStoria.\nVoluta in questa posizione dalla famiglia nobile Gussoni e da Giorgio Tribuno nel 1020, aveva nella sua prima costruzione tre navate con absidi ottagonali.\nLa chiesa fu molto amata dal musicista Benedetto Marcello che per essa compose vari dei suoi celebri \"Salmi\". In questa chiesa egli volle che si svolgesse il suo funerale.\nLa chiesa sub\u00ec un grande ridimensionamento nella struttura nell'Ottocento, quando venne creata la Strada Nova. I lavori di allargamento di questa strada, che portano dal ponte delle Guglie alla parrocchia di Santi Apostoli obbligarono i veneziani a ridurne le dimensioni.\nFu soppressa nel 1810, per poi essere venduta a un ebreo mercante, il quale la trasform\u00f2 in magazzino e disperse le suppellettili. La chiesa venne riaperta al culto nel 1836 come succursale di San Felice.\nEsterno.\nLa parte superiore dell'edificio, con il suo campanile, si vede emergere seminascosta dalle case, di fronte al campo omonimo.\nSub\u00ec una ristrutturazione nel 1225, poi nel XV secolo, nel 1508, e l'ultima negli ultimi anni del Seicento, ad opera di Antonio Gaspari, che le diede l'aspetto attuale.\nOggi si pu\u00f2 accedere da un vestibolo collocato fra le case che si affacciano sulla Strada Nova.\nIl campanile conserva una parte della canna originaria, ma si nota dalla struttura che \u00e8 stato ridimensionato, forse per problemi di stabilit\u00e0. Prima di tale ridimensionamento aveva due ordini di lesene, una cella a trionfale e il coronamento a cuspide.\nInterno.\nL'interno \u00e8 a pianta basilicale con la cupola posta all'innesto dei bracci ed ha mantenuto le tre navate, con arcate a tutto sesto della navata e del presbiterio.\nAi lati dell'ingresso e dell'altar maggiore si trovano quattro statue marmoree della cerchia di Antonio Rizzo, risalente alla seconda met\u00e0 del XV secolo. Esse rappresentano Rappresentano: \"San Luca\", \"Sant'Andrea\", \"San Cosma\" e \"San Damiano\".\nSopra la porta laterale lungo la parete destra \u00e8 presente un \"Cristo deposto con angeli\" della scuola di Palma il Giovane.\nNel presbiterio si possono vedere:\nSul secondo altare di sinistra vi \u00e8 la \"Madonna con Bambino con sant'Antonio e santa Veneranda\", opera del vicentino Giovanni Battista Maganza il Giovane (1577\u20131617).\nSul piccolo altare adiacente \u00e8 presente una scultura gotica risalente al Trecento, alquanto deteriorata, raffigurante la \"Madonna con il Bambino\". L'opera \u00e8 realizzata nei modi dello scultore fiammingo Andr\u00e9 Beauneveu e proviene dalla chiesa di Santa Maria dei Servi, ora demolita.\nAlla parete \"Battesimo di Ges\u00f9\", lavoro attribuito a Pietro de Mera."}
{"id": "1310810", "revid": "816040", "url": "https://it.wikipedia.org/wiki?curid=1310810", "title": "Cinta muraria", "text": ""}
{"id": "1310811", "revid": "767487", "url": "https://it.wikipedia.org/wiki?curid=1310811", "title": "Piero Vivarelli", "text": "Firm\u00f2 molti dei suoi film con lo pseudonimo di Donald Murray.\nBiografia.\nCome il fratello minore Roberto, Piero Vivarelli ader\u00ec giovanissimo alla Repubblica di Sal\u00f2 come volontario della X\u00aa Flottiglia MAS dopo la morte del padre nel 1942 per mano di partigiani jugoslavi, e nel dopoguerra milit\u00f2 per breve tempo nell'organizzazione giovanile del Movimento Sociale Italiano. Circa la sua scelta giovanile, nel 2001 afferm\u00f2: \u00abnon riesco a vergognarmene anche se capisco benissimo, guardando le cose in una distante prospettiva storica, di aver combattuto dalla parte sbagliata. Se mi riporto ad allora, tuttavia, non mi sembra di aver sbagliato affatto\u00bb. Dal 1949 al 1990 fu un militante del Partito Comunista Italiano.\nTra i suoi film pi\u00f9 noti \"Rita, la figlia americana\" con Tot\u00f2, Rita Pavone e i Rokes (1965), \"Mister X\" (1967) e \"Satanik\" (1968), tratti dai fumetti neri, \"Il dio serpente\" con Nadia Cassini (1970) e \"Il decamerone nero\" (1972). Il suo ultimo film fu la commedia \"La rumbera\" (1998), storia di una danzatrice cubana.\nInoltre, nel 1959, diresse e interpret\u00f2 la versione italiana del film \"Dai Johnny dai!\" (\"Go Johnny Go!)\", con Adriano Celentano nel ruolo di se stesso e di narratore.\nNel 1960 ide\u00f2 il programma radiofonico \"La coppa del Jazz\". Nel 1979 diresse \"Nella misura in cui...\", film per certi versi autobiografico.\nNoto anche per l'attivit\u00e0 di paroliere (suoi sono i testi delle canzoni \"24.000 baci\" e \"Il tuo bacio \u00e8 come un rock\" cantate da Adriano Celentano). Scrisse per Mina \"Vorrei sapere perch\u00e9\", Little Tony \"Che tipo rock\", e Peppino Di Capri \"Non siamo pi\u00f9 insieme\" e \"Domani \u00e8 un altro giorno\". Fu presidente della commissione selezionatrice delle canzoni del Festival di Sanremo\nFu l'unico italiano a ricevere da Fidel Castro la tessera del Partito Comunista di Cuba.\nPubblic\u00f2 un romanzo autobiografico, \"Pi\u00f9 buio che a mezzanotte non viene\", per le Edizioni dell'Oleandro.\nMalato di cuore, mor\u00ec a Roma nel 2010.\nVita privata.\nEbbe due figli, l'attore e produttore esecutivo Alessandro (1955-1996) e Oliviero Vivarelli, autore e produttore. In seconde nozze aveva sposato l'attrice Beryl Cunningham.\nIn una puntata del Maurizio Costanzo Show ammise la sua grande passione per le donne di colore, anche transessuali, e ricord\u00f2 di aver avuto delle storie d'amore con alcune trans di colore, in particolare Raquel Ferrari, l'interprete del film \"Geometra Prinetti selvaggiamente Osvaldo\" (1976) di Ferdinando Baldi."}
{"id": "1310813", "revid": "857138", "url": "https://it.wikipedia.org/wiki?curid=1310813", "title": "M'razig", "text": "Il popolo M'razig \u00e8 una etnia beduina gi\u00e0 nomade, attualmente stanziata nella citt\u00e0 tunisina di Douz e nei suoi dintorni. Numericamente assomma a circa 50000 appartenenti, discendenti dalla trib\u00f9 Banu Sulaim la quale, dopo aver lasciato la penisola arabica nell'VIII secolo d.C., si stabil\u00ec prima in Egitto, poi in Libia e finalmente (nel XIII secolo) in Tunisia."}
{"id": "1310814", "revid": "1718925", "url": "https://it.wikipedia.org/wiki?curid=1310814", "title": "Il mio nome \u00e8 Rosso", "text": "Il mio nome \u00e8 rosso (titolo originale \"Benim ad\u0131m K\u0131rm\u0131z\u0131\") \u00e8 un romanzo dello scrittore turco Premio Nobel Orhan Pamuk, pubblicato nel 1998.\n\u00c8 un libro narrativamente complesso e polifonico, occidentale ed orientale allo stesso tempo, articolato in 59 capitoli e narrati da distinti e divergenti punti di vista appartenenti ad una dozzina di personaggi, tra principali e secondari, fra cui figura anche \"Rosso\", vale a dire il colore rosso, che d\u00e0 il titolo al romanzo.\nTrama.\nIl libro inizia nel 1591 con la voce di un artista assassinato, la testa rotta, il cui corpo giace in fondo a un pozzo. Il morto \u00e8 un doratore, soprannominato \"Raffinato Effendi\", uno dei miniaturisti che lavoravano nei laboratori del sultano ottomano Murad III (1574-1595). Il sultano aveva ordinato ad uno dei suoi maestri miniaturisti, detto \"Zio Effendi\", un manoscritto celebrante il millenario dell'egira. Il sultano desiderava che in questo manoscritto vi fosse un suo ritratto e che le illustrazioni dovessero essere realizzate secondo le tecniche europee, vale a dire utilizzando la prospettiva, in luogo della maniera degli antichi maestri di Herat e Tabriz.\nLa trama si svolge come un'inchiesta poliziesca, quasi alla maniera de \"Il nome della rosa\" di Umberto Eco, inchiesta che si incrocia con l'intrigo amoroso fra Nero, nipote di \"Zio Effendi\", ex miniaturista appena rientrato ad Istanbul dopo un'assenza di dodici anni, e la giovane e bellissima vedova \u015eek\u00fcre, figlia di \"Zio Effendi\". Fa da sfondo al libro un'atmosfera di \"scontro\" tra la tradizione ottomana, il fanatismo del predicatore Nusret di Erzurum, e l'ammirazione che alcuni personaggi - Nero, \"Zio Effendi\", il Sultano ed alcuni miniaturisti - provano per le opere della scuola veneziana, e quindi, di riflesso, per l'occidente cristiano.\nOrhan Pamuk lascia l'epilogo del romanzo a \u015eek\u00fcre (il nome della propria madre), la quale conclude tutta la storia trasmettendola al proprio figlio Orhan che poi la metter\u00e0 per iscritto."}
{"id": "1310831", "revid": "287204", "url": "https://it.wikipedia.org/wiki?curid=1310831", "title": "Foresta di Bialowieza", "text": ""}
{"id": "1310834", "revid": "228587", "url": "https://it.wikipedia.org/wiki?curid=1310834", "title": "Elastomeri fluorurati", "text": "Gli elastomeri fluorurati (FKM o FFKM) sono dei tecnopolimeri sintetici \"tailor made\" utilizzati in applicazioni ad elevata tecnologia, ad esempio nel campo aerospaziale, nelle applicazioni militari, per la fabbricazione di fibre ottiche polimeriche, o come tenute e piping per ambienti particolarmente aggressivi, come le atmosfere di ossigeno, fluoro, idrogeno, acido solfidrico e acidi alogenidrici.\nRispetto alle comuni gomme, essi hanno un'elevata resistenza all'attacco di agenti chimici, ai raggi ultravioletti e agli ossidanti. A seconda del grado cross-linking, possono essere pi\u00f9 o meno resistenti alle alte temperature.\nComposizione.\nI primi elastomeri fluorurati ad essere sviluppati sono stati dei copolimeri fra VDF e HFP.\nAllo scopo di aumentare la resistenza agli agenti chimici si \u00e8 aggiunto ancora del fluoro tramite l'inserimento del monomero TFE. L'aggiunta di TFE tuttavia aumenta la percentuale di cristallinit\u00e0. Superata la soglia del 40% di TFE, il polimero perde le caratteristiche elastomeriche della gomma e assume le caratteristiche di una plastica semirigida.\nPer aumentare ulteriormente la resistenza agli agenti chimici \u00e8 necessario aumentare il contenuto di fluoro del polimero, per cui \u00e8 stato necessario o eliminare il VDF, creando in tal modo i polimeri detti FEP (TFE + HFP), oppure utilizzare un comonomero diverso dal VDF. Tali comonomeri sono:\nVulcanizzazione.\n\u00c8 noto che i polimeri fluorurati hanno scarse propriet\u00e0 meccaniche a causa di interazioni di van der Waals molto deboli. A causa di ci\u00f2, \u00e8 necessario che nel polimero fluorurato sia presente un monomero vulcanizzante o un sito dove \u00e8 possibile introdurre dei composti che blocchino lo scorrimento delle catene polimeriche.\nLa vulcanizzazione delle gomme parzialmente fluorurate pu\u00f2 avvenire con l'aggiunta di diammine o bisfenoli, i quali reagiscono con il fluoro del polimero e provocano la reazione di cross-link. \n CF2-CH2-CF2-CF(CF3)-CH2-CF2- --CaO--&gt; CF2-CH2-CF=C(CF3)-CH2-CF2-&lt;br&gt;CF2-CH2-CF=C(CF2)-CH2-CF2- --bisfenoloAF--&gt; CF2-CH2-CF(O-bisfenolo-altracatena)C(CF3)=CH-CF2- \nAl polimero \u00e8 stato aggiunto un idrogenato ed \u00e8 stato creato un doppio legame sulla catena; questo tipo di gomme non \u00e8 molto resistente agli agenti chimici. \nIl metodo pi\u00f9 moderno per vulcanizzare le gomme fluorurate consiste nell'introdurre, nella fase di polimerizzazione, una piccola quantit\u00e0 di un monomero suscettibile di attacco radicalico. Quando questi siti vengono attivati in presenza di un perossido, si ha la reazione di vulcanizzazione.\nCondensando tre gruppi polimerici si ottiene pi\u00f9 o meno una molecola simile al TAIC di cui sopra ma senza parti idrogenate. Tuttavia, la reazione \u00e8 lenta e necessita di un catalizzatore.\nLa reazione \u00e8 di tipo radicalico ma avviene solo sui terminali iodurati della catena del polimero HFP-TFE-PMVE o HFP-TFE-PPVE. Operando con questi reagenti, si ha un polimero ad elevata resistenza chimica ma con una scarsa resistenza meccanica. Allo scopo di ripristinare la resistenza meccanica si deve aggiungere Perfluoro-Br-MetilVinilEtere nella fase di polimerizzazione.\nSi conduce una pre-reticolazione nella fase di polimerizzazione (solo con polimeri HFP-TFE-PMVE HFP-TFE-PPVE).\nQuindi il prepolimero ha formula:\nI-Rf-CH2-CH(-Rf-I)-(CF2)n-CH(-Rf-I)-CH2-Rf-I\nIl quale va vulcanizzato mediante perossidi. In questo modo si ottiene un polimero altamente reticolato ad alta resistenza chimica e meccanica."}
{"id": "1310835", "revid": "599013", "url": "https://it.wikipedia.org/wiki?curid=1310835", "title": "Fkm", "text": ""}
{"id": "1310837", "revid": "1305772", "url": "https://it.wikipedia.org/wiki?curid=1310837", "title": "AT-AT", "text": "L'AT-AT (\"All Terrain Armored Transport\", letteralmente \"Trasporto corazzato per ogni terreno\"), chiamato anche \"camminatore\", \"quattropode\" o con il termine inglese \"imperial walker\", \u00e8 un veicolo immaginario presente nella saga di \"Guerre stellari\". Si tratta di un'arma pesante d'assalto appartenente all'Impero. \u00c8 il modello avanzato degli AT-TE\nCompare per la prima volta in \"Star Wars: Episodio V - L'Impero colpisce ancora\" e riappare in \"Star Wars: Episodio VI - Il ritorno dello Jedi\" e in diversi videogiochi e fumetti basati sulla saga.\nDescrizione.\nCaratteristiche.\nI camminatori sono progettati per gli assalti di superficie su ogni tipo di ambiente: dal deserto alle pianure ghiacciate (ne sono state costruite anche versioni acquatiche). Nonostante le devastanti armi incorporate, \u00e8 grazie alle sue enormi \"zampe\", con le quali schiaccia tutto quello che si trova sul proprio cammino, che \u00e8 diventato famoso per la sua efficacia in campo. Sono relativamente lenti, e questo li pu\u00f2 rendere piuttosto vulnerabili ad imboscate ed attacchi a sorpresa, anche se la loro corazza \u00e8 praticamente indistruttibile\nUn AT-AT comandato da piloti esperti, comunque, pu\u00f2 mostrare grande flessibilit\u00e0 che, combinata con una buona potenza di fuoco, lo rende quasi invincibile ad ogni attacco nemico.\nStoria.\nQuando l'agente Kallus attacc\u00f2 i ribelli sul pianeta Seelos utilizz\u00f2 tre AT-AT contro l'AT-TE usato dai cloni Rex, Wolffe e Gregor e da Kanan Jarrus, Ezra Bridger, Sabine Wren e Garazeb Orellios. I tre mezzi per\u00f2 furono distrutti dai Ribelli, costringendo Kallus alla fuga (5 BBY).\nNella battaglia di Hoth furono usati per superare gli scudi difensivi dell'Alleanza Ribelle. Le truppe ribelli scoprirono che le loro armi erano incapaci di perforare i mezzi dell'Impero. Lo squadrone di snowspeeders T-47, dopo aver saputo di questa inoffensivit\u00e0, us\u00f2 i cavi montati sul retro per bloccare le gambe di un AT-AT, sgambettandolo e rendendolo inutilizzabile. Avrebbero poi sparato attaccando il punto debole degli AT-AT: il collo, l'unica parte non protetta da scudi anti-laser. Luke Skywalker distrusse un altro camminatore arrampicandosi sulla sua pancia e lanciando una granata all'interno. Un terzo AT-AT (quello del generale Veers) viene perso, ma non distrutto, quando si scontra con il pilota ribelle Hobbie che effettua un attacco suicida schiantandosi contro il mezzo. Nonostante la fuga di tutti i comandanti, la perdita di uomini e materiale ha causato un disastro per l'Alleanza Ribelle regalando all'Impero la prima grande vittoria strategica dopo la distruzione della \"Morte Nera\".\nAlcuni AT-AT furono inviati sulla Luna boscosa di Endor, ma non presero parte al combattimento contro i Ribelli. Tuttavia Luke Skywalker, dopo essersi arreso, venne trasportato in un AT-AT per incontrare Dart Fener.\nI piloti di AT-AT sono estremamente competenti e si sono specializzati nella guida di queste armi mobili di grande potenza. Essi indossano una uniforme grigia, accompagnata a volte da una tuta nera, tipica dei piloti di TIE.\n\u00c8 inoltre possibile che gli AT-AT della battaglia di Hoth siano stati migliorati (o comunque modificati), in quanto i ribelli si stupirono del fatto che i loro blaster fossero inutili contro gli scudi dei camminatori. Un'altra differenza \u00e8 data dal fatto che la velocit\u00e0 massima raggiunta dai camminatori fu di 9\u00a0km/h, mentre quella standard superava i 60. La causa di questo rallentamento sembr\u00f2 essere data dall'eccessivo carico di armi e soldati che trasportavano. L'ultima causa sarebbe quella ambientale, in quanto prima della battaglia c'era stata una forte nevicata che aveva lasciato della neve fresca, che faceva sprofondare gli AT-AT nel terreno.\nDietro le quinte.\nI camminatori, apparsi per la prima volta in \"Star Wars: Episodio V - L'Impero colpisce ancora\", sono stati realizzati con un intricato sistema di animazione a passo uno, detto stop-motion. Con questo procedimento, un dettagliato modello (che variava, a seconda delle scene, da 6 a 50 centimetri d'altezza) in scala dei camminatori veniva filmato un fotogramma alla volta, modificando leggermente il modellino, ad ogni fotografia. Quando poi la pellicola veniva impressa e proiettata, sembrava che gli AT-AT si muovessero da soli. Uno svantaggio di questa tecnica era quello che i movimenti, oltre a essere sconnessi, non erano fluidi, in quanto veniva fotografata un'immagine ferma. Il fatto che il camminatore non fosse un essere vivente, ma una macchina, rese comunque accettabile e plausibile il risultato finale. I tecnici degli effetti speciali studiarono a lungo i movimenti degli elefanti, che poi applicarono ai camminatori.\nInizialmente i modellini sarebbero dovuti essere aggiunti ad uno sfondo reale, girato in Norvegia, ma i risultati del \"compositing\" furono insoddisfacenti. Si decise allora di girare le scene con uno sfondo dipinto, nonostante i dubbi sulla plausibilit\u00e0 dello stesso. Mike Pangrazio, giovane artista che lavorava per la ILM all'epoca, convinse i supervisori, grazie a degli sfondi estremamente realistici di paesaggi innevati.\nControversia.\nNella met\u00e0 degli anni ottanta, l'artista e pittrice Lee Seiler fece causa alla Lucasfilm, accusando la casa di produzione di plagio, in quanto il design degli AT-AT era molto simile a quello \"Garthian Walker\", mezzi meccanici che aveva disegnato alla fine del 1977.\nSeiler perse la causa in quanto non aveva portato prove materiali e anche perch\u00e9 registr\u00f2 il nome \"Garthian Walker\" soltanto nel 1981, un anno dopo l'uscita al cinema di \"Star Wars: Episodio V - L'Impero colpisce ancora\""}
{"id": "1310838", "revid": "158310", "url": "https://it.wikipedia.org/wiki?curid=1310838", "title": "FFKM", "text": ""}
{"id": "1310840", "revid": "1894831", "url": "https://it.wikipedia.org/wiki?curid=1310840", "title": "Coefficiente di flusso di una valvola", "text": "Il coefficiente di flusso o fattore di portata (flow coefficient), \u00e8 un parametro di resistenza idraulica, indicato nella norma europea con Kv, e nella normativa americana Cv. Nella normativa europea \u00e8 riferita ad acqua alla temperatura compresa fra 5 e 30\u00a0\u00b0C (di norma 15-16\u00a0\u00b0C), in quella americana ad acqua a 60 \u00b0F. Viene impiegata in particolare per ogni tipo di valvola, ma teoricamente \u00e8 riferibile anche ad altri componenti idraulici e a sezioni di condotte.\nIntroduzione.\nIl valore del coefficiente di flusso lega la portata volumetrica Q attraverso la relativa perdita di carico localizzata \u0394p utilizzando la seguente formula:\nche deriva semplicemente dalla legge di attrito viscoso:\nin cui f \u00e8 il numero di Fanning. In effetti siccome la portata volumetrica \u00e8 semplicemente il prodotto della velocit\u00e0 media di efflusso per la sezione del condotto valvola:\ninvertendo ora l'equazione per ricavare la portata volumetrica:\nsiccome per il coefficiente di flusso la densit\u00e0 \u00e8 fissata pari a quella dell'acqua, esso risulta infine proporzionale dalla sezione del condotto della valvola, all'inverso della radice del numero di Fanning medio nella sezione:\nParametri influenti.\nCome si \u00e8 visto il coefficiente di flusso \u00e8 proporzionale alla sezione del condotto della valvola, all'inverso della radice del numero di Fanning medio nella sezione.\nPerci\u00f2, il coefficiente di flusso nominale dipende essenzialmente da:\nIl valore del coefficiente di flusso effettivo dipende da quello nominale e da:\nIl valore nominale viene indicato dal produttore il quale fornisce nella scheda tecnica del prodotto la caratteristica di regolazione ovvero l'andamento del fattore con diametro nominale ed apertura, solitamente in forma grafica (in ascissa la corsa dello stelo o la rotazione della sfera, in ordinata il coefficiente di flusso).\nL'otturatore di una valvola \u00e8 sempre assialsimmetrico. A seconda della forma della sezione sul piano radiale-assiale, la caratteristica pu\u00f2 essere resa concava, lineare o convessa:\nIl coefficiente per una valvola di regolazione solitamente varia meno nei dintorni dell'apertura totale che e si mantiene tale fino a circa il 70% della chiusura oltre il quale diventa molto ripida.\nAd esempio, le operazioni di chiusura di una valvola di intercettazione, come la saracinesca o la valvola a farfalla, devono essere effettuate pi\u00f9 lentamente nel tratto finale, al fine di ridurre i valori \u0394p e di conseguenza di \u0394Q, che potrebbero aggravare il colpo d'ariete in chiusura.\nConseguentemente, nel caso di apertura della valvola, bisogna stare attenti, invece, al tratto iniziale.\nPer tale motivo gli organi di manovra delle valvole sono dotati di demoltiplicatore.\nCv e Kv.\nLa normativa europea misura la portata volumetrica in m\u00b3/ora, e la pressione in bar, quindi il coefficiente di flusso Kv viene misurato in formula_6 bar-1/2m3, mentre la normativa americana misura la portata volumetrica in GPM (galloni al minuto) , e la pressione in psi, quindi il coefficiente di flusso risulta espresso in 1 psi-1/2GPM. Nei paesi anglosassoni si fa riferimento al \"flow coefficient\" indicato normalmente con la sigla Cv che corrisponde a una portata di acqua, espressa in GPM (Galloni statunitensi al minuto), alla temperatura di 60 \u00b0F che corrisponde ad una perdita di carico statica di 1 psi.\nI due coefficienti sono correlati dalla seguente relazione:"}
{"id": "1310844", "revid": "287204", "url": "https://it.wikipedia.org/wiki?curid=1310844", "title": "Vicenza Calcio 2006-2007", "text": "Questa voce raccoglie le informazioni riguardanti il Vicenza Calcio nelle competizioni ufficiali della stagione 2006-2007.\nStagione.\nNella stagione 2006-2007 il Vicenza disputa il 29\u00ba campionato di Serie B della sua storia.\nMaglie e sponsor.\nSponsor ufficiale: Acqua Recoaro\nSponsor tecnico: A-Line"}
{"id": "1310845", "revid": "2108263", "url": "https://it.wikipedia.org/wiki?curid=1310845", "title": "Corona del Regno di Polonia", "text": "La Corona del Regno di Polonia, o in modo informale Corona (in polacco: \"Korona\") \u00e8 il nome arcaico, utilizzato ai tempi del Regno di Polonia e fino alla fine della Confederazione polacco-lituana nel 1795, del territorio sotto amministrazione diretta polacca, in modo da distinguerlo dai territori federati del Granducato di Lituania o dai territori vassalli come il Ducato di Prussia o il Ducato di Curlandia, che avevano diversi livelli di autonomia.\nPrima dell'Unione di Lublino del 1569, i territori della Corona erano i territori della Polonia, abitati dai polacchi e sotto amministrazione polacca. Dopo l'Unione di Lublino, tuttavia, gran parte dell'attuale Ucraina (che aveva una scarsissima popolazione polacca), che era stata fino ad allora controllata dalla Lituania, pass\u00f2 sotto amministrazione polacca, divenendo uno dei territori della Corona.\nUno dei modi con cui venivano definiti i polacchi all'epoca era \"koroniarz\" (plurale: \"koroniarze\"), derivato dal termine \"Korona\".\nVoivodati della Corona.\nLa Corona era divisa in due province: la Piccola Polonia (in polacco: Ma\u0142opolska) e la Grande Polonia (Wielkopolska) che erano ulteriormente divise in unit\u00e0 amministrative dette voivodati."}
{"id": "1310853", "revid": "438678", "url": "https://it.wikipedia.org/wiki?curid=1310853", "title": "L'ultimo treno da Vienna", "text": "L'ultimo treno da Vienna (\"Miracle of the White Stallions\") \u00e8 un film del 1963 diretto da Arthur Hiller.\nProdotto dalla Walt Disney Productions, narra le vicende realmente accadute verso la fine della seconda guerra mondiale, che hanno consentito di salvare i cavalli di razza lipizzana della Scuola di Equitazione Spagnola di Vienna.\nTrama.\nVienna, primavera 1945. La citt\u00e0 \u00e8 sotto il bombardamento delle truppe \"Alleate\" in avvicinamento. Il direttore della \"Scuola di Equitazione Spagnola\", il Colonnello Alois Podhajsky \u00e8 preoccupato per la sorte degli stalloni Lipizzani. Contravvenendo alle disposizioni dei superiori nazisti, riesce a portare i cavalli in zona sicura: il castello di Sankt Martin im M\u00fchlkreis, in Alta Austria. All'arrivo degli Americani, organizza una esibizione equestre per fare conoscere le qualit\u00e0 dei Lipizzani al generale Patton.\nChiede protezione per i propri stalloni e chiede di recuperare la mandria di cavalle e puledri, che si trova a Hostau, in Cecoslovacchia, territorio che sar\u00e0 presto occupato dalle truppe sovietiche. Il generale Patton, avendo compreso il pericolo incombente per i cavalli, invia una colonna di carri armati per recuperarli e scortarli in territorio sicuro.\nLa razza Lipizzana \u00e8 cos\u00ec salva, e pu\u00f2 continuare produrre gli stalloni per la Scuola di Equitazione Spagnola di Vienna."}
{"id": "1310860", "revid": "71433", "url": "https://it.wikipedia.org/wiki?curid=1310860", "title": "Il Tocco del Male", "text": ""}
{"id": "1310862", "revid": "1632387", "url": "https://it.wikipedia.org/wiki?curid=1310862", "title": "Parco nazionale della Vanoise", "text": "Il parco nazionale della Vanoise \u00e8 il primo parco nazionale francese, situato nel dipartimento della Savoia nelle Alpi della Vanoise e del Grand Arc delle Alpi Graie, delimitato dalle valli dell'Is\u00e8re (detta Tarantasia) a nord, dalla valle dell'Arc (detta Moriana) a sud, mentre ad est \u00e8 collegato col Parco nazionale del Gran Paradiso italiano.\nDal 1976 \u00e8 insignito del Diploma europeo delle aree protette. Insieme al Parco Naturale Regionale di Chartreuse e al Parco Naturale Regionale dell'Alto Giura ne fa una riserva grande quanto il Parco Nazionale di Yellowstone degli Stati Uniti d'America e l'area protetta pi\u00f9 grande d'Europa, rappresentando uno degli ultimi ecosistemi d'Europa in cui i grandi carnivori possono vivere.\nStoria.\nIl parco nazionale della Vanoise \u00e8 stato il primo parco nazionale creato in Francia nel 1963. Il motivo principale della sua creazione \u00e8 stata l'estinzione dello stambecco nel massiccio della Vanoise. Questo mammifero dalle lunghe corna ricurve \u00e8 stato sterminato dopo l'apparizione delle armi da fuoco. Nel vicino massiccio del Gran Paradiso, in Italia, ne restavano ancora un centinaio di esemplari nel 1823 quando ne fu proibita la caccia. \nNel 1922 fu istituito il Parco nazionale del Gran Paradiso. Nella Vanoise \u00e8 stata creata una riserva naturale nel 1943 per l'impulso del Club Alpino Francese. Dopo numerose incertezze a proposito delle dimensioni e delle priorit\u00e0 date alla natura ed agli uomini, nel 1963 \u00e8 stato creato il primo parco nazionale francese. Esso copre un grande territorio dove tutto \u00e8 tutelato: fauna, flora e mondo minerale.\nInsieme al Parco nazionale del Gran Paradiso ne fa la riserva pi\u00f9 grande d'Europa.\nGeografia.\nIl parco della Vanoise \u00e8 costituito da alte montagne (107 vette superano i 3.000 metri) e da larghe vallate con facili accessi ai vari colli di comunicazione. Il parco \u00e8 molto apprezzato per le escursioni specialmente ai ghiacciai ed ai laghi alpini. All'interno del parco si trova una flora alpina molto varia con circa 2000 diverse specie di piante come: soldanella, anemone, rododendro, astro, stella alpina, azalea, androsace, genep\u00ec, giglio martagone e varie sassifraghe.\nOrografia.\nLa vetta culmine del parco \u00e8 la Grande Casse (3.855 m). Le altre vette pi\u00f9 significative sono:\nComuni.\nIl parco interessa il territorio di 29 comuni situati nella Tarantasia e nella Moriana: Aussois, Avrieux, Bellentre, Bessans, Bonneval-sur-Arc, Bourg-Saint-Maurice, Bozel, Bramans, Champagny-en-Vanoise, Landry, Lanslebourg-Mont-Cenis, Lanslevillard, Les Allues, Modane, Montvalezan, Peisey-Nancroix, Planay, Pralognan-la-Vanoise, Saint-Andr\u00e9, Saint-Bon-Tarentaise, Saint-Martin-de-Belleville, Sainte-Foy-Tarentaise, S\u00e9ez, Solli\u00e8res-Sardi\u00e8res, Termignon, Tignes, Val-d'Is\u00e8re, Villarodin-Bourget e Villaroger.\nAmbiente.\nFauna.\nI principali mammiferi presenti nel parco sono:"}
{"id": "1310870", "revid": "798702", "url": "https://it.wikipedia.org/wiki?curid=1310870", "title": "Sorvegliato speciale", "text": "Sorvegliato speciale (\"Lock Up\") \u00e8 un film del 1989 diretto da John Flynn, con Sylvester Stallone.\nTrama.\nFrank Leone \u00e8 un abile meccanico e giocatore dilettante di football americano, in licenza dalla detenzione.\nNel carcere di minima sicurezza di Northwood egli \u00e8 un detenuto modello, benvoluto da guardie e compagni. Leone era stato arrestato per aver vendicato un'ingiustizia avvenuta nel suo quartiere, i cui colpevoli erano rimasti impuniti, mentre il suo amico di infanzia \u00e8 stato ricoverato in ospedale. La prigione in cui lo stesso Frank si trova \u00e8 gestita dal guardiano Drumgoole, uomo dal pugno di ferro e dal pessimo carattere.\nQuando le condizioni di salute del suo amico peggiorano, Frank chiede un permesso di uscita per poterlo salutare un'ultima volta, ma Drumgoole glielo nega; Leone tenta una fuga, ma viene scoperto e riacciuffato. La stampa mette Drumgoole in cattiva luce come uno spietato carceriere, e viene mandato a dirigere il penitenziario di Gateway, durissimo reparto di massima sicurezza.\nIl direttore riesce a far trasferire Frank proprio a Gateway, a soli sei mesi di pena residui e nonostante la diversit\u00e0 del trattamento carcerario. Per vendicarsi, Drumgoole tenta di rendere il soggiorno di Leone un vero e proprio inferno, coalizzando contro sia alcune delle sue guardie che alcuni detenuti, tra cui l'ergastolano Chink Weber e la sua gang nazista; ciononostante, Frank riesce a farsi una combriccola di amici detenuti presenti nel penitenziario, tra cui un uomo ossessionato dai piani di fuga \"Dallas\", il gigantesco \"Eclisse\" che lavora come carrozziere nel garage del penitenziario, e il giovane \"Prima base\". A questi uomini Frank racconta la vicenda che ha portato al suo arresto.\nWeber si rivela estremamente aggressivo e gli intima la consegna della collana portafortuna regalatagli dalla fidanzata, tentando perfino di accoltellarlo prima dell'intervento dei secondini, mentre il giorno dopo lo sfida ad un match di football; Drumgoole attende la reazione di Leone per poterlo condannare all'ergastolo. Weber gioca in modo molto scorretto con Frank, prendendolo anche a pugni; l'arrivo di Eclisse aiuta Leone a far vincere la partita. Weber non accetta la sconfitta e travolge Frank, per poi strappare dal collo del rivale la collana portafortuna di Melissa.\nIl giorno dopo Leone va a trovare Dallas, Eclisse e Prima Base e insieme a loro rimette in funzione una vecchia Ford Mustang del 1965 rimasta in disuso per molto tempo e a cui Eclisse era affezionato. Drumgoole ne ordina subito la demolizione da parte di Weber e dei suoi compagni, il tutto sotto lo sguardo impotente di Frank che riceve ulteriori provocazioni da Weber.\nDrumgoole tuttavia non si ritiene vendicato ed incarica Weber e i suoi compagni di uccidere Prima Base nella palestra, con un pesantissimo bilanciere. Avvisato da alcuni detenuti, Frank esce nel cortile e scatena un furibondo pestaggio contro Weber e i suoi compagni, nel quale esce vincitore e risparmiandogli la vita per evitare una condanna per omicidio, ma successivamente viene accoltellato alle spalle.\nRicoverato nell'ambulatorio del carcere, Frank riceve visita da un carcerato pagato da Drumgoole per stuprare e uccidere Melissa quella stessa notte; Leone tenta nuovamente la fuga con l'aiuto di Dallas, ma l'uomo \u00e8 in combutta con Drumgoole e lo fa cadere in trappola. Dallas non viene ricompensato e, pentitosi per il tradimento, sacrifica la propria vita per salvare Leone dall'arresto coatto.\nIl capitano Meissner e le guardie di Gateway trovano Drumgoole messo alle strette sulla sedia elettrica: Leone lo ha immobilizzato ed ora minaccia di ucciderlo. Terrorizzato, Drumgoole confessa davanti a Meissner di essere stato responsabile dell'omicidio di Prima Base, coinvolto negli atti di bossing verso Leone, finendo arrestato da Meissner. Meissner promette a Frank che sconter\u00e0 quella che era la sua punizione originaria.\nProduzione.\nIl film \u00e8 stato prodotto dalla collaborazione tra White Eagle, Carolco Pictures, e Gordon Company. Gli effetti speciali sono stati creati dalla Introvision International. Il catering \u00e8 stato organizzato dalla Cinema Variety Catering, mentre la Mercer Titles &amp; Optical Effects Ltd. ha fornito il titolo. Le riprese del film sono durate circa tre mesi, dal 6 febbraio al 20 maggio 1989.\nIl budget per la realizzazione della pellicola \u00e8 stato di circa 24 milioni di dollari. Sono due le colonne sonore del film: \"Vehicle\", scritta da Jim Peterik e cantata dai The Ides of March, ed \"Ever Since The World Began\", scritta ancora da Jim Peterik con Frankie Sullivan, e cantata da Jimi Jamison.\nLa sceneggiatura fu scritta mentre si girava il film.\nColonna sonora.\nLa colonna sonora \u00e8 stata composta ed eseguita da Bill Conti e pubblicata solo il 25 gennaio 2005 da \"Intrada Records\" in un'edizione limitata a 1200 copie, costituita da 18 tracce (circa 57 minuti di musica) e denominata \"Intrada Special Collection Volume 18\".\nTagline.\nLe tagline del film sono quattro, le seguenti:\nDistribuzione.\nIl film \u00e8 stato distribuito negli Stati Uniti d'America il 4 agosto 1989 dalla TriStar Pictures; in Taiwan il 19 agosto; in Francia il 30 agosto con il nome \"Haute s\u00e9curit\u00e9\"; nei Paesi Bassi l'8 settembre; in Spagna il 15 settembre come \"Encerrado\"; in Brasile il 22 settembre come \"Condena\u00e7\u00e3o Brutal\"; a Davao il 23 settembre dalla Solar Films; in Australia il 26 ottobre; in Portogallo il 27 ottobre come \"Prisioneiro\"; in Danimarca il 3 novembre come \"Bag l\u00e5s og sl\u00e5\"; presentato al London Film Festival il 10 novembre; in Norvegia il 29 novembre dalla Syncron Film; in Ungheria il 30 novembre come \"A bossz\u00fa b\u00f6rt\u00f6n\u00e9ben\"; in Giappone e in Corea del Sud il 9 dicembre; in Svezia il 15 dicembre dalla Svensk Filmindustri (SF); in Italia il 22 dicembre; in Uruguay il 1\u00ba gennaio 1990 come \"Condena brutal\"; in Germania Ovest l'11 gennaio come \"Lock Up - \u00dcberleben ist alles\" dalla Scotia International Filmverleih; in Regno Unito il 2 febbraio; in Irlanda il 20 aprile; in Finlandia il 1\u00ba giugno come \"Kahleissa\" dalla Finnkino; in Cecoslovacchia il 1\u00ba aprile 1991 come \"Krimin\u00e1l\". Il 27 agosto 2001 \u00e8 uscito in Italia il DVD del film, distribuito da Universal Pictures, mentre il Blu-ray Disc \u00e8 stato distribuito a partire dal 27 ottobre 2010 sempre dalla stessa casa di distribuzione.\nCensura.\nIl film, a seconda del paese di proiezione, ha avuto una censura pi\u00f9 o meno \"severa\": in Australia \u00e8 stato originariamente sconsigliato ai minori di 15 anni, per poi essere nel 2010 vietato ai minori di 15 anni non accompagnati da un adulto; in Brasile \u00e8 stato censurato ai minori di anni 16; in Canada ai minori di 18, tranne nel Qu\u00e9bec, dove \u00e8 stato vietato ai minori di 13 anni; in Danimarca ai minori di 15; in Finlandia 18 nella versione integrale, 16 in quella censurata; in Francia ai minori di 12; in Islanda ai minori di 16; in Italia \u00e8 stato classificato con la lettera \"T\", ovvero che la visione \u00e8 adatta a tutti; nei Paesi Bassi ai minori di 12; in Norvegia originariamente ai minori di 18, poi ai minori di anni 15; 12 in Portogallo; a Singapore ai minori di 16; in Corea del Sud ai minori di 12 nei cinema e 18 nella versione in VHS e DVD; in Spagna ai minori di 18 anni; in Svezia ai minori di 15; in Regno Unito ai minori di 18; in Germania Ovest ai minori di 16 nella versione censurata, 18 in quella integrale. Negli Stati Uniti d'America il film \u00e8 stato invece classificato dalla Motion Picture Association of America (MPAA) \"R\" (restricted), ovvero vietato ai minori di 17 anni non accompagnati dai genitori.\nAccoglienza.\nNel solo primo week-end di apertura in patria, il film ha guadagnato 6.025.520 di dollari. In tutto ha incassato 22.099.847 di dollari negli USA e 4.671.947 corone in Svezia.\nCritica.\nIl film ha avuto delle recensioni contrastanti: su IMDb ottiene un punteggio di 6,5/10, su MYmovies.it 2,78/5, su FilmTV 6/10, su Comingsoon.it 3,6/5, su Movieplayer.it 2,7/5.\n\"Tecnicamente il lavoro \u00e8 abbastanza valido. Stallone \u00e8 il mattatore della vicenda: ma migliori risultano Sutherland e John Amos.\"\n\"Un drammone che, nonostante la buona confezione, si rivela in fretta la fiera del dej\u00e0 vu: il protagonista buono \u00e8 il prevedibile Stallone; Sutherland si gioca ancora una volta il suo personaggio perfido su toni un po' monotoni.\"\n\"Il filone carcerario, che il cinema americano frequenta da decenni, ha gi\u00e0 detto tutto il possibile. Non \u00e8 con questa iniezione di violenza che pu\u00f2 sperare rinnovarsi. Senza dubbio il peggior film di John Flynn.\""}
{"id": "1310873", "revid": "1342115", "url": "https://it.wikipedia.org/wiki?curid=1310873", "title": "Cosentini", "text": "Cosentini, aggettivo riferito agli abitanti e alle cose di Cosenza e provincia"}
{"id": "1310875", "revid": "149587", "url": "https://it.wikipedia.org/wiki?curid=1310875", "title": "Maria Vergine (Santa Venerina)", "text": ""}
{"id": "1310876", "revid": "729019", "url": "https://it.wikipedia.org/wiki?curid=1310876", "title": "Aeroscalo", "text": "In architettura, in urbanistica ed in aeronautica, un aeroscalo \u00e8 una infrastruttura attrezzata per il decollo e l'atterraggio di Dirigibili detti anche aeronavi.\nL'aeroscalo era un particolare tipo di aeroporto, costituito da una pista di atterraggio e di decollo per dirigibili. Era generalmente dotato da un pilone di aggancio e di ancoraggio a cui il dirigibile attraccava; lo stesso serviva anche per i rifornimenti di acqua, gas e carburante. Gli aeroscali pi\u00f9 importanti erano dotati anche di uno o pi\u00f9 hangar per il ricovero delle aeronavi. Furono progettati anche aeroscali galleggianti, utilizzati durante la Prima guerra mondiale. Gli aeroscali in Italia persero di importanza verso la fine degli anni '20 dopo il declassamento del dirigibile come mezzo militare e di trasporto e generalmente furono trasformati in aeroporti oppure dismessi.\nPochi sanno che il piano ospitante l'osservatorio dell'Empire State Building di New York aveva inizialmente come compito proprio quello di aeroscalo per dirigibili intercontinentali, ma dopo qualche tentativo di attracco l'idea si rivel\u00f2 essere del tutto impraticabile."}
{"id": "1310877", "revid": "767487", "url": "https://it.wikipedia.org/wiki?curid=1310877", "title": "Stereospecificit\u00e0", "text": "La stereospecificit\u00e0 in chimica \u00e8 la propriet\u00e0 di una stessa reazione chimica di generare stereoisomeri diversi partendo da stereoisomeri diversi, o di prediligere come reagente un ben determinato stereoisomero. Si differenzia dalla stereoselettivit\u00e0 la quale si ha invece quando, indifferentemente dall'isomero di partenza, la reazione predilige sempre la maggiore produzione di un dato stereoisomero.\nQuesti due concetti estendono la loro notevole importanza all'ambito della biochimica e della sintesi industriale: si pensi ad esempio alla serie di reazioni implicate nelle vie metaboliche e alla messa a punto di catalizzatori in ambito industriale che permettano di ottenere prodotti caratterizzati da una specifica stereochimica (come i polimeri isotattici). Inoltre \u00e8 necessario ricordare che stereoisomeri differenti hanno propriet\u00e0 farmacologiche diverse, addirittura talvolta un isomero pu\u00f2 risultare tossico o inefficace.\nDefinizione IUPAC.\n stereospecificity (stereospecific):\n stereospecificit\u00e0 (stereospecifico):"}
{"id": "1310880", "revid": "451735", "url": "https://it.wikipedia.org/wiki?curid=1310880", "title": "Centro Sportivo Borgomanero", "text": "Il Centro Sportivo Borgomanero \u00e8 stata una societ\u00e0 di pallacanestro di Borgomanero (provincia di Novara).\nStoria.\nViene fondato nel 1972 a Borgomanero dai giocatori Claudio Maioni e Roberto Fornara con il nome di Centro Sportivo Borgomanero. Aderisce successivamente Mario Carnelli, che ne diviene presidente, carica che ricopre fino al 2000. La maggior parte dei giocatori e dei dirigenti proviene in questa fase iniziale dalla provincia di Varese. Il ruolo di allenatore-giocatore \u00e8 affidato a Milvio Cara, che negli anni a venire ricopr\u00ec poi il ruolo di general manager.\nLa societ\u00e0 viene sponsorizzata dalla Albertinazzi Mobili e si iscrive al campionato di prima divisione, perdendo agli spareggi la possibilit\u00e0 di salire subito in Promozione. L'ascesa nella categoria superiore avviene per\u00f2 comunque grazie ad un ripescaggio. L'estate successiva si aggrega al gruppo di giocatori Alberto Aulari. Il C.S. Borgomanero per\u00f2 retrocede immediatamente in Prima Divisione e questo risultato sportivo spinge la dirigenza a puntare tutto sul vivaio giovanile che si andava formando.\nNel 1975 la societ\u00e0 risale in Promozione, la squadra viene rinforzata da giocatori che per il Borgomanero diverranno storici; inoltre sono avviati i primi corsi di minibasket, talvolta tenuti da giocatori della prima squadra. Nel 1976 il C.S. Borgomanero Basket Club cambia maglia, divenendo arancione in onore dello sponsor Univer Italiana. L'obiettivo della promozione in serie D viene pi\u00f9 volte mancato per una manciata di punti, fino ad essere raggiunto, sotto la guida di Vittorino Luparia, nel 1980, anno in cui lo sponsor \u00e8 Fiat Ritmo.\nAl ritorno dell'Univer (1981) corrisponde un nuovo cambio di maglia, adottando il bianco-azzurro. La squadra fallisce l'accesso alla poule promozione e si salva solo allo spareggio contro Aosta. La promozione in C2 arriva nel 1983 dopo lo spareggio con la Ghemmese, retrocedendo per\u00f2 in D gi\u00e0 l'anno successivo. L'allenatore Milvio Cara si dimette e assume il ruolo di direttore sportivo, mentre viene ingaggiato come giocatore Primo Saporiti, oggi massaggiatore sociale. Nel 1984 la squadra fallisce la salita in C2 allo spareggio con il San Paolo Torino; la promozione in C avverr\u00e0 solo 4 anni dopo, colta con il secondo posto del 1988. Il girone di serie C emiliano-lombardo si rivela molto ostico per l'Univer, che si salva solo allo spareggio contro Mariano Comense. L'anno successivo la squadra \u00e8 inserita nel girone piemontese-ligure-toscano, dove coglie un onorevole quarto posto.\nSeguono anni di transizione, fino al 1994, quando la Cimberio diventa lo sponsor societario. Alla prima stagione i play-off per la promozione sono mancati di un soffio, ma l'anno successivo, grazie ad un relativamente grosso impiego di capitali, sono ingaggiati giocatori esperti che rinforzano notevolmente la squadra. Nel primo turno play-off viene sconfitta Alba, ma in finale Borgomanero \u00e8 sconfitto in casa per mano della Celeres Pavia. L'accesso in B2 viene comunque raggiunto con l'acquisizione dei diritti dall'Aurora Desio.\nLa prima stagione nella categoria superiore si conclude con un secondo posto dietro Pavia, ma nel 1998 Borgomanero vince il girone guadagnandosi l'accesso diretto in B1. La palestra in cui si disputano le partite non \u00e8 omologata per la B1 e cos\u00ec viene deciso il trasferimento del campo di gioco sul parquet di Novara. La Cimberio conquista subito i play-off promozione, ma viene strapazzata da Vicenza per 2-0. Segue una stagione molto difficile, con Dodo Rusconi che subentra in panchina a met\u00e0 stagione; la salvezza arriva grazie ad un canestro di Andrea Conti a tre secondi dalla fine della gara tre spareggio contro la Falco Pesaro, seconda squadra cittadina del capoluogo adriatico.\nNell'estate 2000 sono impiegati nuovi capitali per migliorare la rosa e la squadra si piazza al quarto posto, garantendosi l'accesso ai play-off. Dopo la vittoria 2-0 sulla Fulgor Forl\u00ec la truppa di coach Stefano Michelini ottiene il successo anche nelle finali playoff grazie al 2-1 nella serie su Ferrara, risultato che vale la promozione in Legadue.\nLa prima stagione nella seconda serie nazionale, ovvero l'annata 2001-02, fu disputata ancora come C.S. Borgomanero (con sponsor Cimberio). La squadra biancazzurra, affidata a Federico Danna, \u00e8 trascinata da Horace Jenkins che chiuder\u00e0 come miglior realizzatore del campionato grazie alla media di 30,4 punti a partita messi a segno in regular season. La Cimberio si piazza al quarto posto qualificandosi quindi per i playoff, ma contro Scafati esce ai quarti di finale, penalizzata dalla partenza di Damon Thornton e dall'incidente stradale occorso a Marc Salyers.\nNell'estate 2002 la sede del club viene ufficialmente trasferita da Borgomanero a Novara, assumendo denominazione \"Aironi Basket Novara\". Questo cambiamento segn\u00f2 di fatto la fine della societ\u00e0 Centro Sportivo Borgomanero, con la nuova formazione novarese che rimase in Legadue fino al 2008.\nA Borgomanero per alcuni anni \u00e8 stata attiva la PGS Don Bosco, squadra che in una decina di anni, partendo dalla Promozione, \u00e8 risalita tra le categorie raggiungendo la Serie B2 con la storica promozione del 2003, con allenatore il gi\u00e0 noto Giorgio Lazzarini, artefice anche del salto di categoria precedente, dalla C2 alla C1, nel 2002. Nel 2007 la PGS Don Bosco si \u00e8 in pratica trasferita a Castelletto Ticino rilevando il titolo di B1 degli Aironi e lanciando in collaborazione con l'amministrazione comunale ticinese il progetto Pallacanestro Lago Maggiore.\nIn riva all'Agogna \u00e8 rimasto il Borgomanero Basket Giovane, che partecipa al campionato di Serie C Regionale, dopo il salto di categoria ottenuto nel 2007 in finale con la Pallacanestro Ciri\u00e9. Il Basket Giovane era approdato nella basket city novarese nel 2003, quando alcuni appassionati decisero di rilevare a proprie spese il diritto di Serie D della Veloces Vercelli, cambiandone la denominazione in Borgomanero Basket Giovane, dando subito spazio in prima squadra a tanti ragazzi che, usciti dalle locali giovanili, senza una possibilit\u00e0 di livello regionale sarebbero rimasti in pratica senza sbocco. Di fatto il Basket Giovane si occup\u00f2 anche del settore giovanile come societ\u00e0 satellite di PGS Don Bosco fino al 2007."}
{"id": "1310882", "revid": "161374", "url": "https://it.wikipedia.org/wiki?curid=1310882", "title": "Cimberio Borgomanero", "text": ""}
{"id": "1310890", "revid": "10681161", "url": "https://it.wikipedia.org/wiki?curid=1310890", "title": "Yangqingquan", "text": ""}
{"id": "1310891", "revid": "599013", "url": "https://it.wikipedia.org/wiki?curid=1310891", "title": "Andrea Ranocchia", "text": "Biografia.\nNel dicembre 2016 ha fondato una ONLUS che porta il suo nome, al fine di aiutare le vittime dei contemporanei avvenimenti sismici; nell'estate 2017 l'associazione ha contribuito, con l'ex calciatore Christian Vieri, a stanziare fondi per ripristinare un campo da calcio a Visso, nel maceratese. \u00c8 inoltre tra i testimonial della ONLUS \"Insuperabili\", che si occupa della gestione di scuole calcio volte a garantire la crescita e l'integrazione di ragazzi con disabilit\u00e0.\nNel 2020 lancia il corto animato autobiografico \"Frog Life\", in cui ripercorre i momenti pi\u00f9 significativi della sua carriera.\nCaratteristiche tecniche.\nDifensore centrale, occasionalmente ha giocato anche come terzino. La notevole altezza gli \u00e8 spesso risultata utile per imporsi nel gioco aereo, segnando in questa maniera diversi gol di testa: non a caso, in situazioni di emergenza \u00e8 stato impiegato come centravanti, ruolo peraltro ricoperto durante la sua carriera giovanile.\nConsiderato agli esordi tra i giovani pi\u00f9 promettenti della sua generazione, in questa fase era stato pi\u00f9 volte paragonato a Marco Materazzi per via dello stile di gioco ritenuto affine, sia da vari addetti ai lavori sia dallo stesso Materazzi. Tuttavia, pur facendosi sempre apprezzare per la sua professionalit\u00e0, nel prosieguo di carriera non ha saputo mantenere tali aspettative, incapace di imporsi ad alti livelli soprattutto sul piano caratteriale.\nCarriera.\nClub.\nGli inizi: Arezzo, Bari e Genoa.\nComincia la carriera nel vivaio della squadra della sua citt\u00e0, il , approdando in seguito nel settore giovanile del . Nel 2004 passa alle giovanili dell', club con cui nella stagione 2006-2007, sotto la guida di Antonio Conte, a 18 anni sale in prima squadra debuttando da professionista in Serie B, collezionando 24 presenze e 1 gol. Nonostante la retrocessione della squadra aretina, l'annata seguente rimane ad Arezzo dove gioca titolare in Serie C1.\nNell'estate 2008 viene acquistato in compartecipazione dal , che lo cede in prestito al , in Serie B. In Puglia ritrova come allenatore Conte, il quale lo impiega con continuit\u00e0 nella seconda parte della stagione, in cui Ranocchia contribuisce alla vittoria del campionato con 17 presenze e 1 gol. Nell'estate 2009 il Genoa riscatta il giocatore dalla societ\u00e0 aretina, lasciandolo nuovamente in prestito a Bari per la stagione seguente, stavolta agli ordini di Gian Piero Ventura.\nFa il suo esordio in Serie A il 23 agosto 2009, nella partita che i pugliesi pareggiano 1-1 contro l'. Il successivo 18 ottobre realizza il suo primo gol in massima serie, contribuendo alla vittoria (2-1) sul campo del . Schierato in coppia con l'altrettanto promettente compagno di reparto Leonardo Bonucci, il giovane duo difensivo barese emerge ben presto tra i migliori del campionato: al tempo \u00e8 Ranocchia a destare le maggiori attenzioni, seppur un infortunio riportato al ginocchio nel gennaio 2010 lo costringe a saltare la seconda parte di stagione.\nTerminato il prestito a Bari, nell'estate 2010 il giocatore entra a far parte della rosa genoana per la stagione 2010-2011, sotto la guida dell'allenatore Gian Piero Gasperini. Nella stessa sessione di mercato l'Inter acquista la met\u00e0 del cartellino del difensore, per una cifra intorno ai 6 milioni di euro pi\u00f9 il prestito con diritto di riscatto della compartecipazione di Mattia Destro: Ranocchia resta a Genova per la prima met\u00e0 della stagione 2010-2011, in cui conferma le positive impressioni del tempo.\nInter, prestiti a Sampdoria e Hull City.\nNel gennaio 2011, durante la sessione invernale di mercato, l'Inter esercita il riscatto della compartecipazione acquistando il difensore. Impostosi subito tra i titolari agli occhi del tecnico Leonardo, il successivo 23 febbraio esordisce nelle coppe europee, nella partita persa con il (0-1). A fine stagione conquista il suo primo trofeo, la Coppa Italia, scendendo in campo dal 1' nella vittoriosa finale di Roma contro il (3-1). Confermato prima da Andrea Stramaccioni e poi da Walter Mazzarri, nella prima met\u00e0 degli anni 2010 Ranocchia \u00e8 tra i pochi punti fermi dell\"undici\" milanese: nel precampionato 2014-2015, l'investitura a erede della \"bandiera\" Javier Zanetti quale nuovo capitano interista pare il definitivo preludio a nome di rilievo del calcio italiano per gli anni a venire.\nTuttavia \u00e8 a questo punto che, inaspettatamente, la carriera di Ranocchia prende una piega diametralmente opposta. Al termine di una stagione negativa, in cui non riesce a imporsi come \"leader\" del gruppo nerazzurro, viene svestito della fascia in favore del pi\u00f9 giovane e carismatico Mauro Icardi. Perso nel frattempo anche il posto da titolare oltrech\u00e9 la fiducia del tecnico Roberto Mancini, a met\u00e0 dell'annata 2015-2016 passa in prestito alla con cui rimane sino al termine del campionato.\nRientra all'Inter nell'estate seguente, segnalandosi tuttavia nel successivo semestre solo per alcune prestazioni negative, sicch\u00e9 nel gennaio 2017 passa, nuovamente in prestito, agli inglesi dell'. L'esperienza in Premier League, in larga parte positiva, si chiude per\u00f2 con la retrocessione della squadra, a cui il difensore contribuisce suo malgrado con uno svarione che vale un gol avversario nella decisiva sconfitta col (4-0). Fa quindi ritorno in nerazzurro dove, ormai relegato a panchinaro, agli ordini del tecnico Luciano Spalletti colleziona 11 presenze e 2 gol nel campionato 2017-2018.\nQuella seguente \u00e8 una stagione similmente incolore sul piano personale per il difensore, il quale raggiunge il suo minimo storico quanto a impiego in maglia nerazzurra; per giunta, le poche volte in cui viene mandato in campo da Spalletti, spesso viene dirottato in emergenza a dare manforte all'attacco. Si segnala solo il 21 febbraio 2019 quando sigla il suo primo gol in una competizione internazionale, nella partita di Europa League finita 4-0 in favore dei nerazzurri ai danni del .\nNell'annata 2019-2020 l'arrivo a Milano di Antonio Conte, l'allenatore che l'aveva promosso a inizio carriera nelle esperienze di Arezzo e Bari, fa inizialmente presagire un possibile rilancio per Ranocchia. Tuttavia, pur ritrovando una momentanea titolarit\u00e0 in avvio di campionato, nelle settimane seguenti il difensore non riesce a sovvertire le gerarchie della retroguardia interista, scivolando nuovamente tra le seconde linee; trova modo, nel corso della stagione, di raggiungere le 200 presenze in maglia nerazzurra, traguardo toccato il 20 febbraio 2020 nella sfida di Europa League vinta 2-0 sul campo del . La situazione non cambia nell'annata 2020-2021, in cui ha comunque modo di fregiarsi da comprimario e, assieme al capitano Samir Handanovi\u010d, come parte dello \u00abzoccolo duro\u00bb interista da un decennio a quella parte, del primo scudetto in carriera.\nIl 12 gennaio 2022, pur non giocando, vince il suo terzo trofeo con l'Inter, la Supercoppa italiana, battendo per 2-1 la dopo i tempi supplementari.\nNazionale.\nIl 21 agosto 2007 esordisce con l'Under-21 azzurra, nell'amichevole vinta 2-1 contro la . L'anno seguente, il commissario tecnico Pierluigi Casiraghi lo convoca come riserva per il torneo olimpico di . Il 9 giugno 2009 segna il suo primo gol nell'amichevole con la , terminata per 4-0. Partecipa infine all'Europeo di categoria, sempre nel giugno 2009.\nNel novembre 2010, viene convocato in nazionale maggiore da Cesare Prandelli. Fa il suo debutto in occasione dell'amichevole con la , finita 1-1. Prandelli lo inserisce nelle liste preliminari del e del , senza per\u00f2 confermarlo per le fasi finali. Sotto la successiva gestione tecnica di Antonio Conte viene utilizzato per alcune gare di qualificazione al , che rimangono le ultime della sua esperienza in maglia azzurra.\nControversie.\nNell'agosto 2012, fu citato in tribunale da Micolucci e Masiello (suoi compagni di squadra ai tempi del Bari) riguardo alla vicenda delle partite truccate (risalenti al 2008 e 2009) che vide coinvolta la societ\u00e0 biancorossa. Nel gennaio 2013 il pubblico ministero Ciro Angelillis chiese l'archiviazione per il difensore poich\u00e9 risultato all'oscuro dell'illecito, ottenendola nel giugno successivo.\nStatistiche.\nPresenze e reti nei club.\n\"Statistiche aggiornate al 16 febbraio 2022.\""}
{"id": "1310893", "revid": "1318658", "url": "https://it.wikipedia.org/wiki?curid=1310893", "title": "Facundo Quiroga", "text": ""}
{"id": "1310894", "revid": "767487", "url": "https://it.wikipedia.org/wiki?curid=1310894", "title": "Glory - Uomini di gloria", "text": "Glory - Uomini di gloria (\"Glory\") \u00e8 un film del 1989 diretto da Edward Zwick che tratta della prima unit\u00e0 combattente di volontari formata da afroamericani nell'esercito dell'Unione, durante la guerra di secessione americana.\nIl film \u00e8 ispirato dalle lettere personali del colonnello Robert Gould Shaw, che guid\u00f2 il \"54\u00ba Reggimento Volontari di Fanteria del Massachusetts\" dalla sua formazione dal febbraio 1863 fino all'attacco al forte Wagner nella Carolina del Sud, dove mor\u00ec durante l'assalto nel luglio dello stesso anno.\nTra i riconoscimenti ricevuti, il film ha ricevuto cinque candidature agli Oscar 1990, vincendone tre come \"miglior attore non protagonista\" per Denzel Washington, \"miglior fotografia\" e \"miglior sonoro\".\nTrama.\nIl 17 settembre 1862, durante la guerra di secessione americana, il capitano Robert Gould Shaw rimane lievemente ferito durante la battaglia di Antietam e fa ritorno a casa a Boston per congedo medico. Durante una cerimonia a novembre dello stesso anno, incontra l'abolizionista Frederick Douglass e su richiesta del governatore John Andrew, accetta il compito di addestrare e comandare con il grado di colonnello il primo reggimento con uomini afro-americani dell'Esercito dell'Unione.\nIl reggimento viene intitolato \"54\u00ba Reggimento Volontari di Fanteria del Massachusetts\" e tra i primi volontari si arruola l'afroamericano Thomas Searles, amico di Robert e di Cabot Forbes, ufficiale bianco che prender\u00e0 il grado di maggiore al'interno del gruppo. Formate le compagnie, Thomas si ritrova a condividere la tenda con l'anziano John Rawlins, il dislessico Jupiter Sharts, l'ex schiavo Silas Tripp e un giovane muto addetto al tamburo. Gli uomini vengono informati che a causa del proclama di emancipazione del presidente Lincoln, la confederazione ha dichiarato che tutti i soldati neri dell'unione catturati saranno riportati in schiavit\u00f9 e gli ufficiali bianchi al loro comando fucilati. La mattina dopo nessuno abbandona il gruppo, ma l'addestramento si intensifica e colpisce duramente Thomas, il quale si vede negare la fraternizzazione degli amici Robert e Cabot, poich\u00e9 ufficiali.\nShaw si rivela infatti molto severo per addestrare al meglio i suoi soldati: quando Tripp viene accusato di diserzione, ordina al quartiermastro di frustarlo davanti al reggimento, anche se poi si assicura delle sue condizioni. Questo episodio porta Shaw a confidarsi con l'anziano Rawlins, da cui apprende che gli uomini soffrono la mancanza di equipaggiamento; decide quindi di costringere un subalterno a fornirgli tutto il materiale dovuto, che gli era stato negato con false motivazioni.\nAlla consegna della paga, il colonnello Shaw informa il reggimento che saranno pagati tre dollari in meno rispetto ai bianchi e Tripp aizza il gruppo a rifiutare la paga. Shaw prende in mano la situazione e ordina che di conseguenza anche gli ufficiali bianchi la rifiuteranno in segno di protesta. Questo episodio aumenta la stima dei soldati nel loro colonnello e coincide con la consegna delle uniformi, che porteranno il reggimento a completare l'addestramento e a sfilare con onore davanti al governatore e alla citt\u00e0 di Boston in festa.\nIl 54\u00ba reggimento viene inviato in Sud Carolina sotto il comando del generale Charles Harker, dove scoprono altri reggimenti di colore con funzione di contrabbando, guidati dal colonnello James Montgomery. La permanenza nella zona \u00e8 fortemente negativa fin dalla loro prima uscita, in cui Shaw \u00e8 costretto da Montgomery a dar fuoco a un villaggio, rendendosi complice di saccheggio e distruzione. Dopo aver tentato di sottrarsi a queste operazioni, Shaw riesce a ricattare il generale Harker per spostare il reggimento in battaglia, informandolo di aver gi\u00e0 fatto pressioni sul presidente Lincoln e minacciandolo di divulgare i suoi traffici illeciti.\nIl primo scontro del 54\u00b0 avviene nell'isola di James in Sud Carolina, dove il reggimento respinge gli attacchi confederati e Thomas viene ferito, dopo aver salvato la vita a Tripp. Robert gli \u00e8 accanto ed \u00e8 costretto da Thomas a giurare di non rispedirlo indietro. \nNei successivi scontri il reggimento guadagna il valore e rispetto degli militari bianchi e Shaw si propone al generale George Strong, come prima forza di attacco al Fort Wagner, all'interno della campagna per assicurarsi la citt\u00e0 portuale di Charleston.\nGli ufficiali sono coscienti che spezzare le difese del forte non sar\u00e0 facile; infatti la fortezza era stata precedente attaccata da un reggimento bianco ma senza successo (Prima battaglia di Fort Wagner).\nNella notte prima dell'assalto, gli uomini si preparano alla battaglia con canti, preghiere e incitazioni, nelle quali Tripp confida la perdita della madre e il suo attaccamento al reggimento come sua unica famiglia. La mattina seguente, il 54\u00ba reggimento viene esultato dagli altri militari bianchi e Shaw consegna a un giornalista alcuni effetti personali tra cui delle lettere.\nUna forza composta dal 54th in prima linea, con compagnie bianche di supporto d\u00e0 il via alla Seconda battaglia di Fort Wagner.\nIl reggimento inizia l'avvicinamento al forte, subendo forti perdite per via dell'artiglieria sudista e decidendo di proteggersi dietro le dune di sabbia attendendo il favore dell'oscurit\u00e0. Nella notte, Shaw ordina l'attacco alla struttura ma i tenaci sudisti resistono e infliggono pesanti perdite al nemico; Shaw, nel tentativo di incitare i suoi uomini all'attacco delle mura, viene ucciso. Tripp recupera la bandiera nonostante le sue passate dichiarazioni e carica il gruppo, venendo a sua volta ucciso. Il maggiore Forbes prende il comando e guida gli uomini sul forte, sbaragliandone la prima linea, ma incontra la seconda linea costituita da cannoni, che sparano in direzione di Forbes, Rawlings, Sharts e Thomas.\nLa mattina seguente, nel forte viene issata la bandiera confederata e i soldati dell'unione vengono seppelliti in fosse comuni, con il colonnello Shaw vicino al corpo di Tripp. In un testo finale, viene comunicato che il forte Wagner non fu mai espugnato, ma che il coraggio dimostrato dal 54\u00ba reggimento ha portato il presidente Lincoln ad aprire l'esercito ai soldati di colore, considerandolo un punto di svolta nella guerra.\nIn realt\u00e0 il testo finale contiene un errore: infatti il forte venne abbandonato dai sudisti sette settimane dopo la battaglia; questo perch\u00e9 i soldati avevano seppellito i corpi dei nordisti troppo vicino al forte e i cadaveri in decomposizione avevano contaminato la loro fonte d'acqua potabile.\nProduzione.\nIl budget del film \u00e8 stato di 18 milioni di dollari e le riprese si sono svolte in Georgia e Massachusetts dal 9 febbraio al 27 aprile 1989.\nDistribuzione.\nIl film \u00e8 uscito negli Stati Uniti il 14 dicembre 1989, incassando a livello statunitense 26,8 milioni di dollari.\nCritica.\nIl film ha ricevuto per lo pi\u00f9 recensioni positive tra la critica tradizionalista statunitense. Rotten Tomatoes indica che il 93% di 40 critici selezionati ha dato al film una recensione positiva, con un punteggio medio di 7.9 su 10.\nVincent Canby, scrivendo sul \"The New York Times\" ha detto che Broderick \"d\u00e0, fino a oggi, la sua interpretazione pi\u00f9 matura e controllata\". Allo stesso modo, si \u00e8 complimentato con Denzel Washington definendolo \"un attore chiaramente sulla strada per una carriera sul grande schermo\". Impressionato, ha esclamato, \"Il film si snoda attraverso un susseguirsi di scene brillantemente realizzate analizzando l'organizzazione del 54\u00ba Reggimento, il suo addestramento e le prime esperienze al di sotto della linea \u201cMason-Dixon\u201d; facendo emergere l'idiosincrasia dei personaggi\".\nRoger Ebert, sul \"Chicago Sun-Times\", lo ha definito come \"un film forte e valido, non importa da quale punto di vista \u00e8 trattato\". Sua convinzione \u00e8 che la scenografia, accreditata a Norman Garwood e Freddie Francis, abbia prestato \"enorme attenzione ai dettagli del periodo storico\". Ebert ha avuto solo una remora sul film, chiedendosi la ragione per cui \u201cun'esperienza nera\u201d dovesse essere raccontata \u201cprincipalmente attraverso occhi bianchi\u201d.\nParimenti, lo staff di \"Variety\" ha scritto che il film \u00e8 \u201cun eccitante e decisamente tardivo omaggio ai soldati neri che combatterono per la causa dell'Unione nella guerra civile americana\u201d e che il film \u201cpossiede l'ampiezza e la magnificenza di un racconto di battaglia di Tolstoi o di una saga di John Ford sulla storia americana\". Riguardo alla performance di Broderick, ha ritenuto che \"il suo spirito giovanile diventa un elemento chiave del dramma, in quanto il film stesso lo vede confidare la sua inadeguatezza\".\nDesson Howe del \"The Washington Post\" ha affermato che con \"Glory - Uomini di gloria\", \"\u00e8 difficile non farsi trasportare a lungo\u201d. Ha elogiato i singoli elementi cinematografici, affermando che il film \u00e8 \u201cun'esperienza profondamente piacevole, profonda ma leggera, capace di innalzare cuori gonfi d'umanit\u00e0\u201d. Tuttavia, ha messo in luce alcuni difetti citando Broderick come \"un'amabile non-presenza, che crea involontariamente l'idea che il 54\u00b0 guadagn\u00f2 i suoi fregi militari nonostante un comando debole\u201d. Jonathan Rosenbaum del \"Chicago Reader\" ha valutato \"Glory - Uomini di gloria\" come \u201cabbastanza guardabile\u201d, definendolo inoltre \"un interessante film d'ambientazione storica, con una buona fotografia dell'inglese Freddie Francis\u201d.\nIl film, ciononostante, non \u00e8 esente da critiche negative. Peter Travers di \"Rolling Stone\" non \u00e8 rimasto colpito del tutto dalla recitazione in generale, definendo Broderick \u201ctragicamente inadatto alla parte di Shaw\u201d. Al contrario, Richard Schickel del \"Time\" ha descritto il suo entusiasmo per la fotografia, affermando che \"il film \u00e8 spesso grandioso nelle immagini e vanta un'orchestra che coraggiosamente si eleva in parti corali grazie alle musiche di James Horner che trasfigurano la realt\u00e0, conferendo al film lo status necessario di mito\u201d.\nScrivendo per l\"'Entertainment Weekly\" Mark Bernardin ha detto che la forza del film \"appartiene al cast che lo supporta energicamente \u2013 Morgan Freeman, Andre Braugher (nel suo primo ruolo in un film), e Denzel Washington\u201d. Ha aggiunto poi: \u201cLa magia di \"Glory - Uomini di gloria\" discende dal film stesso. Parla di evidenti grandi atti di eroismo, da parte di persone che la storia ha screditato\u201d.\nLexicon, di \"Internationalen Films\", lo ha definito come: \u201cUn film storico messo in scena con meticolosa attenzione ai dettagli, un \"Cantico dei Cantici\" a raccontare dell'emancipazione dei neri, del loro eroismo. Uno stile di produzione senza confini e una insopportabile musica ad absurdum patetico\u201d. Aggiungendo: \u201cAlmeno in questo paese, il film appare un superficiale spettacolo di guerra; qualitativamente deludente, anche se la fotografia \u00e8 notevole\u201d.\nCritica italiana.\nLietta Tornabuoni de \"La Stampa\" ha commentato: \u201cSe pu\u00f2 essere bello il film storico d'una guerra vista in tutta la sua stupidit\u00e0 e ferocia, il racconto epico d'un gruppo di uomini neri che combattendo cercavano anche una legittimazione e una parit\u00e0 con i bianchi, il resoconto tragico della fine sanguinosa cui quegli uomini vennero destinati, \"Glory\" \u00e8 un bellissimo film. Magnificamente diretto e interpretato, magnificamente fotografato da Freddie Francis, di grandezza fordiana. Eppure non si pu\u00f2 fare a meno d'insospettirsi, di fronte alla glorificazione militare postuma dei neri che combattono oggi tutt'altre battaglie\u201d.\nCitazioni.\nIl film \u00e8 citato in una puntata della sitcom \"Willy, il principe di Bel-Air\" dal professore e amico del protagonista Mr. Fellows, considerandolo un film \"incredibile\" ed elogiando l'interpretazione di Washington. Il professore infatti nella serie \u00e8 un attivo sostenitore dei diritti delle persone di colore."}
{"id": "1310900", "revid": "28008", "url": "https://it.wikipedia.org/wiki?curid=1310900", "title": "Villa Caldogno Nordera", "text": ""}
{"id": "1310909", "revid": "63756", "url": "https://it.wikipedia.org/wiki?curid=1310909", "title": "Semipalatinsk", "text": ""}
{"id": "1310913", "revid": "1305772", "url": "https://it.wikipedia.org/wiki?curid=1310913", "title": "Obrovac", "text": ""}
{"id": "1310921", "revid": "298055", "url": "https://it.wikipedia.org/wiki?curid=1310921", "title": "Eustachio Scrubb", "text": ""}
{"id": "1310923", "revid": "149587", "url": "https://it.wikipedia.org/wiki?curid=1310923", "title": "Preko", "text": ""}
{"id": "1310926", "revid": "287204", "url": "https://it.wikipedia.org/wiki?curid=1310926", "title": "Ross Thomas (scrittore)", "text": "Nel 1985, ha ricevuto il premio Edgar Award con il romanzo \"Calore e piombo\" (\"Briar Patch\").\nHa pubblicato romanzi anche con lo pseudonimo Oliver Bleeck.\nOpere.\nCiclo di Philip St. Yves.\nScritti come Oliver Bleeck"}
{"id": "1310928", "revid": "339392", "url": "https://it.wikipedia.org/wiki?curid=1310928", "title": "Bol (Croazia)", "text": ""}
{"id": "1310930", "revid": "1457847", "url": "https://it.wikipedia.org/wiki?curid=1310930", "title": "Nazionale di curling maschile dell'Italia", "text": "La nazionale italiana di curling \u00e8 composta annualmente da una selezione tra gli atleti delle prime quattro squadre classificate al campionato italiano di curling dell'anno precedente.\n&lt;br&gt;La Nazionale \u00e8 coordinata dalla Federazione Italiana Sport del Ghiaccio (FISG) e partecipa annualmente ai campionati europei, validi per la qualificazione ai mondiali e ai Giochi olimpici invernali. Inoltre partecipa a tutti gli appuntamenti che la World Curling Federation organizza e a cui l'Italia \u00e8 qualificata. Vanta tre partecipazioni alle Olimpiadi invernali, la prima a Torino 2006.\nL'Italia presenta annualmente altre nove nazionali di curling:\nViene inoltre presentata una squadra nazionale appositamente selezionata alle Universiadi, mentre ai Giochi olimpici giovanili (\"Winter Youth Olympic Games\") partecipa la nazionale allievi, alle Olimpiadi la nazionale italiana e alle paralimpiadi la nazionale disabili. In ogni caso le nazionali partecipano ai campionati loro preposti.\nIl miglior risultato ottenuto da una squadra maschile \u00e8 la medaglia di bronzo degli europei del 1979, disputati a Varese, in Italia.\nSin dai primi anni la stragrande maggioranza degli atleti che fanno o hanno fatto parte della formazione nazionale italiana di curling provengono da Cortina d'Ampezzo.\nConfronti con altre nazionali.\nStatistiche aggiornate al 17 febbraio 2022.\n\"In corsivo sono indicate le nazioni non pi\u00f9 esistenti. \"\nCollegamenti esterni.\nSito della FISG - Curling\nSito della WCF"}
{"id": "1310932", "revid": "149587", "url": "https://it.wikipedia.org/wiki?curid=1310932", "title": "Jelsa", "text": ""}
{"id": "1310934", "revid": "1543377", "url": "https://it.wikipedia.org/wiki?curid=1310934", "title": "Henry Martin Kleemann", "text": "Mor\u00ec presso la Naval Air Station Miramar, San Diego, CA); serv\u00ec nella US Navy.\nStoria.\nA seguito della crescente tensione fra gli Stati Uniti d'America e la Libia, che con un'azione unilaterale aveva esteso il limite delle proprie acque territoriali tracciando una linea di base della lunghezza di 302 mn coincidente con il parallelo 32\u00b0 30' N risoprannominata \"linea della morte\", il cui attraversamento avrebbe comportato una risposta di tipo militare, il 19 agosto 1981, mentre si trovava in normale missione di pattugliamento sulle acque del Mediterraneo a bordo del F-14 Tomcat del VF-41 \"Black Aces\" allora imbarcato sulla USS \"Nimitz\", call sign \"Fast Eagle 102\" e come navigatore Lt. David \"DJ\" Venlet, assieme ad un altro velivolo dello stesso tipo call sign: \"Fast Eagle 107\" pilotato dal Lt. Lawrence \"Music\" Muczynski e LtJg James \"Amos\" Anderson furono coinvolti in una battaglia aerea con due Sukhoi Su-22 Fitter dell'Al-Quwwat al-Jawwiyya al-Libiyya, l'aeronautica militare libica, i quali dopo aver lanciato per primi missili AA-2 Atoll in direzione dei Tomcat, furono da questi abbattuti.\nLa sua carriera prosegu\u00ec presso la Fighter Weapons School (Scuola Armi e Caccia della Marina) meglio nota come \"Top Gun\" a causa del celebre film in cui venne rappresentata. Mor\u00ec 3 dicembre 1985 sulla NAS Miramar, sede della celebre scuola."}
{"id": "1310935", "revid": "20090", "url": "https://it.wikipedia.org/wiki?curid=1310935", "title": "Henry M. Kleemann", "text": ""}
{"id": "1310936", "revid": "260676", "url": "https://it.wikipedia.org/wiki?curid=1310936", "title": "Fata madrina (Cenerentola)", "text": "La fata madrina \u00e8 un personaggio immaginario della fiaba di Charles Perrault \"Cenerentola\".\nStoria originale.\nNella fiaba originale di Perrault, la fata madrina compare per aiutare Cenerentola a partecipare al ballo organizzato dal re durante il quale il principe avrebbe scelto la sua promessa sposa. La fata le fornisce un bel vestito e le permette cos\u00ec di recarsi segretamente al ballo, raccomandandole per\u00f2 di rientrare a mezzanotte.\nAltre versioni.\nIn alcune versioni la fata madrina \u00e8 sostituita con animali o piante, oppure l'abito e le scarpe di Cenerentola vengono da un albero cresciuto sulla tomba di sua madre. Anche nelle versioni con la fata, \u00e8 ragionevole affermare che questa figura rappresenta la volont\u00e0 della buona madre di Cenerentola, verso cui \u00e8 indirizzata, indirettamente, la crudelt\u00e0 della matrigna. Alcuni studiosi sostengono inoltre che la fata madrina potrebbe rappresentare la grazia divina che premia Cenerentola per la sua costante voglia di riscatto. La stessa madre di Cenerentola compare talvolta sotto forma di un magico uccello dal paradiso che assiste il principe nella sua ricerca di Cenerentola, per esempio rivelandogli lo sporco tradimento verso la corona, ovvero le automutilazioni con cui la matrigna spinge le sorellastre a cercare di ingannarlo pur di imparentarsi con la casa regnante.\nAdattamenti.\nLa fata madrina appare in diversi adattamenti della fiaba:\nVersione Disney.\nLa fata madrina appare negli adattamenti animati della Disney, in cui \u00e8 stata chiamata in italiano Fata Smemorina:\nTaylor e Moradei doppiano il personaggio anche nella serie \"House of Mouse - Il Topoclub\".\n\"Cenerentola\".\nLa Fata Smemorina appare per la prima volta quando Cenerentola, desolata per il fatto di non poter andare al ballo e sconfitta dalla perfidia della matrigna e delle sorellastre, sta piangendo sotto un salice nel giardino di casa. La fata compare dal nulla, in un nugolo di stelline, la conforta e si presenta come \"la sua madrina, la Fata Smemorina\". La bella fanciulla comprende ben presto la ragione del suo nome, quando la buona vecchina non trova pi\u00f9 la sua bacchetta magica, finch\u00e9 non si ricorda \"di averla messa via\", e con un gesto la fa comparire dal nulla.\nCominciano i prodigi: con la formula \"Bibbidi Bobbidi Bu\" la Fata Smemorina trasforma una zucca in una magnifica carrozza, Giac, Gasgas e altri due topolini in cavalli da tiro, il vecchio Ronzino, cavallo di Cenerentola, in cocchiero, e il fedele cane Tobia in lacch\u00e8. E infine, con \"sei metri di velo colore del cielo\", regala a Cenerentola uno stupendo abito da ballo, completo di scarpette di cristallo.\nMentre la fanciulla \u00e8 persa nella meraviglia del suo sogno divenuto realt\u00e0, la buona Fata la avvisa: essa dovr\u00e0 tornare a casa prima di mezzanotte, perch\u00e9 a quell'ora l'incanto finir\u00e0, e tutto torner\u00e0 come prima. Infine incita Cenerentola a partire per il ballo, la aiuta a salire sulla carrozza, e mentre la giovane si allontana, salutandola scompare nel nulla.\nDopo il ballo, quando tutta la magia \u00e8 svanita, Cenerentola si accorge che le rimane ancora una scarpetta di cristallo (l'altra l'ha persa scendendo le scale del palazzo) e sussurra, rivolta al cielo: \"Grazie, grazie di cuore, grazie di tutto!\"\nSeguiti.\nLa Fata Smemorina compare anche nel seguito direct-to-video \"Cenerentola II - Quando i sogni diventano realt\u00e0\" (2002). Essa aiuta i topolini nella stesura e la rilegatura di un libro da regalare a Cenerentola. Essa compare anche nel segmento di una delle tre storie rappresentate \"La Festa di Primavera\", in cui accontenta il desiderio di Giac, che si sente inutile, trasformandolo in un umano. Quando il topolino si accorger\u00e0 del suo errore, essa lo riporter\u00e0 alla sua forma originale.\nNel secondo seguito direct-to-video \"Cenerentola - Il gioco del destino\" (2007), la Fata Smemorina prepara una festa nel bosco in occasione del primo anniversario di matrimonio di Cenerentola e del Principe, ma la bacchetta magica le sfugge di mano e viene prontamente sottratta dalla sorellastra Anastasia, che spiava dai cespugli. La buona Fata insegue la ragazza per riprendersi la bacchetta tuttavia, nella confusione, Anastasia accidentalmente la pietrifica. Si appropria allora della bacchetta Lady Tremaine, che la usa per riportare indietro il tempo e far calzare la scarpetta di cristallo ad Anastasia, e farle sposare il Principe. Al termine dell'intera vicenda, la Fata Smemorina \u00e8 liberata dalla sua prigione di pietra. Cenerentola e il Principe riescono comunque a sposarsi, ed \u00e8 proprio la Fata a fornire a Cenerentola un nuovo abito da sposa.\nKingdom Hearts.\nKingdom Hearts Birth by Sleep\nLa Fata compare in questo prequel, spiegando a Terra l'importanza di credere nei sogni e a Aqua che non pu\u00f2 esserci luce senza oscurit\u00e0 e viceversa.\nLa Storia di Terra: Il ragazzo giunge nel giardino di Ledy Tremaine e incontra Cenerentola su una panca che piange, perch\u00e9 il suo abito e distrutto dalle sorellastre. Terra cerca di convincerla a riprendersi, ma i suoi sentimenti negativi generano dei Nasciens che vengono distrutti dal custode del Keyblade. Appare la fata Smemorina che dona a Cenerentola un nuovo abito e una carrozza a Cenerentola per permetterle di giungere al ballo, e le dice che a mezza notte l'incantessimo si spezzer\u00e0. Poi la fata racconta a Terra che credere nei sogni potrebbe bastare al tal punto che si avveri. Terra decide di seguire Cenerentola per trovare informazioni sul Maestro Xehanort. Giunto al Castello del principe azzurro, Cenerentola viene attaccata dai Nesciens e Terra decide di scortarlafino alla sala da ballo. Giunti nella sala, il principe si avvicina subito alla ragazza e i due iniziano a ballare. Il ballo viene interrotto da un Nesciens, Master Symphony che attacca gli ospiti nella sala, e Terra riesce a batterlo. Cenerentola al rintocco delle campane che indicano la mezzanotte, scappa perdendo una scarpa che viene raccolta dal Granduca.\nLa Storia di Aqua: La ragazza giunge nel castello del principe azzurro e vede Cenerentola che scappa, incontra Terra che gli dice che comincia a credere nei sogni perch\u00e9 Cenerentola le ha dimostrato che i sogni possono realizzarsi, e le chiede di ringraziarla se la incontra e Aqua accetta. Si reca nella sala da ballo, e incontrando Ledy Tremaire e le sue figlie, Anastasia e Genoveffa e si accorge che i loro cuori sono pieni di oscurit\u00e0, si avvicina al principe e al Granduca e capisce che i due hanno intenzione di ritrovare la fanciulla che indossava la scappetta di cristallo. Aqua raggiunge la casa di Lady Tramaire e incontra la fata Smemorina che le suggerisce di aiutare il topo Giac che ha preso la chiave dalla matrigna per liberare Cenerentola rinchiusa nella sua stanza e la ragazza accetta. Il Granduca sta per andarsene e Aqua le chiede di indossare la scarpetta, ma proprio in quel momento giunge Cenerentola e Aqua la ringrazia in nome di Terra. La matrigna infuriata fa cadere il gran duca rompendo la scarpetta, ma Cenerentola mostra l'altra scarpetta. Aqua sta per andare via, quando sente un urlo di Cenerentola. La fanciulla viene attaccata da un Nasciens \"pullman maledetto\" e Aqua le fa scudo con il suo corpo. Aqua ha la meglio e accompagna Cenerentola dal principe azzurro, e mentre li fissa insieme appare la fata Smemorina che le insegna che non si pu\u00f2 avere luce senza l'oscurit\u00e0.\nDopo aver terminato l'episodio finale, durante i titoli di coda si pu\u00f2 vedere Cenerentola e il principe ballare nella sala da ballo, con il topolino Giac e la fata Smemorina che li fissano dal balcone interno.\nKingdom Hearts\nOltre a Cenerentola, nel laboratorio di mago Merlino, situato nella Citt\u00e0 di Mezzo, c'e anche la Fata Smemorina che ha il compito di risvegliare le particolari pietre che Sora, Paperino e Pippo trovano durante il loro viaggio, cos\u00ec da poter dare al trio un supporto durante le battaglie grazie all'aiuto delle invocazioni."}
{"id": "1310938", "revid": "78273", "url": "https://it.wikipedia.org/wiki?curid=1310938", "title": "Henry M. Kleeman", "text": ""}
{"id": "1310940", "revid": "20090", "url": "https://it.wikipedia.org/wiki?curid=1310940", "title": "Henry Kleemann", "text": ""}
{"id": "1310941", "revid": "20090", "url": "https://it.wikipedia.org/wiki?curid=1310941", "title": "Henry Kleeman", "text": ""}
{"id": "1310942", "revid": "889336", "url": "https://it.wikipedia.org/wiki?curid=1310942", "title": "Nazionale di calcio della Comunit\u00e0 degli Stati Indipendenti", "text": "La nazionale di calcio della Comunit\u00e0 degli Stati Indipendenti \u00e8 stata la rappresentativa calcistica della CSI nella fase finale del campionato europeo di calcio 1992, disputatosi in Svezia.\nDopo la dissoluzione dell'Unione Sovietica, l'11 gennaio 1992 fu costituita la federazione calcistica della CSI, riconosciuta dalla FIFA due giorni dopo. La neonata nazionale comprendeva gli atleti di undici delle quindici repubbliche ex sovietiche (quelli di Estonia, Lituania e Lettonia furono esclusi in quanto le loro nazioni si erano gi\u00e0 separate da Mosca, mentre la Georgia si era gi\u00e0 autosospesa dall\u2019Unione Sovietica nel 1990, dichiarandosi autonoma).\nAlla fase finale dell'Europeo collezion\u00f2 due punti, frutto di due pareggi ed una sconfitta, chiudendo all'ultimo posto del gruppo B a pari punti con la e dietro e .\nDopo la sconfitta con la per 3-0 (18 giugno 1992), ogni atleta inizi\u00f2 a giocare nella federazione di appartenenza.\nNazionali nate dopo lo scioglimento.\nDopo il campionato europeo di calcio 1992 aderirono alla FIFA, all'UEFA ed all'AFC le seguenti nazionali;\nRecord individuali.\nQueste sono le classifiche relative alle maggiori presenze e reti nella Comunit\u00e0 degli Stati Indipendenti:"}
{"id": "1310944", "revid": "599013", "url": "https://it.wikipedia.org/wiki?curid=1310944", "title": "Aureliana", "text": "Aureliana \u2013 frazione del comune di Capriata d'Orba (Alessandria)"}
{"id": "1310948", "revid": "767487", "url": "https://it.wikipedia.org/wiki?curid=1310948", "title": "The War Room", "text": "The War Room \u00e8 un film documentario del 1993 di Chris Hegedus e del marito D. A. Pennebaker che racconta la campagna presidenziale statunitense dei democratici Clinton/Gore, dalle primarie in New Hampshire alla celebrazione della vittoria a Little Rock, seguendo in particolare il lavoro degli spin doctor James Carville, soprannominato \"The Ragin' Cajun\", e George Stephanopoulos.\nIl film affronta di sfuggita anche la relazione sentimentale nata durante questa campagna fra James Carville e Mary Matalin, stratega dell'avversario Bush. Questa storia insolita ha ispirato il film \"Ciao Julia sono Kevin\" del 1994 di Ron Underwood.\nHa ricevuto la nomination agli Oscar come miglior documentario."}
{"id": "1310950", "revid": "768068", "url": "https://it.wikipedia.org/wiki?curid=1310950", "title": "Key bumping", "text": "Il key bumping o key bump \u00e8 un metodo per aprire le serrature a cilindro di porte e lucchetti con una chiave detta \"\"ad urto\",\" appositamente sagomata, utilizzata in combinazione con uno strumento percussore, come un martello.\nStoria.\nAll'inizio del XX secolo, negli anni venti, vengono brevettati negli Stati Uniti d'America diversi strumenti per l'apertura di serrature che usano principi simili a quelli della \"chiave ad urto\", con lo scopo di permettere l'apertura delle porte di cui si \u00e8 smarrita la chiave senza doverle forzare con il rischio di danneggiarle.\nNegli anni settanta ha iniziato a diffondersi una tecnica (inizialmente diffusa tra i fabbri in Danimarca) per aprire una serratura a cilindro tramite l'applicazione di una pressione sul retro della serratura: quando grazie a questo urto i cilindri saltavano, era possibile farlo ruotare ed aprire la serratura.\nL'uso delle \"bump key\", ovvero delle chiavi limate, diviene diffuso solo alcuni anni pi\u00f9 tardi, e inizia ad avere risalto come potenziale rischio per la sicurezza solo dopo il 2000. In Germania e Danimarca al metodo e le sue problematiche dedica particolare attenzione l'associazione olandese The Open Organization Of Lockpickers, dedita a tutto ci\u00f2 che riguarda l'arte dello scassinamento impiegata da un punto di vista sportivo. La stessa ha prodotto nel 2005 un libro bianco che descrive il metodo e le sue varianti In Olanda la tecnica ha ottenuto notoriet\u00e0 presso l'opinione pubblica quando, sempre nel 2005, \u00e8 stata mostrata nello show televisivo \"Nova\". A seguito di questa notoriet\u00e0 l'associazione di consumatori olandese \" Consumentenbond\", in collaborazione con la The Open Organization Of Lockpickers, ha testato il metodo su 71 modelli di serrature presenti sul mercato, di cui 60 certificati come sicuri tramite il \"Dutch Police Seal of Approval for Secure Housing\u201d\" (PKVW), producendo un rapporto sui risultati di questo test nell'aprile 2006: delle 60 serrature certificate prese in considerazione 47 sono state aperte senza problemi con delle chiavi ad urto, e 22 di queste da persone senza un'esperienza specifica nello scasso.\nNegli stessi anni Marc Tobias, esperto di sicurezza statunitense, ha iniziato a scrivere e parlare pubblicamente dei problemi di sicurezza relativi a questo metodo e nel 2006 ha pubblicato due altri \"memorandum\" sulla tecnica e sulle sue implicazioni legali.\nCaratteristiche.\nIl metodo consiste nell'inserire nella serratura una chiave appositamente limata e utilizzarla come tensore; la chiave viene poi colpita con un qualsiasi oggetto rigido e questo fa s\u00ec che la forza dell'urto alzi i pistoni superiori oltre la linea di apertura facendo quindi scattare la serratura.\nLa pericolosit\u00e0 di questa tecnica consta nella facilit\u00e0 di utilizzo (non serve avere la manualit\u00e0 di uno scassinatore professionista) e nella facilit\u00e0 di realizzo degli strumenti necessari: la chiave, in questo caso definibile grimaldello, \u00e8 prodotta limando degli spazi piramidali in numero pari ai pistoni della serratura. Questi spazi sono molto pi\u00f9 profondi di quelli normali per poter portare tutti i pistoni pi\u00f9 in alto possibile.\nUna delle problematiche derivate \u00e8 il rapporto con le compagnie di assicurazione una volta avvenuto il furto: non lasciando tracce di scasso \u00e8 difficile ottenere pieno rimborso dei danni, dato che l'assicurazione pu\u00f2 addurre come attenuante la dimenticanza della porta aperta.\nAlcune polizze assicurative comunque prevedono questa eventualit\u00e0 e casi simili, con clausole apposite che definiscono l'uso di chiavi false, chiavi duplicate, chiavi originali rubate o sottratte.\nQuesta tecnica \u00e8 ovviamente impiegata anche per scopi legali, come l'apertura di porte di cui la chiave sia andata persa o rubata.\nEsistono comunque sul mercato cilindri di tipo antibumping, dotati di speciali molle interne e particolari costruttivi con caratteristiche che garantiscono l'immunit\u00e0 a questo tipo di attacco; questi cilindri, solitamente blindati, sono progettati in modo molto differente dai loro predecessori ed anche il costo lievita notevolmente."}
{"id": "1310951", "revid": "177966", "url": "https://it.wikipedia.org/wiki?curid=1310951", "title": "Quartieri di Verona", "text": ""}
{"id": "1310953", "revid": "298055", "url": "https://it.wikipedia.org/wiki?curid=1310953", "title": "Jill Pole", "text": ""}
{"id": "1310954", "revid": "112292117", "url": "https://it.wikipedia.org/wiki?curid=1310954", "title": "Paolo Quagliati", "text": "Biografia.\nPaolo Quagliati, nacque a Chioggia intorno al 1555 da una famiglia nobile e benestante. Si stabil\u00ec a Roma nel 1574. Dal 1601 al 1617 circa fu organista in Santa Maria Maggiore. Lavor\u00f2 anche come musicista per l'Oratorio del Crocifisso in numerose occasioni tra il 1595 e il 1618. Nel 1594 divenne cittadino romano. Svolse la maggior parte della sua attivit\u00e0 compositiva nel periodo in cui fu introdotto lo stile monodico a Roma e lo stile concertato vocale-strumentale. Molto interessante \u00e8 la sua produzione profana che comprende canzonette, madrigali ed arie. Fu anche valente clavicembalista.\nDi lui si conoscono le seguenti composizioni: \"Raccolta di Paolo Quagliati Canzonette spirituali de diversi a tre voci\". \"Libro Primo\" (Roma, 1585), contenente 16 canzonette di Quagliati e 9 di altri; \"Canzonette a\" 3 \"voci per sonare e cantare sul cembalo\" (libri 2, Roma, 1588); \"Ricercate\", \"et Canzone per sonare\", \"et cantare\", \"libro primo a 4 voci\" (Roma, 1601); \"Carro di Fedelt\u00e0 d'amore\", (Roma, Robletti, 1611) azione drammatica su testo del suo allievo di cembalo, Pietro della Valle, eseguita in costume su un carro itinerante nel carnevale del 1606; \"Madrigali a 4 voci\" (Venezia, 1608), concertati con strumenti e basso continuo; \"Motecta octonis et Psalmus Dixit Dns\". \"duodenis vocibus\" (Roma, 1612); \"Gli Affetti amorosi spirituali\" (Roma, 1617); 2 libri di \"Mottetti e Dialoghi\" da 2 a 8 voci (Roma, 1620 e 1627); \"La Sfera armoniosa\" (Roma, 1623), raccolta di arie, madrigali e villanelle a i e 2 voci, con alcuni tra i pi\u00f9 antichi esempi di composizioni vocali concertate con un violino o violino e tiorba. Altre composizioni di Quagliati si trovano in raccolte dell'epoca, di Simone Verovio, di Giovanni Giovenale Ancina, di Abraham Schaedius e di altri. Recentemente Alfred Wotquenne ha ripubblicato due canzonette a 4 voci con cembalo e liuto dalla raccolta di Verovio, e Luigi Torchi (in \"Arte musicale in Italia\", III) una \"Toccata dell'ottavo tono\", per organo o cembalo, gi\u00e0 inclusa nel \"Transilvano\" di Girolamo Diruta."}
{"id": "1310958", "revid": "1892728", "url": "https://it.wikipedia.org/wiki?curid=1310958", "title": "Galeotto fu il computer e chi lo us\u00f2", "text": ""}
{"id": "1310959", "revid": "38120", "url": "https://it.wikipedia.org/wiki?curid=1310959", "title": "Clerks 2", "text": ""}
{"id": "1310964", "revid": "1522738", "url": "https://it.wikipedia.org/wiki?curid=1310964", "title": "Joshua A. Norton", "text": "Biografia.\nNato a Londra nel 1819, dopo aver trascorso infanzia e giovinezza in Sudafrica, a trent'anni emigra negli Stati Uniti, a San Francisco, cercando la sua strada negli affari. Appena sbarcato in California dispone di una discreta cifra donatagli dal padre, 40.000 dollari, che riesce a far fruttare fino al 1853, quando incappa in un investimento sbagliato.\nQuell'anno la Cina aveva bloccato le esportazioni di riso a causa di una carestia, con l'effetto che il prezzo del riso si era decuplicato. Cos\u00ec quando Norton apprende che nel porto di San Francisco sta per approdare una nave di ritorno dal Per\u00f9 carica di riso, decide seduta stante di acquistare l'intero carico. Ma subito dopo aver firmato il contratto, molte altre navi cargo tornano dal Per\u00f9 con partite di riso, e il prezzo torna immediatamente al livello precedente. Joshua \u00e8 rovinato, ma non si d\u00e0 per vinto: intraprende una causa legale che andr\u00e0 avanti fino al 1857 per rendere nullo il contratto, portando come giustificazione il fatto che la qualit\u00e0 del riso non era quella pattuita e che quindi il venditore lo avrebbe ingannato. Ma la corte gli d\u00e0 torto. Ormai senza pi\u00f9 un soldo, Joshua si allontana da San Francisco per una sorta di esilio volontario. Far\u00e0 ritorno in citt\u00e0 nel 1859, in evidente stato di confusione mentale. Persi i suoi averi, quello che un tempo era stato un rampante imprenditore entra ora a far parte della schiera dei poveri e dei disadattati che affollano le strade della citt\u00e0. Ma nel suo breve esilio Joshua ha maturato, anche a causa della sua vicenda personale, una visione precisa sull'inadeguatezza del sistema giudiziario americano e sull'ingiustizia degli organi politici del suo paese. Cos\u00ec, presa carta e penna, scrive ai giornali cittadini una risoluzione in cui si proclama Imperatore degli Stati Uniti. \u00c8 il 17 settembre 1859, e la lettera recita cos\u00ec:\u00abA perentoria richiesta e desiderio di una larga maggioranza di questi Stati Uniti, io, Joshua Norton, un tempo cittadino di Algoa Bay, Capo di Buona Speranza, e oggi e per gli ultimi scorsi 9 anni e 10 mesi cittadino di San Francisco, California, dichiaro e proclamo me stesso Imperatore di questi Stati Uniti; e in virt\u00f9 dell'autorit\u00e0 in tal modo acquisita, con la presente ordino ai rappresentanti dei diversi Stati dell'unione di riunirsi in assemblea presso il Music Hall di questa citt\u00e0, in data primo Febbraio prossimo venturo, e l\u00ec procedere alla modifica delle leggi esistenti dell'Unione al fine di correggere i mali sotto i quali questa nazione si trova ad operare, e in tal modo ripristinare la fiducia, sia in patria che all'estero, nell'esistenza della nostra stabilit\u00e0 e integrit\u00e0.\nNorton I, imperatore degli Stati Uniti\u00bbOvviamente il proclama viene in larga parte ignorato, ma non dal San Francisco Bullettin, il cui direttore decide di pubblicarlo con intento satirico. L'effetto che produce, tuttavia, va ben al di l\u00e0 delle sue previsioni. La gente comincia a rivolgersi a Norton, che sta spesso per le strade della citt\u00e0 dispensando ai passanti i suoi proclami e i suoi consigli, con il titolo imperiale che gli spetta. Ben presto Joshua diventa per tutti l'Imperatore Norton. Joshua si procura un uniforme blu con delle decorazioni dorate e porta a mo' di sciabola un bastone con il quale si aiuta a camminare. Ora la sua figura \u00e8 riconoscibile a tutti e il novello imperatore si tuffa con entusiasmo nelle sue funzioni di governante: comincia un'autonoma attivit\u00e0 di ispezione dei cantieri navali, delle condizioni di lavoro e delle strutture pubbliche e prosegue con i suoi proclami dichiarandosi anche Protettore del Messico ed il 12 ottobre 1859 \"ordina\" al Congresso di sciogliersi. Joshua comincia persino a stampare delle note di credito, generalmente da 50 centesimi, ma anche da 5 e 10 dollari, che presenta ai negozi come forme di pagamento e che questi accettano di buon grado. Insomma, la cittadinanza di San Francisco asseconda le sue eccentricit\u00e0, e cos\u00ec \u201csua eccellenza\u201d per il resto della sua vita non pag\u00f2 mai i mezzi pubblici e fu spesso ospitato gratis da molti dei principali ristoranti della citt\u00e0. Chi ha avuto modo di conoscerlo, tuttavia, non lo descrive come un pazzo o una persona inferma di mente, ma come un uomo colto, davvero convinto del proprio ruolo di imperatore. Tra questi c'\u00e8 Mark Twain, che abitava vicino alla pensione dove risiedeva Norton, e spesso prendeva le sue parti.\nDopo la morte dell'imperatore, Twain modeller\u00e0 il personaggio del Re ne \"Le avventure di Huckleberry Finn\" proprio su di lui. Ma anche Robert Louis Stevenson e Herbert Asbury lo citeranno nelle loro opere letterarie. Intanto l'attivit\u00e0 \"legislativa\" di Norton I prosegue negli anni con rinnovata passione. Tra i proclami pi\u00f9 noti c'\u00e8 quello del 1859 con cui ordina di sciogliere il Congresso, a causa delle seguenti motivazioni: \u00abCi \u00e8 evidente che si abusa del suffragio universale; che la frode e la corruzione impediscono l'espressione giusta e corretta della pubblica opinione; che si verifica costantemente un'aperta violazione delle leggi a causa di folle, partiti, fazioni e dell'indebita influenza politica delle sette [\u2026]\u00bb. Ovviamente l'ordine non sortisce alcun effetto, e per questo Norton ordina successivamente all'esercito di intervenire. Nel 1860 prosegue la sua opera di demolizione di un sistema ormai corrotto, e per tanto dichiara sciolta la Repubblica in favore della monarchia assoluta (la sua). Nel 1862 licenzia Abraham Lincoln, e nel 1868 ordina l'arresto del suo successore Andrew Johnson, condannandolo a pulire gli stivali dell'imperatore. Nel 1869 ordina lo scioglimento del Partito Repubblicano e di quello Democratico. Oggi i suoi proclami \u2013 quelli ritenuti autentici, perch\u00e9 si verificarono alcuni casi di falsificazione \u2013 sono custoditi presso il Museo cittadino di San Francisco.\nNel 1867 l'imperatore Norton \u00e8 protagonista di una disavventura che d\u00e0 la misura della popolarit\u00e0 e benevolenza che aveva maturato presso la sua citt\u00e0. Un agente di polizia di nome Armand Barbier decide di arrestarlo affinch\u00e9 venga sottoposto a un trattamento sanitario obbligatorio per presunti disturbi mentali. L'arresto scatena lo sdegno della cittadinanza e una serie di articoli e lettere sui principali quotidiani di san Francisco, finch\u00e9 il capo della polizia Patrick Crowley non decide di scarcerarlo e di presentare delle pubbliche scuse per il comportamento della polizia. Norton si dimostra magnanimo, e perdona pubblicamente il giovane agente che lo aveva arrestato. In fondo non sapeva con chi aveva a che fare. Da quel momento in poi tutti i poliziotti di San Francisco cominciarono a fare il saluto all'imperatore ogni volta che lo incontravano per la strada. La popolarit\u00e0 di Norton era tale che, verso la fine della sua vita, fu oggetto di leggende vere e proprie che lo volevano parente dell'imperatore Luigi Napoleone Bonaparte, prossimo sposo della regina Vittoria del Regno Unito \u2013 peraltro gi\u00e0 maritata \u2013 e ci fu persino chi affermava che in realt\u00e0 l'imperatore era immensamente ricco, ma viveva da povero a causa della sua avarizia.\nPi\u00f9 volte Norton si pronunci\u00f2 per la costruzione di un ponte che collegasse la baia ed oggi il Golden Gate \u00e8 uno dei simboli di San Francisco. La sua figura era veramente in grado di esercitare un ascendente sulla popolazione, almeno quella di San Francisco. Eclatante fu il caso di una manifestazione anti-cinese \u2013 se ne verificavano molte negli anni sessanta e settanta dell'Ottocento a San Francisco \u2013 che stava per sfociare nella violenza; l'intervento di Norton, che si interpose fisicamente tra le fazioni, riusc\u00ec a smorzare gli animi. Nel 1880 ai suoi funerali si radun\u00f2 una folla di oltre 30.000 persone, su una popolazione che allora non superava le 230.000 unit\u00e0. Le spese per il funerale furono coperte dalla citt\u00e0 di San Francisco. Le sue spoglie mortali, seppellite nel cimitero massone, furono riesumate nel 1934 e spostate nel Woodlawn Cemetery di Colma, dove si trovano tuttora. A segnare la sua tomba \u00e8 stata posta una grande pietra dove \u00e8 stato scolpito il suo nome: \"Norton I, Imperatore degli Stati Uniti e Protettore del Messico\"."}
{"id": "1310969", "revid": "287204", "url": "https://it.wikipedia.org/wiki?curid=1310969", "title": "That's the Way (I Like It)", "text": "That's the Way (I Like It) \u00e8 un singolo del gruppo statunitense KC and the Sunshine Band uscito il 10 giugno 1975. La canzone \u00e8 stata scritta da H.W. Casey insieme a R. Finch e registrata nel 1975. Il brano arriva primo nella Billboard Hot 100 e nei Paesi Bassi per due settimane ed in Canada per tre settimane, terzo in Svezia, quarto nel Regno Unito, quinto in Norvegia ed Australia e sesto in Sud Africa.\nNel 1984 venne re-incisa dal gruppo di Liverpool, i Dead or Alive: il brano ottenne un discreto successo, piazzandosi in classifica all'interno della Top40 inglese."}
{"id": "1310977", "revid": "38120", "url": "https://it.wikipedia.org/wiki?curid=1310977", "title": "Vicenza Calcio/Rosa 2006-2007", "text": ""}
{"id": "1310979", "revid": "38120", "url": "https://it.wikipedia.org/wiki?curid=1310979", "title": "Vicenza Calcio/Rosa 1999-2000", "text": ""}
{"id": "1310980", "revid": "38120", "url": "https://it.wikipedia.org/wiki?curid=1310980", "title": "Vicenza Calcio/Rosa 2000-2001", "text": ""}
{"id": "1310981", "revid": "38120", "url": "https://it.wikipedia.org/wiki?curid=1310981", "title": "Vicenza Calcio/Rosa 2001-2002", "text": ""}
{"id": "1310982", "revid": "38120", "url": "https://it.wikipedia.org/wiki?curid=1310982", "title": "Vicenza Calcio/Rosa 2002-2003", "text": ""}
{"id": "1310983", "revid": "38120", "url": "https://it.wikipedia.org/wiki?curid=1310983", "title": "Vicenza Calcio/Rosa 2003-2004", "text": ""}
{"id": "1310984", "revid": "38120", "url": "https://it.wikipedia.org/wiki?curid=1310984", "title": "Vicenza Calcio/Rosa 2004-2005", "text": ""}
{"id": "1310985", "revid": "38120", "url": "https://it.wikipedia.org/wiki?curid=1310985", "title": "Vicenza Calcio/Rosa 2005-2006", "text": ""}
{"id": "1310987", "revid": "298055", "url": "https://it.wikipedia.org/wiki?curid=1310987", "title": "Pozzanghera (personaggio)", "text": ""}
{"id": "1310989", "revid": "38120", "url": "https://it.wikipedia.org/wiki?curid=1310989", "title": "Vicenza Calcio/Rosa 1998-1999", "text": ""}
{"id": "1310990", "revid": "38120", "url": "https://it.wikipedia.org/wiki?curid=1310990", "title": "Vicenza Calcio/Rosa 1997-1998", "text": ""}
{"id": "1310992", "revid": "38120", "url": "https://it.wikipedia.org/wiki?curid=1310992", "title": "Vicenza Calcio/Rosa 1996-1997", "text": ""}
{"id": "1310993", "revid": "38120", "url": "https://it.wikipedia.org/wiki?curid=1310993", "title": "Vicenza Calcio/Rosa 1995-1996", "text": ""}
{"id": "1310994", "revid": "38120", "url": "https://it.wikipedia.org/wiki?curid=1310994", "title": "Vicenza Calcio/Rosa 1994-1995", "text": ""}
{"id": "1310996", "revid": "332343", "url": "https://it.wikipedia.org/wiki?curid=1310996", "title": "Luigi Zandomeneghi", "text": "Le sue opere sono di stile neoclassico.\nBiografia.\nAllievo di Antonio Canova a Roma, diviene in seguito professore di scultura nella Regia Accademia di Belle Arti di Venezia e maestro, tra gli altri, dello scultore Marco Casagrande.\nLavora principalmente nella citt\u00e0 di Venezia. Nel 1822 gli viene commissionata la statua dell'angelo da porre sulla sommit\u00e0 del campanile di San Marco di Venezia, ora distrutta in seguito al crollo del campanile del 1902.\nNel 1836, in seguito al grande incendio che rese necessaria la ricostruzione del Teatro La Fenice di Venezia, si occup\u00f2 insieme a Sebastiano Santi della decorazione della sala con una serie di finti rilievi.\nCon il figlio Pietro \u00e8 autore, nella Basilica di Santa Maria Gloriosa dei Frari a Venezia, del monumento funebre di Tiziano e collaboratore di quello di Antonio Canova.\n\u00c8 autore anche del gruppo scultoreo in cima alla facciata su Piazza Unit\u00e0 d'Italia di Palazzo Stratti a Trieste.\nIl nipote Federico sar\u00e0 invece un valente pittore impressionista."}
{"id": "1310997", "revid": "38120", "url": "https://it.wikipedia.org/wiki?curid=1310997", "title": "Vicenza Calcio/Rosa 1992-1993", "text": ""}
{"id": "1310998", "revid": "38120", "url": "https://it.wikipedia.org/wiki?curid=1310998", "title": "Vicenza Calcio/Rosa 1991-1992", "text": ""}
{"id": "1311002", "revid": "180559", "url": "https://it.wikipedia.org/wiki?curid=1311002", "title": "Fiore e Tinelli", "text": "Fiore e Tinelli \u00e8 una sit-com italiana per ragazzi creata e scritta da Lucia Minati e Giovanni Zola, che ha avuto il suo debutto sull'emittente televisiva Disney Channel il 10 settembre 2007.\nLa serie \u00e8 lo spin-off della sit-com \"Quelli dell'intervallo\", tanto da essere girata negli stessi studi della suddetta e avere la partecipazione, oltre a Tinelli e Annina, di altri protagonisti della serie madre.\nTrama.\nLa serie racconta la vita di Tinelli e Fiore, due adolescenti, e delle loro due famiglie dai pensieri nettamente opposti. Nella seconda stagione, a prendere il posto di Fiore c'\u00e8 Sole, sua cugina, che instaura con Tinelli lo stesso rapporto di amicizia che c'era tra i due precedenti protagonisti.\nNella terza stagione torna Fiore, e, dopo qualche puntata, Sole riparte per il giro del mondo. La stessa cosa la fa la nonna di Tinelli, Elvira."}
{"id": "1311004", "revid": "125958315", "url": "https://it.wikipedia.org/wiki?curid=1311004", "title": "Daniele Vantaggiato", "text": "Ha vestito le maglie di Bari, Crotone, Pescara, Rimini, Parma, Torino, Padova, Bologna, Livorno e Ternana, segnando pi\u00f9 di 100 gol, la maggior parte in Serie B.\nCaratteristiche tecniche.\nViene utilizzato solitamente da ala o da seconda punta, \u00e8 molto forte fisicamente e dotato di buona resistenza. Pu\u00f2 giocare anche da centravanti. \u00c8 un giocatore di movimento, dotato di un tiro potente.\nCarriera.\nClub.\nBari, Crotone, Pescara e Catania.\n\u00c8 cresciuto nelle giovanili del Brindisi prima e poi, con cui ha esordito in Serie B a soli diciassette anni.\nNel 2003 viene ceduto in compropriet\u00e0 al Crotone. A 18 anni ha contribuito notevolmente alla promozione nella serie cadetta della squadra calabrese. L'anno successivo ha dimostrato ancor di pi\u00f9 il suo valore, nonostante sia stato fermato a novembre 2004 in via cautelare per essere risultato positivo al betametasone, al test anti-doping. Il giocatore ha presentato un ricorso, ma il provvedimento \u00e8 stato confermato il 12 novembre. Il 10 dicembre \u00e8 stato scagionato, poich\u00e9 \u00e8 stato dimostrato che il calciatore ha fatto solamente uso di una pomata, senza aver avvisato la federazione. Per questo motivo \u00e8 stato sospeso per trenta giorni, gi\u00e0 scontati al momento della sentenza. Le prestazioni per il Crotone hanno convinto il Bari a reinserirlo nei suoi ranghi e a riscattarlo dalla compropriet\u00e0 il 27 giugno 2005. Dopo il ritorno in Puglia, non \u00e8 riuscito a mantenere la sua incisivit\u00e0 sotto porta e sono iniziati i primi screzi con i tifosi.\nNella stagione seguente, sempre pi\u00f9 contestato dai tifosi, non rende al massimo. A dicembre 2006, si spargono voci su una sua possibile partenza. Sono iniziate a circolare, infatti, delle indiscrezioni secondo le quali il calciatore sarebbe vicino ad un passaggio al Vicenza, in cambio di Alessandro Sgrigna. Il suo nome viene accostato anche al Crotone. Il presidente del Bari, Vincenzo Matarrese, ha poi dichiarato di non voler cedere il calciatore per meno di settecentomila euro, cifra per cui Vantaggiato era stato acquistato. Nel prosieguo del mercato, all'attaccante pugliese si sono interessate anche Bologna, Brescia e Pescara. Il 29 gennaio 2007, a pochi giorni dalla chiusura del mercato, il direttore sportivo del Bari, Fausto Pari, ha dichiarato che per il calciatore, in quel momento, sarebbe rimasto ai galletti.\nIl 31 gennaio, viene ceduto in prestito al Pescara, in cambio di Andrea Carozza. A Pescara ritrova la forma grazie alla buona gestione dell'allenatore Luigi De Rosa, sfoderando ottime prestazioni, tanto da convincere il presidente della societ\u00e0 a tentare di riscattarlo al termine della stagione. Al termine della stagione, per\u00f2, il club abruzzese non esercita il diritto di riscatto, fissato a un milione. Vantaggiato \u00e8 cos\u00ec tornato al Bari. Durante l'estate, il calciatore \u00e8 stato seguito da diversi club. Il 18 luglio 2007, il Catania \u00e8 sembrato ad un passo dal suo acquisto, ma il trasferimento non si \u00e8 poi concretizzato.\nRimini.\nIl 31 agosto, la societ\u00e0 pugliese ha trovato l'accordo con il , che lo ha ingaggiato con la formula della compropriet\u00e0. Al termine di una buona stagione, l'Atalanta si \u00e8 interessata alla met\u00e0 del cartellino detenuta dai romagnoli. Il 10 maggio 2008, ha realizzato una rete su calcio di punizione, con un tiro potente che si \u00e8 insaccato all'incrocio dei pali, portando in vantaggio la sua squadra in casa del Pisa. Una settimana dopo, il calciatore pugliese \u00e8 andato nuovamente in rete, con un tiro da venticinque metri, nella vittoria per due a uno del Rimini sul Brescia. Al termine della stagione, Rimini e Bari hanno trattato per la risoluzione della compropriet\u00e0, ma non sono riuscite a trovare un accordo e pertanto sono andate alle buste. Il 26 giugno, all'apertura delle buste, il Rimini ha offerto la cifra pi\u00f9 alta e Vantaggiato \u00e8 rimasto al club romagnolo. Il 7 settembre 2008, ha realizzato la rete decisiva del quattro a tre, nel successo casalingo del Rimini sul . Il 18 ottobre, Vantaggiato ha segnato la rete del vantaggio sul campo del Frosinone, ma il Rimini \u00e8 uscito sconfitto per tre a uno.\nTre giorni dopo,4 ha messo a segno la doppietta con la quale il Rimini ha superato il Brescia. Il 25 ottobre, nella partita in casa del Livorno, ha ribattuto in rete un tiro di Giacomo Cipriani, precedentemente stampatosi sulla traversa, siglando la rete del due a uno finale in favore dei toscani. Il 15 novembre, ha segnato una doppietta in casa della Salernitana, che ha permesso ai romagnoli di imporsi per tre a due. Nella giornata successiva, ha realizzato il gol dell'ex ai danni del Bari, portando cos\u00ec in vantaggio il Rimini. I pugliesi hanno poi pareggiato la partita. A dicembre 2008, l'Atalanta \u00e8 tornata ad interessarsi al calciatore. Nei giorni successivi, \u00e8 sembrato tutto pronto per il passaggio di Vantaggiato alla squadra bergamasca, ma l'accordo \u00e8 poi saltato. Sulle tracce del giocatore sono poi andate Parma e Livorno, come rivelato dal suo procuratore. Nel frattempo, il 13 dicembre, Vantaggiato ha messo a segno un'altra doppietta, questa volta ai danni del Grosseto. Dopo la marcatura ai danni dell'AlbinoLeffe, realizza due gol contro il Pisa, permettendo alla sua squadra di imporsi per tre a uno. Il 13 gennaio 2009, l'agente di Vantaggiato ha dichiarato di aver raggiunto un accordo con il Parma. Il 17 gennaio ha giocato l'ultima partita per il Rimini, davanti ai propri tifosi, nella vittoria dei romagnoli per uno a zero sul Cittadella.\nParma.\nIl 20 gennaio 2009 \u00e8 diventato ufficialmente un calciatore del Parma. Prelevato con la formula della compartecipazione, ha firmato un contratto fino al 30 giugno 2013. Quattro giorni dopo, \u00e8 arrivato il debutto con la nuova maglia, proprio in casa della sua ex squadra, il Rimini. La partita \u00e8 finita con un pareggio, con l'attaccante che non ha trovato la via della rete. Ha siglato il suo primo gol con la maglia del Parma nella vittoria per quattro a zero contro il Grosseto, dove riesce persino a segnare una doppietta. Con il club ducale conquista la Promozione in Serie A con 3 giornate d'anticipo ma un infortunio lo costringer\u00e0 a stare lontano dai campi fino a settembre.\nA fine stagione il Parma riscatta l'intero cartellino del giocatore dal Rimini.\nTorino.\nNella stagione 2009-2010 viene ceduto in prestito con diritto di riscatto della met\u00e0 del cartellino al Torino neoretrocesso in Serie B, la sua esperienza nel Torino tuttavia dura solamente 10 partite, a gennaio infatti il calciatore chiede di essere ceduto dato lo scarso impiego in maglia granata, dovuto anche ad un infortunio occorsogli proprio nel momento nel quale avrebbe potuto giocarsi le sue chance per partire da titolare.\nPadova.\nIl 18 gennaio 2010 passa in compropriet\u00e0 al Padova, squadra che lo ha voluto fortemente, in cambio di Pietro Baccolo. Come numero ha scelto il 9 lasciato libero dalla partenza in prestito a gennaio di Massimiliano Varricchio alla Cremonese. Debutta con i biancoscudati il 23 gennaio 2010 in Padova-Reggina 0-1.\nIl 13 marzo 2010 sblocca il risultato nella gara vinta contro il Crotone. Alla fine del primo anno ottiene la salvezza in Serie B, dopo i play-out contro la Triestina, nei quali segna anche un gol.\nLa stagione successiva non comincia nel migliore dei modi, a causa di un infortunio patito nell'amichevole contro l'Este, ultima gara non ufficiale prima dell'esordio in Coppa Italia contro il Ravenna. Il 25 giugno 2011 il Padova dopo l'apertura delle buste rileva l'intero cartellino del giocatore.\nBologna.\nIl 14 luglio 2011 passa in prestito con diritto di riscatto a favore della societ\u00e0 emiliana al Bologna assieme a Federico Agliardi e Jos\u00e9 \u00c1ngel Crespo. Fa il suo esordio con la maglia del Bologna e in Serie A il 23 ottobre nella partita persa per (2-0) contro la Lazio, entrando all'80\u00ba minuto al posto di Robert Acquafresca. Segna il suo primo gol con la maglia dei felsinei il 23 novembre nella partita di Coppa Italia contro il Crotone vinta per (4-2) dai rossobl\u00f9, andando in rete al 3' minuto del secondo tempo.\nRitorno al Padova.\nDopo avere trovato poco spazio a Bologna fa ritorno al Padova. Il 17 dicembre 2012, a seguito della riduzione della squalifica a sei mesi da parte del Tnas, Vantaggiato torna a disposizione della squadra biancoscudata. Scende in campo il 16 febbraio 2013 nella sfida contro la Reggina persa dai biancoscudati (2-1). Il 22 luglio 2014, dopo la mancata iscrizione del Padova al campionato di Lega Pro, rimane svincolato.\nLivorno.\nIl 22 agosto 2014 il Livorno annuncia l'ingaggio ufficiale del giocatore, il quale ritrova una nuova squadra dopo aver concluso il proprio contratto con il Padova.\nSegna il suo primo gol in amaranto contro il Varese e diventa il match winner della partita. Segna una doppietta nella partita vinta dal Livorno 6-0 contro il Trapani. Si ripete la giornata successiva con un'altra doppietta ai danni della Ternana (0-4). Segna un'altra doppietta contro il Bologna nella partita vinta dal Livorno per 3-2.\nNella stagione 2014-2015 segna altre 11 reti che contribuiscono alla salvezza della squadra. Nella stagione 2015-2016 segna gi\u00e0 9 reti nelle prime 17 giornate. Il 30 giugno 2016 scade il suo contratto con il Livorno e quindi il giocatore rimane svincolato. Il 18 luglio il contratto viene rinnovato con un accordo fino al 30 giugno 2018 e nella stagione 2017\u20132018 grazie ai suoi 19 gol che li hanno valso il titolo di capocannoniere del girone A di serie C ha trascinato la squadra amaranto verso la promozione diretta in serie B.\nTernana.\nLa stagione successiva firma un contratto biennale con la Ternana. Rimane in Umbria per tre stagioni in Serie C, contribuendo nell'ultima di esse alla promozione della squadra in Serie B.\nRitorno al Livorno.\nIl 1\u00b0 ottobre 2021 firma con il Livorno in Eccellenza Toscana.\nSegna il suo primo gol stagionale nel match vinto per 4-0 contro l'Atletico Piombino, valido per il secondo turno del girone eliminatorio di Coppa Italia Eccellenza Toscana.\nCalcioscommesse.\nIn seguito allo scandalo del calcioscommesse, l'8 maggio 2012 viene deferito dalla Procura federale della FIGC.\nIl 1\u00ba giugno il procuratore federale Stefano Palazzi richiede per lui tre anni di squalifica.\nIl 18 giugno in primo grado gli viene confermata la squalifica di 3 anni, e successivamente anche in secondo grado il 6 luglio.\nIl 17 dicembre 2012, il TNAS gli derubrica il reato da responsabilit\u00e0 diretta ad omessa denuncia riducendogli la squalifica a 6 mesi.\nNazionale.\nCon la maglia dell'Under-23 ha preso parte ai Giochi del Mediterraneo del 2005 scendendo in campo in tre occasioni e segnando due reti.\nStatistiche.\nPresenze e reti nei club.\n\"Statistiche aggiornate al 24 ottobre 2021.\""}
{"id": "1311005", "revid": "104265", "url": "https://it.wikipedia.org/wiki?curid=1311005", "title": "Prima del temporale", "text": "Prima del temporale \u00e8 un album della cantante italiana Gigliola Cinquetti, pubblicato nel 1997.\nIl disco.\nL'album \u00e8 una ristampa dell'LP del 1991 \"Tuttintorno\", con artwork, ordine delle tracce e titolo diversi. Il disco vede la partecipazione di Enrico Ruggeri come autore di due tracce del disco."}
{"id": "1311006", "revid": "30610", "url": "https://it.wikipedia.org/wiki?curid=1311006", "title": "Mehen", "text": "Mehen \u00e8 una divinit\u00e0 egizia appartenente alla religione dell'antico Egitto, il benefico dio-serpente, guardiano della barca solare di Ra e il cui nome significa \"colui che \u00e8 arrotolato\".\nV22:n-I15 m\u1e25n\nCon le sue spire proteggeva il dio sole avvolgendolo, come uno scudo, nel viaggio notturno nella Duat oppure lo salvava dal malvagio dio Apopi che, serpeggiando, circondava ma senza mai poterlo uccidere perch\u00e9 entrambi rappresentavano l'eterna lotta tra bene e male.\nSe Apopi fosse riuscito a fermare la barca di Ra e a rovesciarla il mondo sarebbe finito, tornando nelle tenebre.&lt;br&gt;\nAlmeno in un'occasione per\u00f2 il guardiano della barca solare fall\u00ec il suo compito ed Apopi ingoi\u00f2 il sole. Ma con l'aiuto di divinit\u00e0 protettrici, Mehen fece uscire Ra da un buco nell'addome di Apopi, come illustrato nella tomba di Ramses IX, consentendo cos\u00ec al dio-sole di terminare il suo tragitto e rinascere.\nDel primordiale dio si hanno tracce nei Testi delle piramidi, nei Testi dei sarcofagi e nei papiri fin dall'Antico Regno ma \u00e8 molto probabile che il suo culto nasca anche prima del Periodo Predinastico.\nNel Nuovo Regno nacque la regola secondo la quale, nel viaggio notturno di Ra poteva partecipare anche il defunto ma solo se esso si trovasse seppellito nelle profondit\u00e0 della terra: nacquero cos\u00ec gli ipogei.\nNelle tombe della Valle dei Re, il dio-serpente, \u00e8 raffigurato nelle scene dell'Amduat e ancor pi\u00f9 in quelle del Libro delle Porte. Queste delimitano le ore della notte, che sono dodici e il testo recita il percorso del dio-sole, accompagnato dal sovrano, nel cielo della notte.\nNell'iconografia annoveriamo le seguenti tombe:\nQuest'ultimo \u00e8 stato spesso raffigurato perch\u00e9 il viaggio notturno del sole divenne il tema magico-religioso pi\u00f9 ricorrente nelle rappresentazioni funerarie.\nIl sacro serpente Mehen doveva accuratamente proteggere il viaggio di Ra poich\u00e9 la fine del mondo era estremamente temuta dagli egizi ed essi, inoltre, viaggiando con il sole, sarebbero rinati sconfiggendo, cos\u00ec, la morte.\nE mentre il sovrano, con il dio Ra e le divinit\u00e0 protettrici, si avviava trionfante verso la rinascita sua e dei suoi antenati, altri uomini, nella terra di Kemet, continuavano solo a morire.\nGioco egizio.\nAll'Antico Regno risale anche il gioco \"del serpente attorcigliato\" che era cos\u00ec strettamente connesso al dio Mehen, da ipotizzare pi\u00f9 una funzione religiosa che un passatempo, si pensa infatti fosse un rituale tra il dio Mehen e il defunto, il quale, se avesse vinto la partita, si sarebbe salvato dal morso velenoso.\nSvolgimento del gioco: per scegliere chi dovesse iniziare si lanciavano i dadi e chi faceva il numero maggiore iniziava. Si procede dalla coda alla testa del serpente lanciando i dadi. Arrivati alla testa ci si trasforma in leone o in leonessa; a questo punto si ritorna alla coda (trasformandosi il lancio dei dadi vale doppio), il primo ad arrivare alla coda vince."}
{"id": "1311013", "revid": "78480", "url": "https://it.wikipedia.org/wiki?curid=1311013", "title": "Aeroscalo di Pontedera", "text": ""}
{"id": "1311020", "revid": "339392", "url": "https://it.wikipedia.org/wiki?curid=1311020", "title": "Fronte di Liberazione Nazionale della Corsica", "text": ""}
{"id": "1311025", "revid": "110157", "url": "https://it.wikipedia.org/wiki?curid=1311025", "title": "Chiesa di Santa Reparata (Casoli)", "text": "La chiesa di Santa Reparata di Casoli, in provincia di Chieti, venne costruita nel 1447. Lievemente danneggiata durante la seconda guerra mondiale nel dopoguerra venne ammodernata perdendo il pregevole soffitto dichiarato monumento nazionale. \u00c8 stata riaperta al culto nel 1952.\nStoria.\nUna lapide quattrocentesca incastonata nella parete di fondo della navata sinistra della chiesa reca un'iscrizione che commemora la posa della prima pietra del tempio, avvenuta il giorno della festa di Tutti i Santi (1\u00ba novembre) del 1447: la chiesa era per\u00f2 dedicata a santa Liberata, e nei resoconti delle visite pastorali compiute dagli arcivescovi di Chieti per tutto il '600 si continua a menzionarla con questo titolo. Solo a partire dagli anni a cavallo tra il XVII ed il XVIII secolo, per ragioni non chiare, si inizia a denominarla Santa Reparata: dai registri parrocchiali emerge addirittura che, in quegli anni, donne alle quali nel battesimo era stato imposto il nome di Liberata venivano unite in matrimonio o sepolte con il nome di Reparata.\nLa chiesa venne eretta al di fuori delle mura cittadine, su una collina franosa dominante la contrada delle Lame: la tradizione locale attribuisce la scelta di una zona tanto svantaggiosa alla volont\u00e0 della santa, la cui immagine sarebbe apparsa su un olmo (la leggenda continua con il racconto del tronco dell'albero murato dietro l'altare maggiore, ma durante i lavori di ricostruzione non ne \u00e8 stata rinvenuta traccia). Probabilmente la scelta ricadde su quel sito perch\u00e9 si trovava in posizione strategicamente importante, a presidio della strada che dalle zone pianeggianti della valle dell'Aventino portava verso l'area montana e quindi a Napoli.\nL'iscrizione gi\u00e0 citata riporta che l'edificio fu iniziato \u00ab...\"per boto che fo facto per lomini de Casolo per casione de moria\"...\u00bb, quindi per soddisfare un voto fatto in occasione di un'epidemia. Una leggenda improbabile vuole che, in occasione di quella pestilenza, una delegazione di casolani si sia recata a Roma ed abbia ottenuto dal pontefice il corpo della santa, prelevato dallo stesso papa dalle catacombe, ma non si hanno testimonianze dell'episodio.\nDescrizione.\nIl 26 novembre 1943, una bomba aerea di piccole dimensioni (spezzone), proveniente da un aereo alleato, cadde sulla copertura della navata destra della chiesa, aprendo uno squarcio nella struttura del tetto: lo scoppio danneggi\u00f2 solo alcuni dei quadri del pregevole soffitto a cassettoni intagliato e dipinto in oro e argento, costruito tra il 1603 ed il 1606 dall'artista veneto Vittorio Buzzacarino, figliastro e allievo di Polidoro da Lanciano; l'opera di inestimabile valore, dipinto circa ottant'anni prima del soffitto ligneo della navata centrale della collegiata di Santa Maria del Colle a Pescocostanzo, fu dichiarato monumento nazionale. Risparmiato dagli eventi bellici, nel dopoguerra non viene restaurato ma interamente trafugato durante i lavori di ammodernamento.\nAl posto dell'originale soffitto ligneo, vennero realizzati dei arnplici e anonimi lacunari piani per ciascuna navata. Nel 2019 \u00e8 stato restaurato il prezioso Trittico di Santa Reparata, conservato nella sagrestia. Il busto processionale di San Gilberto competono era in oro, dopo il trafugamento fu ricostruito in legno indotato.\nOggi la chiesa di Santa Reparata conserva la tipologia e le proporzioni originali, malgrado scialbi restauri del dopoguerra: \u00e8 a schema basilicale, a tre navate delimitate da pilastri. La facciata ricostruita negli anni cinquanta \u00e8 a terminazione piana, ad imitazione dei pi\u00f9 insigni monumenti dell'arte cristiana in Abruzzo (Santa Maria di Collemaggio, San Bernardino all'Aquila).\nLa facciata prima del rifacimento era molto grezza, in pietra a vista , quadrangolare, con oculo centrale, poi rifatto a rosone, e portale romanicheggiante con lunetta tardo romanica a tutto sesto.\nIl portale scolpito originale venne traslato nel prospetto laterale, si caratterizza per la decorazioneromanicheggiante a fioroni, tralci vegetali e volti angelici tra ali; conserva anche altri arredi architettonici datati 1539, come l'arco trionfale che chiudeva il presbiterio, l'altare di santa Reparata e quelli dei santi apostoli Filippo e Giacomo, posti in fondo alle navate laterali. Le statue dei santi sono del '600.\nAl suo interno conserva un trittico con santa Liberata ed Angeli realizzato nel 1506 da Antonio di Francesco di Tommaso da Fossombrone, artista vicino alla maniera di Carlo Crivelli; pi\u00f9 recenti sono le tele raffiguranti san Pio X, realizzata da Mario Barberis, lo stesso che dipinse il drappo con l'immagine del papa esposta durante la sua cerimonia di canonizzazione (1954), e Maria Ausiliatrice, che venne invocata durante la seconda guerra mondiale affinch\u00e9 risparmiasse il paese dai bombardamenti."}
{"id": "1311030", "revid": "767487", "url": "https://it.wikipedia.org/wiki?curid=1311030", "title": "Latina/Littoria", "text": "Latina/Littoria \u00e8 un film documentario del 2001 di Gianfranco Pannone.\nTrama.\nLa quotidianit\u00e0 di un'amministrazione comunale, nello specifico quella della cittadina laziale di Latina, e il tormentato iter per la stesura e approvazione del piano regolatore generale, redatto dall'urbanista bolognese Pier Luigi Cervellati, in grado di contrastare la speculazione edilizia a cui \u00e8 sottoposta la citt\u00e0.\nSpiccano due personaggi di orientamento ideologico opposto ma avvicinati dalle circostanze, il sindaco Ajmone Finestra, ex combattente della Repubblica di Sal\u00f2, condannato a morte dallo Stato Italiano per i crimini da lui commessi nel periodo 1943-45 e poi amnistiato, e lo scrittore Antonio Pennacchi.\nDistribuzione.\nIl film \u00e8 stato candidato al Festival internazionale di Marsiglia nel 2002, dove, pur superando la prima selezione ufficiale, non riceve alcun premio.\nCritica.\n\u00abQuando i peggiori fantasmi della Storia si riaffacciano sul mondo, quando non si ha pi\u00f9 niente da dire, quando nessuno s'indigna pi\u00f9, quando i conti col passato non sono stati fatti. Qualcuno disse che avere la coscienza pulita \u00e8 di chi ha cattiva memoria. Di fronte a tanta arroganza, l'unica risposta possibile \u00e8 tornare a far politica, anche con l'arma del cinema.\u00bb Gianfranco Pannone\n\u00abGrottesco e sconcertante ritratto di una realt\u00e0 penetrata con sguardo e abilit\u00e0 da documentarista vero.\u00bb"}
{"id": "1311031", "revid": "152625", "url": "https://it.wikipedia.org/wiki?curid=1311031", "title": "Who Do You Think You Are?", "text": ""}
{"id": "1311032", "revid": "151504", "url": "https://it.wikipedia.org/wiki?curid=1311032", "title": "Gerolamo Frescobaldi", "text": ""}
{"id": "1311034", "revid": "1310927", "url": "https://it.wikipedia.org/wiki?curid=1311034", "title": "Fotbal Club U Craiova", "text": "Il FCU Craiova 1948 (ufficialmente \"Fotbal Club U Craiova 1948\") \u00e8 una societ\u00e0 calcistica rumena con sede nella citt\u00e0 di Craiova. Milita nella prima divisione del campionato rumeno di calcio.\nNel 1991, dopo che il club sportivo CS Universitatea Craiova sciolse la sua sezione calcistica, il Fotbal Club Universitatea Craiova prese il suo posto nella massima serie e continu\u00f2 la tradizione del club originario per i successivi due decenni, ma fu riorganizzato pi\u00f9 volte e considerato retroattivamente come un successore non ufficiale. L'unico alloro del Fotbal Club Universitatea Craiova \u00e8 la Coppa di Romania 1992-1993, anche se il club rivendica i 4 titoli nazionali e le 5 coppe nazionali vinti tra il 1948 e il 1991.\nIl FC U Craiova fu espulso dalla federazione calcistica rumena il 14 maggio 2012, in seguito alla sospensione del 20 luglio 2011, e conseguentemente estromesso da ogni competizione. La magistratura rumena conferm\u00f2 la liceit\u00e0 della disaffiliazione del 2012. Il club fu dichiarato fallito nel settembre 2014 dal tribunale sportivo rumeno. Da l\u00ec nasce il CSU Craiova. Il club \u00e8 stato ricostituito nel 2017 e ha iniziato a giocare nella quarta serie rumena.\nNel 2017-2018 vince la IV serie e dal 2018-2019 milita in Liga III. Nella stagione 2020-2021 vince la Liga II tornando cos\u00ec nell'\u00e9lite del calcio rumeno.\nStadio.\nFino al 2012 disputava le partite casalinghe nello Stadio Ion Oblemenco di Craiova, che prese il nome dal giocatore pi\u00f9 amato della squadra, Ion Oblemenco. Gi\u00e0 nel girone di ritorno del campionato 2009-2010 la squadra disput\u00f2 le sue partite interne nello stadio di Drobeta Turnu-Severin, perch\u00e9 il club non riusc\u00ec a rinnovare il contratto di affitto dello Stadio Ion Oblemenco, di propriet\u00e0 del comune di Craiova.\nGioca le gare casalinghe nello Stadio Municipale di Drobeta Turnu-Severin (20.054 posti), a 113 km da Craiova.\nGemellaggi.\nL'FCU Craiova \u00e8 gemellata con il Napoli, squadra della Serie A italiana.\nIl gemellaggio \u00e8 nato grazie all'eliminazione della Steaua Bucarest dalla UEFA Europa League proprio a causa del Napoli (3-3 a Bucarest, 1-0 a Napoli).\nL'Universitatea Craiova, rivale storico dello Steaua, ha manifestato la propria felicit\u00e0 nella sconfitta dei rivali con striscioni e cori che inneggiavano il Napoli.\nOrganico.\nRosa 2021-2022.\n\"Aggiornata all'11 febbraio 2022.\""}
{"id": "1311035", "revid": "767487", "url": "https://it.wikipedia.org/wiki?curid=1311035", "title": "I Want Tomorrow", "text": "I Want Tomorrow \u00e8 il primo singolo della cantante e musicista irlandese Enya, pubblicato nel 1987 come primo estratto dall'album di debutto \"Enya\""}
{"id": "1311041", "revid": "133248", "url": "https://it.wikipedia.org/wiki?curid=1311041", "title": "Trinity College di Dublino", "text": ""}
{"id": "1311043", "revid": "1409228", "url": "https://it.wikipedia.org/wiki?curid=1311043", "title": "Islom Karimov", "text": "Era per met\u00e0 uzbeko, da parte di padre, e per met\u00e0 tagiko, da parte di madre. Crebbe in un orfanotrofio statale sovietico e studi\u00f2 poi ingegneria meccanica a Tashkent. Gi\u00e0 membro del Partito Comunista dell'Unione Sovietica, presiedette la Repubblica dell'Uzbekistan dall'indipendenza del paese nel 1991 fino alla sua morte.\nCarriera politica.\nAscesa al potere.\nKarimov divenne un membro del Partito Comunista dell'Unione Sovietica, nel 1989 raggiunse la carica di segretario generale del partito in Uzbekistan e il 24 marzo 1990 fu proclamato Presidente della Repubblica Socialista Sovietica uzbeka. Il 1\u00ba settembre 1991 dichiar\u00f2 l'indipendenza dell'Uzbekistan e vinse le prime elezioni presidenziali tenutesi il 29 dicembre dello stesso anno con l'86% delle preferenze. Le elezioni per\u00f2 furono dominate dai brogli, con propaganda di Stato e un conteggio delle schede falso, nonostante il candidato e leader principale del partito di opposizione \"Erk\" (libert\u00e0) Muhammad Solih, avesse la possibilit\u00e0 di partecipare alle elezioni.\nPresidenza.\nNel 1995, Karimov estese il suo mandato fino al 2000 grazie ad un criticato referendum, e fu rieletto il 9 gennaio 2000 con il 91,9% di voti. Gli Stati Uniti d'America affermarono che quelle elezioni furono \"n\u00e9 libere, n\u00e9 giuste e non offrirono ai cittadini uzbeki una scelta vera e propria\". A prova di ci\u00f2 l'unico candidato dell'opposizione Abdulhasiz Jalalov ammise che si candid\u00f2 per far apparire le elezioni democratiche e che vot\u00f2 per Karimov. Il 27 gennaio 2002, Karimov vide approvare un altro referendum che gli fece estendere da cinque a sette anni la durata del mandato: le elezioni che dovevano tenersi inizialmente a dicembre 2005 si tennero a dicembre 2007.\nDa dopo gli attentati dell'11 settembre l'Uzbekistan \u00e8 considerato un alleato strategico per gli Stati Uniti nella \"Guerra al terrorismo\" per l'opposizione manifestata contro i Talebani. La Nazione ospit\u00f2 un contingente americano nella base di Karshi-Khanabad, nota come K2, durante l'Invasione statunitense dell'Afghanistan. Questa mossa fu criticata da Human Rights Watch che sostenne che il governo statunitense avesse messo da parte la promozione dei diritti umani per ricevere appoggio durante l'operazione militare. Tuttavia, le relazioni tra Stati Uniti e Uzbekistan si deteriorarono nel maggio 2005, in seguito alle critiche espresse dal paese occidentale verso l'ex repubblica sovietica in relazione al massacro di Andijan e nel luglio 2005 i militari statunitensi abbandonarono la base di Karshi-Khanabad.\nKarimov mobilit\u00f2 l'esercito contro il Movimento Islamico dell'Uzbekistan e l'Hizb-ut-Tahrir, organizzazioni islamiche classificate come terroristiche proprio dal Presidente uzbeko. Il governo uzbeko condann\u00f2 a morte in contumacia Tohir Yo'ldosh e Juma Namangani, i leader delle organizzazioni. Namangani mor\u00ec in Afghanistan nel 2001 ma Tohir Yo\u2018ldosh \u00e8 ancora vivo.\nNel 2007 Karimov cominci\u00f2 la ricerca di un modo per concorrere alle elezioni presidenziali dello stesso anno: il politico era al secondo mandato e la Costituzione uzbeka non prevede un terzo mandato. Ciononostante il politico aggir\u00f2 questo ostacolo accettando il 6 novembre 2007 la proposta del Partito Liberale Democratico e il 19 novembre la Commissione Elettorale annunci\u00f2 l'approvazione della candidatura alle elezioni presidenziali. Tale decisione fu condannata dagli oppositori di Karimov come illegale.\nIl 23 dicembre Karimov fu riconfermato per la terza volta presidente dell'Uzbekistan, conquistando l'88,1% delle preferenze. Osservatori dell'OCSE criticarono l'elezione come lontana dall'essere giusta, mentre gli osservatori della Comunit\u00e0 degli Stati Indipendenti e dell'Organizzazione di Shanghai per la cooperazione diedero una positiva valutazione dello svolgimento delle elezioni.\nIl 27 agosto 2016 venne colto da un'emorragia cerebrale e ricoverato in terapia intensiva presso un ospedale militare di Tashkent. Mor\u00ec il 2 settembre a 78 anni, a seguito dell'aggravarsi delle sue condizioni. Il governo e la tv di stato confermarono con un comunicato ufficiale la notizia del decesso, annunciando tre giorni di lutto nazionale. All'alba del 3 settembre il feretro di Karimov venne scortato da alcuni militari presso l'Aeroporto Internazionale di Tashkent, la capitale, dove venne caricato su un aereo presidenziale, alla volta di Samarcanda, citt\u00e0 natale del defunto leader, dove si tennero i solenni funerali di stato, celebrati con rito islamico, alla presenza di numerosi capi di stato e primi ministri, rappresentanti 17 nazioni. Karimov \u00e8 sepolto presso la necropoli di Shah-i-Zinda.\nCritiche.\nLa comunit\u00e0 internazionale ha criticato ripetutamente l'amministrazione di Karimov per la mancata applicazione dei diritti umani e della libert\u00e0 di stampa. In particolare Craig Murray, ambasciatore britannico dal 2002 al 2004, denunci\u00f2, durante il suo mandato e nel suo libro \"Murder in Samarkand\", la corruzione nella Nazione e gli abusi dei diritti umani, come la bollitura a morte per gli oppositori. Le Nazioni Unite giudicarono la tortura \"istituzionalizzata, sistematica e dilagante\" nel sistema giuridico uzbeko.\nAltra critica mossa nei confronti di Karimov \u00e8 stata la responsabilit\u00e0 del prosciugamento del Lago d'Aral a causa della mancata cementificazione dei canali di irrigazione del cotone e dello sfruttamento eccessivo del fiume Amu Darya.\nVita privata.\nLa moglie di Karimov, Tatyana Akbarovna Karimova, \u00e8 un'economista. La figlia maggiore, Gulnora Karimova, lavora come consigliere nell'ambasciata uzbeka in Russia ed \u00e8 noto che \u00e8 proprietaria di un vasto impero finanziario che comprende il pi\u00f9 importante operatore telefonico senza fili del paese, alcuni night club e una fabbrica di cemento."}
{"id": "1311048", "revid": "149587", "url": "https://it.wikipedia.org/wiki?curid=1311048", "title": "Sant'Anna (Enna)", "text": ""}
{"id": "1311050", "revid": "1714743", "url": "https://it.wikipedia.org/wiki?curid=1311050", "title": "Sancho Garc\u00e9s", "text": "Origine.\nFiglio del conte di Castiglia, Garc\u00eda Fern\u00e1ndez e di Ava di Ribagorza, figlia del conte di Ribagorza, Raimondo II.\nBiografia.\nNel 990, con l'appoggio dell'hajib di al-Andalus, Almanzor, Sancho si ribell\u00f2 al padre, Garcia, dividendo in due parti la contea di Castiglia, che da quella data, rimase divisa sino alla morte del padre.\nNel 994, Sancho spos\u00f2 la cugina, Urraca G\u00f3mez (?-1038), figlia di G\u00f3mez Diaz, conte di Salda\u00f1a, della famiglia dei Banu G\u00f3mez, e della zia di Sancho, Muniadomna Fern\u00e1ndez di Castiglia, figlia di Fernan Gonzales.\nNel 995, alla morte del padre, in prigionia, a Cordova, gli succedette nel titolo di conte di Castiglia, continuando a riconoscere ai sovrani del Le\u00f3n, una superiorit\u00e0 giuridica.In quello stesso anno per mantenere buoni i rapporti con Almanzor, gli diede in moglie la sorella, Oneca Garces.\nNel 999, alla morte del re di Le\u00f3n Bermudo II, si oppose invano alla nomina a reggente del nuovo re, Alfonso V, di tre anni, di Menendo Gonzales, con cui ebbe rapporti conflittuali per tutto il periodo di reggenza.\nNello stesso anno Sancho rifiut\u00f2 di pagare il tributo al califfo di Cordova, mettendosi in urto con al-Andalus; allora Sancho Garces fece un'alleanza con il re di Navarra, Garc\u00eda II S\u00e1nchez, con il re del Le\u00f3n Alfonso V e con Garc\u00eda G\u00f3mez de Carri\u00f3n, conte di Salda\u00f1a.Nel 1000 Almanzor attacc\u00f2 la Castiglia e lo scontro avvenne, nel luglio del 1000, nella Provincia di Palencia, alla battaglia di Cervera de Pisuerga, che fu molto cruenta, con molti morti da ambo le parti, ma alla fine vide il successo dei Mori e la sconfitta di Sancho Garc\u00e9s e del conte di Salda\u00f1a, che l'aveva seguito in battaglia.\nAlleatosi con i re cristiani, Alfonso V del Le\u00f3n e Sancho III Garc\u00e9s il Grande della Navarra, Sancho Garc\u00e9s partecip\u00f2 alla battaglia di Calata\u00f1azor, nel 1002, dove Almanzor (molto probabilmente la sua retroguardia) sub\u00ec la sua prima sconfitta e poco dopo, a Medinaceli, mor\u00ec.\nNel 1009, intervenne nella guerra civile tra gli omayyadi del califfato di Cordova, Sulaym\u0101n ibn al-\u1e24akam, \"al-Musta\u02bf\u012bn\", acclamato califfo dai Berberi, ed il califfo Mu\u1e25ammad II (al-Mahd\u012b) ibn Hish\u0101m, appoggiato dai mercenari dell'esercito, detti \"gli schiavi\".Appoggi\u00f2 Sulaym\u0101n contro al-Mahd\u012b ed in cambio ricevette diverse piazze sulla linea del Duero: Osma, San Esteban de Gormaz, Clunia, Berlanga de Duero, Sep\u00falveda, Pe\u00f1afiel. Col suo aiuto, Sulaym\u0101n riusc\u00ec a spodestare Mu\u1e25ammad II e dopo la vittoria Cordova fu saccheggiata (distrutta secondo la \"Cronaca Burgense\") dai berberi e dai castigliani.\nIl suo soprannome, \"el de los Buenos Fueros\" (dalle buone leggi), fu dovuto al fatto che concesse molti privilegi a diverse popolazioni della Castiglia.\nFu, inoltre, il fondatore del Monastero di San Salvador di O\u00f1a, nel 1011, dov'\u00e8 ancor oggi tumulato.\nAlla sua morte, nel 1017, la contea fu ereditata, assieme al titolo di conte, da suo figlio Garc\u00eda S\u00e1nchez, di circa sette anni.\nDiscendenza.\nSancho ed Urraca ebbero cinque figli:"}
{"id": "1311055", "revid": "767487", "url": "https://it.wikipedia.org/wiki?curid=1311055", "title": "Long Time Dead", "text": "Long Time Dead \u00e8 un film del 2002 diretto da Marcus Adams.\nFilm horror ambientato in Inghilterra la cui storia si basa su un gruppo di ragazzi che durante una festa decidono di praticare una seduta spiritica ed evocano per errore un jinn, ovvero un demone della tradizione araba.\nIl cast comprende Joe Absolom, Lukas Haas e Tom Bell. \u00c8 stato il film che ha visto il debutto di Marcus Adams come regista.\nTrama.\nUn gruppo di universitari dopo un rave party, per vincere la noia, decide di fare una seduta spiritica. Coadiuvati da una improvvisata tavoletta ouija e delle indicazioni di un'amica esperta di occultismo, iniziano la seduta. Dopo i primi momenti di perplessit\u00e0 e di dubbi sull'effettiva riuscita, qualcosa comincia a muoversi. Presi dal panico lasciano la tavoletta, senza rendersi conto di avere evocato una entit\u00e0 malvagia sulla quale non hanno alcuna possibilit\u00e0 di controllo.\nI ragazzi infatti hanno involontariamente evocato un jinn, millenario demone del fuoco assetato di sangue. Questi, a loro insaputa, si \u00e8 impossessato di uno di loro che, all'oscuro degli altri, comincer\u00e0 a soddisfare la propria sete di morte. Vengono uccisi uno ad uno, mentre Liam, uno degli studenti comincia ad avere inquietanti visioni, legate a suo padre. Infatti il padre del giovane anni prima aveva evocato lo stesso demone in Marocco, provocando una strage. Lui si salv\u00f2, ma fu rinchiuso in manicomio. Adesso il jinn \u00e8 ritornato, con l'intenzione di prendersi proprio quell'unico superstite."}
{"id": "1311060", "revid": "161374", "url": "https://it.wikipedia.org/wiki?curid=1311060", "title": "Massiccio del Beaufortin", "text": ""}
{"id": "1311065", "revid": "287204", "url": "https://it.wikipedia.org/wiki?curid=1311065", "title": "I raccomandati", "text": "I raccomandati \u00e8 stato un programma televisivo italiano, in onda su Rai 1 per dieci edizioni dal 2003 al 2011. La puntata pilota fu trasmessa il 21 luglio 2001.\nIl programma \u00e8 stato condotto da Carlo Conti fino alla settima edizione, mentre dal 2009 \u00e8 stato condotto da Pupo. Il format era del tutto italiano ed \u00e8 stato prodotto da LDM in collaborazione con la RAI. La regia \u00e8 stata affidata a diversi registi nel corso delle varie edizioni.\nIl programma.\nDurante la trasmissione si esibivano vari concorrenti accompagnati (o \"raccomandati\", come affermato nel programma) da personaggi VIP. A fine programma veniva decretato il vincitore. Poteva essere considerato un programma televisivo di genere \"talent show\" poich\u00e9 in molti casi i concorrenti presentavano qualit\u00e0 vocali notevoli. Nelle prime quattro edizioni parte del programma era dedicata all'esibizione di concorrenti \"che si raccomandavano da soli\" in una specie di teatrino ed il pubblico con una leva posta vicino ad ogni posto a sedere influiva alzando o abbassando il sipario se gradiva o meno l'esibizione. Nell'edizione 2011 vi erano dei concorrenti VIP fissi nel corso delle varie puntate, che di volta in volta, raccomandavano degli esordienti diversi.\nPuntate.\nEdizione invernale 2003.\nLa prima edizione \u00e8 andata in onda in prima serata per sette puntate dal 14 gennaio al 27 febbraio 2003.\nEdizione autunnale 2003.\nLa seconda edizione \u00e8 andata in onda per 12 puntate, sempre in prima serata, dal 25 settembre all'11 dicembre 2003.\nScritta da Alessandro Bisegna, Carlo Conti, Antonio Miglietta, Andrea Palazzo, Pasquale Romano, Leopoldo Siano.\nCondotta da Carlo Conti, con la partecipazione di Moran Atias, Lucio Caizzi, Gaetano Gennai, Cristiano Militello, Andrea Agresti.\nEdizione 2004.\nLa terza edizione del programma \u00e8 andata in onda dal 19 ottobre al 7 dicembre 2004, per otto puntate, sempre con la conduzione di Carlo Conti affiancato da Giorgia Palmas, Francesca Chillemi e Andrea Agresti. Ha nuovamente partecipato, sempre in qualit\u00e0 di opinionista, Cristiano Malgioglio.\nEdizione 2005.\nIn onda dal 26 marzo al 21 maggio 2005 per 9 puntate.\nEdizione 2006.\nLa quinta edizione \u00e8 andata in onda dal 24 gennaio 2006 al 17 aprile, per undici puntate. Il conduttore \u00e8 sempre Carlo Conti affiancato da Laura Barriales, Pamela Camassa, Natalia Bush e dallo showman Cristiano Malgioglio.\nEdizione 2010.\nVincitore di questa edizione \u00e8 il Tenore Gianluca Paganelli raccomandato da Manuela Villa.\nCuriosit\u00e0.\nIn tutte le edizioni sono presenti coreografie eseguite un corpo di ballo che, proprio come in \"50 canzonissime\" e \"I migliori anni\", comprende (come \"prima ballerina\" di tutte le edizioni) anche la soubrette Rosaria Cannav\u00f2 insieme ad ex colleghe \"notine\" di \"Sarabanda\" (programma che, nel dicembre 2001, lanci\u00f2 la stessa Cannav\u00f2, proprio come soubrette, nello showbiz italiano). In una puntata dell'edizione 2007 era presente anche la cantante Maria Dal Rovere."}
{"id": "1311069", "revid": "6923", "url": "https://it.wikipedia.org/wiki?curid=1311069", "title": "Prowincja", "text": "La prowincja (plurale: \"prowincje\") fu la maggiore unit\u00e0 di divisione territoriale del Regno di Polonia e in seguito della Confederazione Polacco-Lituana. La storia di queste \"province\" risale al periodo della frammentazione della Polonia e allo \"statuty wi\u015blicko-piotrkowskie\" di Casimiro III (1347). A seguito dell'Unione di Lublino del 1569, la Confederazione fu divisa nelle seguenti province:\nLe Province della Grande Polonia e della Piccola Polonia costituivano la \"Corona\", nome non ufficiale della \"Corona del Regno di Polonia\". La Provincia della Lituania coincideva con il Granducato di Lituania.\nUna prowincja, anche se pi\u00f9 grande di un voivodato, in realt\u00e0 era meno importante in termini di potere. Una prowincja era infatti una pura unione di amministrazioni; il potere reale era invece assegnato ai voivodati (e, in misura minore, alle \"ziemie\").\nIl termine \"prowincja\" non viene usato per riferirsi a nessuna parte della Polonia indipendente a partire dalla Terza spartizione della Confederazione del 1795 \u2014 diversamente dalla \"ziemia\", che viene utilizzata per alcune regioni geografiche. Dal 1795, il termine \"prowincja\" \u00e8 utilizzato dolo per alcune unit\u00e0 di amministrazione imposte da un governo straniero all'interno dei territori della vecchia Confederazione."}
{"id": "1311071", "revid": "767487", "url": "https://it.wikipedia.org/wiki?curid=1311071", "title": "500 lire &quot;Olimpiadi di Los Angeles&quot;", "text": "In occasione della XXIII edizione dei Giochi olimpici tenutasi a Los Angeles, la Zecca di Stato italiana ha coniato una moneta d'argento dal valore nominale di 500 lire.\nDati tecnici.\nAl dritto \u00e8 ritratto al centro \u00e8 ritratta un'allegoria della Repubblica italiana volta a destra e sovrapposta ad una colomba; a sinistra vi \u00e8 la fiaccola olimpica, in giro \u00e8 scritto \"\" In basso sono riportati i nomi degli autori e.\nAl rovescio al centro sono raffigurati tre quomini che sorreggono il braciere olimpico, a destra e a sinistra dei quali sono riportati, rispettivamente, indicazione del valore e data e segno di zecca. In giro \u00e8 scritto \"\" .\nNel contorno: \"REPVBBLICA ITALIANA\" in rilievo.\nIl diametro \u00e8 di 29 mm, il peso di 11 g e il titolo \u00e8 di 835/1000.\nLa tiratura \u00e8 di 192.614 esemplari. La moneta \u00e8 presentata nella sola versione fior di conio confezionata in astuccio."}
{"id": "1311073", "revid": "474175", "url": "https://it.wikipedia.org/wiki?curid=1311073", "title": "San Antonio de Padua", "text": "San Antonio de Padua (o semplicemente Padua) \u00e8 una citt\u00e0 dell'Argentina, appartenente alla provincia di Buenos Aires, nel dipartimento di Merlo, 29\u00a0km a ovest della capitale. Fa parte del secondo cordone urbano della Grande Buenos Aires. Conta 37\u00a0755 abitanti.\nIl villaggio di San Antonio de Padua fu dichiarato \"citt\u00e0\" con la legge provinciale 8212 dell'11 settembre 1974. Deve il suo nome a Sant'Antonio di Padova.\nLa citt\u00e0 confina con le citt\u00e0 di Merlo, Libertad e Ituzaing\u00f3."}
{"id": "1311080", "revid": "547034", "url": "https://it.wikipedia.org/wiki?curid=1311080", "title": "Pikes", "text": "Pikes (in lingua inglese \"picche\") \u00e8 il termine con cui vengono indicate le winklepicker. Il termine pu\u00f2 anche riferirsi a:"}
{"id": "1311086", "revid": "1632387", "url": "https://it.wikipedia.org/wiki?curid=1311086", "title": "Book of Days", "text": "Book of Days \u00e8 una canzone della cantante e musicista irlandese Enya, pubblicata nel 1992 come terzo singolo estratto dall'album \"Shepherd Moons\".\nLa canzone.\nL'originale gaelico \"Book of Days\" apparve sull'album \"Shepherd Moons\", ma fu rimpiazzata, dalla met\u00e0 del 1992, sulla stampa di singoli, album e compilation con una nuova versione dal testo prevalentemente in inglese. La versione in inglese-gaelico fu usata per la prima volta nella colonna sonora del film \"Cuori ribelli\".\nVi sono tre leggere differenze d'introduzione per questo nuovo brano. Tutte e tre variano il suono di campana, che \u00e8 l'inizio di sedici rapidi battiti di violoncello prima del vero e proprio inizio vocale:\nLa durata del brano in gaelico \u00e8 di 2:34, mentre quello inglese-gaelico \u00e8 di 2:56."}
{"id": "1311089", "revid": "287204", "url": "https://it.wikipedia.org/wiki?curid=1311089", "title": "Grande Motte", "text": "La Grande Motte (3.653 ) \u00e8 una montagna francese del Massiccio della Grande Casse (Alpi della Vanoise) delle Alpi Graie, situata nel dipartimento della Savoia.\nCaratteristiche.\nSi trova tra la valle di Champagny-en-Vanoise e quella della Leisse. Si presenta come una grande cupola innevata. Sul monte si trovano i pi\u00f9 grandi impianti di sci estivo della Francia. Tali impianti si fermano a 250\u00a0m dalla vetta e fanno parte dell'Espace Killy.\nSalita alla vetta.\nLa via normale di salita alla vetta parte da Tignes e si svolge per la parte principale lungo le piste dello sci estivo.\nIn alternativa e con percorso molto pi\u00f9 lungo si pu\u00f2 salire sulla vetta partendo da Termignon. Si pu\u00f2 lasciare l'automobile alla localit\u00e0 \"Bellecombe\" (2.020\u00a0m). Di qui proseguendo in direzione nord si risale il versante sud della montagna."}
{"id": "1311091", "revid": "767487", "url": "https://it.wikipedia.org/wiki?curid=1311091", "title": "Gu Ruzhang", "text": "Gu Ruzhang (\u987e\u6c5d\u7ae0, pi\u00f9 conosciuto nella pronuncia Ku Yu-chang), soprannominato \u201cJinqiang Tiezhang Gu Ruzhang\u201d (\u91d1\u67aa\u94c1\u638c\u987e\u6c5d\u7ae0, Gu Ruzhang Lancia d'oro e Palmo di ferro).\nSi \u00e8 classificato tra i primi 15, nel primo Guokao dello Zhongyang Guoshu Guan.\n\u00c8 una delle Wu hu xia Jiangnan (\u4e94\u864e\u4e0b\u6c5f\u5357, le 5 tigri che si recarono al sud).\nHa tramandato un sistema di arti marziali cinesi chiamato Bei Shaolin.\nBiografia.\nGu Ruzhang nacque nel 1894 a Zhenghongzhen (\u6b63\u7ea2\u9547) nella contea di Funing (\u961c\u5b81), nel Jiangsu. Suo padre, Gu Lizi (\u987e\u5229\u5b50) gestiva un servizio di scorta per uomini di affari (Biaoju, \u93e2\u5c40) ed era un eccellente praticante di Tantui, che trasmise al figlio.\nQuando Gu Ruzhang aveva 14 anni (1908), il padre venne colpito da un morbo e mor\u00ec in poco tempo, prima di morire si raccomand\u00f2 con il figlio di continuare la propria preparazione con Yan Yunqi (\u56b4\u860a\u9f4a, che per qualche altra fonte si chiamava Yan Jiwen, \u4e25\u7ee7\u6e29), suo Xiongdi (fratello nelle arti marziali). Perci\u00f2, a 16 anni (1910), Gu Ruzhang si rec\u00f2 al villaggio fortificato della famiglia Yan, nella zona di Feicheng (\u80a5\u57ce), in Shandong, dove segu\u00ec gli insegnamenti di Yan Yunqi . Qui apprese i 10 Taolu di base di quello che sar\u00e0 il suo sistema (Bei Shaolin Men), Xiao Jinzhong, Tieshazhang e l'utilizzo delle armi.\nNel 1928 partecipa al primo Guokao (\u56fd\u8003) dello Zhongyang Guoshu Guan (\u4e2d\u592e\u570b\u8853\u9928), classificandosi tra i primi 15, nonostante l'assenza di regole che port\u00f2 a dover evitare le finali, procedendo all'elezione dei vincitori. Nello stesso anno viene invitato ad assumere il ruolo di insegnante di arti marziali presso il Liang Guang Guoshu Guan (\u4e24\u5e7f\u56fd\u672f\u9986), divenendo cos\u00ec famoso, assieme ad altri quattro celebri maestri, come Wu hu xia Jiangnan (\u4e94\u864e\u4e0b\u6c5f \u5357). Nel 1929 fonda la Guangzhou Guoshu She (\u5e7f\u5dde\u56fd\u672f\u793e, associazione dell'arte nazionale di Canton) di cui \u00e8 il primo presidente.\nNel 1938, quando l'esercito giapponese occup\u00f2 Canton, Gu Ruzhang entr\u00f2 nell'esercito ed insegn\u00f2 arti marziali all'interno delle accademie militari del Guangxi e del Guizhou.\nNel 1952, mentre si trova nella citt\u00e0 di Guiyang (\u8d35\u9633), nella provincia di Guizhou (\u8d35\u5dde) muore a causa di una malattia. Qualcuno ipotizza sia stato ucciso dalle truppe comuniste perch\u00e9 considerato un nazionalista.\nLignaggio.\nQuello che segue \u00e8 un lignaggio dello \"Shaolinquan\" appreso da Gu Ruzhang:\nAneddoti.\nNella citt\u00e0 di Changsha venne affrontato pubblicamente da Liao Senyan, un ventenne, esperto di stili taoisti. Gu Ruzhang in pochi secondi lo proiett\u00f2 fuori dal Leitai (ring).\nNel 1931, a Canton c'era un russo che si divertiva a seminare il terrore nelle strade dei quartieri poveri, lanciando il suo cavallo al galoppo. Gu, irritato dai numerosi incidenti provocati dal cavallo, decise di farsi trovare sul suo cammino. Dopo aver schivato gli zoccoli del cavallo, contrattaccando con la sua famosa Tieshazhang ed abbattendo con un solo colpo l'animale sotto gli occhi increduli del suo padrone.\nSi racconta che, sempre a Canton, il maestro di Cailifo, Tan San (\u8c2d\u4e09), mand\u00f2 a sfidare Gu un suo discepolo peso massimo (si narra di 100\u00a0kg) che Gu Ruzhang batt\u00e9 facilmente. Qualche giorno pi\u00f9 tardi Gu venne attaccato da 5 allievi di Tan, sconfiggendo anch'essi. Se anche l'episodio \u00e8 avvolto di un'aura leggendaria, Gu Ruzhang e Tan San furono legati da una forte e sincera amicizia e si scambiarono conoscenze.\nAltri apprendimenti.\nGu Ruzhang, come moltissimi maestri della sua epoca, non si chiuse nelle conoscenze trasmessegli da Yan Yunqi, ma arricch\u00ec le proprie conoscenze con i grandi maestri dell'epoca che ebbe l'opportunit\u00e0 di conoscere e frequentare.\nAllievi.\nQuesti sono alcuni dei discepoli di Gu Ruzhang:\nLong Zijiang (Lung Chi Cheung) ha trasmesso lo stile a suo figlio Lung Kai Ming, che nel 1969 ad Hong Kong ha fondato a nome del padre la Hong Kong Chinese Martial Arts Association, successivamente (2006) rinominata Hong Kong Chinese Martial Arts Dragon And Lion Dance Association."}
{"id": "1311093", "revid": "6923", "url": "https://it.wikipedia.org/wiki?curid=1311093", "title": "Bebe Neuwirth", "text": "Biografia.\nNeuwirth nasce a Newark, nel New Jersey, da una famiglia ebraica, figlia di un matematico, docente impiegato presso l'Universit\u00e0 di Princeton e, in passato, ricercatore per l\"'Institute for Defense Analyses\", e di una pittrice, in passato anche ballerina nelle file della \"American Repertory Ballet\". Incoraggiata anche dalla madre, studia danza fin dall'et\u00e0 di 5 anni, e si perfeziona alla Juilliard School di New York dal 1976 al 1977. Durante questo periodo, danza per la Princeton Ballet Company in \"Pierino e il lupo\", \"Lo schiaccianoci\" e \"Copp\u00e9lia\" e recita in alcuni teatri.\nIl suo debutto a Broadway \u00e8 nel ruolo di Sheila in \"A Chorus Line\", nel 1980. Dopodich\u00e9 ottiene ruoli per \"Little Me\" (1982) \"Sweet Charity\" (1986), per cui riceve il Tony Award come migliore attrice, e \"Damn Yankees\" (1994). Nel 1996 \u00e8 nel cast del revival di \"Chicago\", dove interpreta la showgirl-killer Velma Kelly. Per la sua performance riceve un Tony and Drama Desk Awards come migliore attrice in un ruolo drammatico in un Musical. Nel 2004 promuove lo show \"Here Lies Jenny\", dove interpreta le canzoni di Kurt Weill, e nel 2006, ritorna a Broadway per interpretare nuovamente \"Chicago\", ma nel ruolo di Roxie Hart.\nCome filmografia ha all'attivo \"Green Card - Matrimonio di convenienza\", \"Bugsy\", \"Jumanji\" e \"Come farsi lasciare in 10 giorni\".\nPer la televisione \u00e8 nota soprattutto per il ruolo della dottoressa Lilith Sternin, la psichiatra emozionalmente repressa sposata a Frasier Crane nelle serie \"Cin Cin\" (dal 1986 al 1993), per cui vinse 2 Emmy, e \"Frasier\". Ha partecipato anche a \"Law &amp; Order - Il verdetto\", e ha interpretato se stessa in \"Will &amp; Grace\".\n\u00c8 stata sposata dal 1984 al 1991 con l'attore Paul Dorman; dal 2009 \u00e8 sposata con il regista e produttore Chris Calkins.\nDoppiatrici italiane.\nNelle versioni in italiano delle opere in cui ha recitato, Bebe Neuwirth \u00e8 stata doppiata da:"}
{"id": "1311102", "revid": "115652204", "url": "https://it.wikipedia.org/wiki?curid=1311102", "title": "Pisano Etneo", "text": "Pisano Etneo (o anche comunemente Pisano) \u00e8 una frazione del comune di Zafferana Etnea, nella Citt\u00e0 metropolitana di Catania.\n\u00c8 sita a 450 metri d'altitudine sull'antica Strada Regia che congiunge la zona costiera di Giarre e Riposto ai paesi etnei di Trecastagni e Viagrande.\nStoria.\nXV e XVI secolo.\nNel XV e XVI secolo la \"contrada del Pisano\" appartenne ad alcuni baroni acesi, quali i Velasquez, i Platamone, i Moncada, i Requensez e i Mastrantonio, per poi passare nel 1531 alla Secrezia e ai Giurati di Aci.\nXVII secolo.\nFu nel corso della prima met\u00e0 del secolo XVII che si ebbe una progressiva antropizzazione, in particolare delle contrade \"Ardichetto\", \"Passo del Pomo\" e \"Pisanello\". Nel 1640-'41, con la \"separazione delle Aci\", il territorio divenne di competenza della cittadina di Aci Santi Antonio e Filippo e Catena, che lo amministrarono sia dal punto di vista civile che religioso fino al 1826, quando venne annesso al novello comune di Zafferana Etnea.\nA partire dal 1670, in seno alla guerra tra francesi e spagnoli (la zona era da tempo sotto l'influenza spagnola), il sito compreso tra le contrade di Fleri e Pisano, lungo la Via Regia, divenne una zona fortificata, e vide la costruzione di un fortino (Fortino di Castel Roderigo), di una porta (Porta Messina) e di un lungo muraglione, oggi ridotti a dei ruderi quasi irriconoscibili.\nNel 1672 il territorio di Pisano, insieme a quello di Bongiardo, pass\u00f2 alla sovranit\u00e0 feudale della famiglia Riggio di Palermo.\n&lt;br&gt;A partire dal 1680 Stefano II Riggio-Saladino inizi\u00f2 la costruzione di una chiesetta nei pressi del piccolo borgo contadino, scegliendo come protettore san Giuseppe, di cui la famiglia Riggio era devota, tanto da rendergli omaggio con altre chiese a \"Trezza\", \"Aci Catena\" e \"Catenanuova\".\nLa chiesa di Pisano fu ultimata a spese di Andrea Riggio, vescovo di Catania, che vi fece costruire anche degli edifici privati, facendone la sua residenza per buona parte dell'anno. Egli era solito definire la contrada di Pisano \"Esperide di mia delizia\". Fu il Riggio, inoltre, a commissionare al pittore Antonio Bova un quadro di san Giuseppe che \u00e8 possibile ancora ammirare sull'altare maggiore.\nAl periodo favorevole per la contrada di Pisano contribu\u00ec allo stesso tempo il cavaliere gerosolimitano don Diego Pappalardo, proveniente da Pedara. Egli, che conosceva personalmente il vescovo Riggio, fece costruire sulle proprie terre, in contrada \"Pisanello\", un esteso complesso residenziale con annessa una chiesetta dedicata all'Annunziata.\nXVIII secolo.\nIl 1700 fu un secolo di transizione, in cui si annotano essenzialmente la gestione amministrativa del territorio da parte dei funzionari feudali di Aci Santi Antonio e Filippo ed Aci Catena, e la gestione religiosa da parte degli abati della famiglia Riggio.\nXIX secolo.\nAgli inizi dell'Ottocento, in seguito all'estinzione in linea diretta della famiglia Riggio, si era accesa sulle eredit\u00e0 della contrada di Pisano delle aspre lotte interne per la spartizione del patrimonio, che si conclusero nel 1867 con la soppressione dell'abbazia. Inoltre con la costituzione del comune di Zafferana Etnea (1826) e con l'erezione a Chiesa Maggiore della parrocchiale dello stesso comune (1832), la contrada pass\u00f2 al controllo amministrativo e religioso della cittadina di Zafferana.\nMonumenti e luoghi d'interesse.\nArchitetture religiose.\nLa chiesa di san Giuseppe.\n\u00c8 la parrocchiale della frazione. Costruita nel 1692 per volere di Andrea Riggio, vescovo di Catania, venne atterrata dal terremoto del 1894. Ricostruita nel 1902, su progetto dell'architetto catanese Filadelfo Fichera, si presenta con una planimetria a croce latina e con un prospetto in stile romanico-lombardo. All'interno \u00e8 custodito un quadro di San Giuseppe di Antonio Bova. Le absidi sono arricchite da affreschi di Rosario Scavo, raffiguranti il \"Transito di San Giuseppe\" e il \"Trionfo della Croce\". L'edificio \u00e8 stato ristrutturato nel 1995 dopo i danni subiti dal terremoto del 1984.\nArchitetture civili.\nLa Cisternazza.\n\u00c8 la costruzione pi\u00f9 antica del comune di Zafferana Etnea. \u00c8 una grossa cisterna di forma ottagonale voluta intorno alla fine del XVII secolo dal vescovo Andrea Riggio all'interno del suo complesso residenziale. Questa cisterna presenta una bocca di 3,2 metri e una profondit\u00e0 di una decina di metri. Si trova al centro di un cortile con pregevoli sedili in pietra lavica a cui si accede per mezzo di un portale in basalto e di una scalinata. Fino agli inizi del XX secolo la popolazione us\u00f2 le acque che qui venivano convogliate dai tetti delle abitazioni circostanti e della chiesa per approviggionarvisi."}
{"id": "1311103", "revid": "767487", "url": "https://it.wikipedia.org/wiki?curid=1311103", "title": "The American Nightmare", "text": "The American Nightmare \u00e8 un documentario del 2000, diretto da Adam Simon, riguardante il cinema horror statunitense dal 1968, anno di \"La notte dei morti viventi\" di George A. Romero, al 1978, anno di \"Halloween, la notte delle streghe\" di John Carpenter.\nLa tesi espressa dal documentario \u00e8 che il cinema horror degli anni settanta abbia rispecchiato i profondi conflitti della societ\u00e0 americana, fra guerra del Vietnam e movimento per i diritti civili.\nVengono analizzati in particolare \"L'ultima casa a sinistra\" di Wes Craven, \"Non aprite quella porta\" di Tobe Hooper, \"Il demone sotto la pelle\" di David Cronenberg.\nNel documentario appaiono, oltre ai registi citati, anche John Landis, in qualit\u00e0 di appassionato del genere, e Tom Savini, uno dei maggiori esperti di effetti speciali."}
{"id": "1311104", "revid": "599013", "url": "https://it.wikipedia.org/wiki?curid=1311104", "title": "Divisione amministrativa del Ducato di Varsavia", "text": "La divisione amministrativa del Ducato di Varsavia era basata sui dipartimenti. Diretti da un prefetto, i dipartimenti furono la soluzione adottata sul modello della Francia; infatti il Ducato era stato creato da Napoleone Bonaparte ed era pertanto fondato su ideali francesi. Ogni dipartimento era tuttavia diviso in distretti.\nEsistettero sei dipartimenti iniziali, aumentati a 10 dopo il 1809 (dopo che Napoleone sconfisse gli austriaci e dopo il Trattato di Sch\u00f6nbrunn), dato che il territorio del Ducato era aumentato. Ogni dipartimenti era chiamato come la citt\u00e0 capoluogo.\nNel gennaio 1807 esistevano:\nQuesti sei dipartimenti erano divisi in 60 distretti.\nNel 1809 vennero aggiunti i seguenti dipartimenti:\nNel 1815 il Ducato di Varsavia fu spartito tra il Granducato di Pozna\u0144 a ovest e il Regno del Congresso ad est. I dipartimenti rimasero in vigore fino alla riforma del 1816 nella parte orientale."}
{"id": "1311105", "revid": "124735705", "url": "https://it.wikipedia.org/wiki?curid=1311105", "title": "UTC+8", "text": "UTC+8 \u00e8 un fuso orario in anticipo di 8 ore sull'UTC, noto in particolare per regolare il tempo della Cina.\nZone.\n\u00c8 utilizzato nei seguenti territori:\nGeografia.\nIn teoria UTC+8 concerne una zona del globo compresa tra 112,5\u00b0 e 127,5\u00b0 E e l'ora inizialmente utilizzata corrispondeva all'ora solare media del 120\u00ba meridiano est (riferimento soppiantato dall'UTC nel 1972). Per ragioni pratiche, i paesi in questo fuso orario coprono un'area molto pi\u00f9 estesa.\nTutta la Repubblica popolare cinese utilizza lo stesso fuso orario, creando una zona estremamente ampia. Il sole raggiunge il suo zenit alle ore 15 nell'ovest estremo e alle ore 11 nell'est estremo. Alla frontiera tra Cina e Afghanistan (che utilizza ), la differenza \u00e8 di 3 ore e 30 minuti.\nSingapore utilizza UTC+8 per ragioni storiche, ma si trova geograficamente in UTC+7.\nIn tutto, UTC+8 \u00e8 osservato da circa 1,5 miliardi di persone, cio\u00e8 circa un quinto della popolazione mondiale.\nIn Australia, UTC+8 \u00e8 chiamato \"Australian Western Standard Time\" (AWST), in Indonesia \"Waktu Indonesia Tengah\" (ora dell'Indonesia centrale, abbreviato in WITA).\nOra legale.\nDopo il passaggio perpetuo della Russia ad un'ora di anticipo sul sole, e il mantenimento definitivo dell'ora naturale nell'Australia Occidentale, non esiste pi\u00f9 alcun paese appartenente a questo fuso che effettui un formale passaggio annuale dall'ora solare all'ora legale.\nStoria.\nCina.\nI fusi orari furono stabiliti ufficialmente nel paese nel 1912 sotto la Repubblica cinese, dividendo il territorio in cinque zone: GMT+5:30, GMT+6, GMT+7, GMT+8 e GMT+8:30.\nDopo la guerra civile cinese nel 1949, il partito comunista prese il controllo della Cina continentale ed il governo della Repubblica di Cina fu esiliato a Taiwan. La repubblica popolare stabil\u00ec un fuso orario unico per il paese, mentre il governo insulare continu\u00f2 a utilizzare lo stesso UTC+8.\nHong Kong e Macao, ex colonie britannica e portoghese hanno sempre utilizzato GMT/UTC+8 per ragioni geografiche. La Mongolia ha invece seguito la Cina per ragioni commerciali.\nMalesia.\nLa parte continentale della Malaysia ha utilizzato diversi fusi orari:\nSingapore.\nSingapore si trova alla longitudine 103\u00b0 51' 16\" E, in una zona teoricamente del fuso orario UTC+7.\nPrima del 31 maggio 1905, l'ora locale era 6h 55min 25s in anticipo rispetto al GMT, poi pass\u00f2 a GMT+7. Singapore applic\u00f2 GMT+7:20 tra 1933 e 1940 come ora legale e GMT+7:30 tra 1941 e 1942 e tra 1945 e 1970. Durante l'occupazione giapponese (1942-1945), fu utilizzato GMT+9.\nLa citt\u00e0 si spost\u00f2 a UTC+7:30 tra 1970 e 1982. Quando la Malaysia pass\u00f2 da UTC+7:30 a UTC+8 nel 1981, Singapore la segu\u00ec il gennaio 1982 per ragioni economiche."}
{"id": "1311106", "revid": "287204", "url": "https://it.wikipedia.org/wiki?curid=1311106", "title": "British Whale", "text": ""}
{"id": "1311114", "revid": "767487", "url": "https://it.wikipedia.org/wiki?curid=1311114", "title": "500 lire &quot;Presidenza italiana della CEE&quot; - I emissione", "text": "In occasione del primo semestre di presidenza della CEE la zecca ha coniato una moneta d'argento dal valore nominale di 500 lire. La moneta rappresenta la prima emissione della Repubblica Italiana dedicata ad istituzioni e ricorrenze comunitarie.\nDati tecnici.\nAl Dritto \u00e8 raffigurata un'allegoria della Comunit\u00e0 Europea, la cui testa diviene un globo terrestre sul quale \u00e8 riprodotta una cartina dell'Europa e le stelle dei Paesi membri lungo il bordo. A sinistra in giro \u00e8 scritto \"\" mentre, in basso, \u00e8 posta la firma dell'autrice .\nAl rovescio \u00e8 disegnato un emisfero parlamentare in forma di nave, sul quale si ergono gli alberi con le bandiere simbolo dei Paesi membri, a destra e a sinistra del quale si trovano rispettivamente la data e il segno di zecca R; in basso sta l'indicazione del valore. In giro \u00e8 scritto \"\".\nNel contorno: \"REPVBBLICA ITALIANA\" in rilievo.\nIl diametro \u00e8 di 29 mm, il peso: 11 g e il titolo \u00e8 di 835/1000.\nRappresenta la prima moneta di una lunga serie coniata per commemorare eventi legati alla Comunit\u00e0 europea, e che sar\u00e0 seguita, rispettivamente nel 1991 da un altro 500 lire commemorativo della presidenza italiana della CE, dal 10.000 lire del 1994 commemorativo del 40\u00b0 della Conferenza di Messina, dal 5000 lire del 1996 commemorativo della presidenza italiana dell'UE, dal 500 lire bimetallico del 1999 che celebra i 20 anni di elezione del parlamento europeo e diverse emissioni in Euro."}
{"id": "1311116", "revid": "29244", "url": "https://it.wikipedia.org/wiki?curid=1311116", "title": "Panarea", "text": ""}
{"id": "1311119", "revid": "767487", "url": "https://it.wikipedia.org/wiki?curid=1311119", "title": "Chromalveolata", "text": "I cromalveolati (Chromalveolata) sono un super-gruppo di eucarioti proposto da Thomas Cavalier-Smith per la prima volta nel 1981. Viene considerato uno dei sei super-gruppi pi\u00f9 importanti degli eucarioti, e pu\u00f2 essere considerato un \"super-regno\"; ha una classificazione tassonomica formale dal 2004 come sottoregno dei \"Chromista\", e dal 2005 viene utilizzato come perfezionamento del dominio Eukaryota costituendone uno dei suoi 6 super-gruppi. Comprende organismi biconti che hanno preso un cloroplasto attraverso un'endosimbiosi secondaria con un'alga rossa.\nClassificazione.\nIl super-gruppo \"Chromalveolata\" include quattro suddivisioni fondamentali:\ne ad essi sono avvicinati due gruppi di alghe:\nL'ultimo gruppo per\u00f2, secondo alcune interpretazioni genetiche che lo considerano come un phylum del sottoregno \"Chromalveolata\", potrebbe far parte di un clade costituito dalle glaucofite e dai centroelidi, mentre nelle interpretazioni genetiche che lo considerano come una suddivisione del super-gruppo \"Chromalveolata\", non pone ambiguit\u00e0.\nSebbene molti sottogruppi come i ciliati e gli oomiceti abbiano perso la capacit\u00e0 di fotosintesi, la maggior parte sono in effetti autotrofi. Tutti i cromalveolati fotosintetici usano clorofilla \"a\" e \"c\" e molti usano pigmenti accessori."}
{"id": "1311122", "revid": "66387", "url": "https://it.wikipedia.org/wiki?curid=1311122", "title": "F/A-18C Hornet", "text": ""}
{"id": "1311123", "revid": "123677886", "url": "https://it.wikipedia.org/wiki?curid=1311123", "title": "Il Regio Dalmata", "text": "Il Regio Dalmata - Kraglski Dalmatin fu un giornale bilingue (italiano/croato) pubblicato a Zara tra il 12 luglio 1806 e il 1\u00ba aprile 1810. Fu la prima pubblicazione periodica mai apparsa in lingua croata.\n\"Il Regio Dalmata\" aveva cadenza settimanale (usciva ogni sabato) e costava cinque soldi veneti; veniva stampato nella tipografia di Antonio Luigi Battara. Tale esperienza editoriale, dovuta all'iniziativa del pubblicista Bartolomeo Benincasa, si situa nel periodo di sovranit\u00e0 napoleonica della Dalmazia la quale - passato il primo periodo di annessione all'Austria in seguito alla caduta della Repubblica di Venezia - fu inglobata dapprima nel Regno Italico (da cui il nome della testata) e poi nelle Province Illiriche.\nIl nome croato del giornale reca l'antica grafia italianeggiante \"gl\" per il suono : oggi la consonante laterale palatale sonora \u00e8 resa col digramma \"lj\" (\"kraljski\")."}
{"id": "1311124", "revid": "2034445", "url": "https://it.wikipedia.org/wiki?curid=1311124", "title": "Gwen Stacy", "text": "Gwendolyne Maxine \"Gwen\" Stacy \u00e8 un personaggio immaginario dei fumetti, creato da Stan Lee (testi) e Steve Ditko (disegni), pubblicato dalla Marvel Comics. La sua prima apparizione avviene in \"Amazing Spider-Man\" (vol. 1) n. 31 (dicembre 1965).\nGwen \u00e8 stato il primo vero amore di Spider-Man, morta tragicamente dopo essere stata rapita dalla nemesi del supereroe, Goblin, in \"The Amazing Spider-Man\" n. 121. La morte di Gwen \u00e8 un punto di svolta sia nella storia dell'Uomo Ragno, che nel fumetto statunitense, in generale.\nBiografia del personaggio.\nGwen \u00e8 la figlia dell'ex capitano della polizia George Stacy. Dai capelli biondi, carina, dolce, sensibile e intelligente, non si sa molto della sua giovinezza. Sebbene non si sappia molto sulla madre di Gwen, si sa che era morta quando era molto giovane. Al liceo, Gwen era conosciuta come la \"regina della bellezza\", a causa del suo aspetto. Tuttavia non \u00e8 mai diventata frivola per questo. Dopo il liceo, Gwen si iscrive alla Empire State University dove si specializza in biochimica. Gwen, ferrata in scienze, sembrava apprezzare la personalit\u00e0 intellettuale di Peter Parker. All'inizio Peter la ignor\u00f2, preoccupato per Zia May che era stata avvelenata dal suo sangue, e questo gli fece guadagnare l'antipatia della ragazza, che nel frattempo frequent\u00f2 prima Flash Thompson e poi Harry Osborn. Tuttavia, gradualmente, tra i due nacque un'intesa che rivel\u00f2 la loro affinit\u00e0 di spirito. Mary Jane Watson prov\u00f2 a mettersi tra di loro, ma Gwen e Peter erano troppo innamorati perch\u00e9 lei potesse incrinare il loro rapporto. Nonostante la ragazza nutrisse dei dubbi sulla seriet\u00e0 di Peter a causa dei suoi ritardi e sparizioni senza preavviso (dovuti alla sua attivit\u00e0 da supereroe), Gwen venne incoraggiata dal padre George a dare altre chance a Peter. George mor\u00ec per disgrazia durante uno scontro tra il Dottor Octopus e l'Uomo Ragno, nel tentativo di salvare un bambino dalle macerie di un camino che cadevano dai tetti, lasciando Gwen in preda a un grande sconforto, che per\u00f2 l'avvicin\u00f2 a Peter, capace di consolarla grazie alla sua sensibilit\u00e0.\nMorte.\nGwen venne uccisa durante uno scontro tra Goblin e l'Uomo Ragno: il supercriminale la lanci\u00f2 dal ponte di Brooklyn, causandone la morte.\nGoblin la rap\u00ec e la port\u00f2 sulla parte pi\u00f9 alta del ponte di Brooklyn, quindi lanci\u00f2 il corpo della ragazza e a nulla valse il tentativo dell'Uomo Ragno di salvarla. Ancora oggi non \u00e8 stato chiarito se fosse ancora viva o gi\u00e0 morta quando l'Uomo Ragno lanci\u00f2 la ragnatela che ne ferm\u00f2 la caduta. Presumibilmente, per\u00f2, il collo della ragazza si ruppe proprio nel momento in cui la ragnatela fren\u00f2 bruscamente la sua caduta. Nella vignetta in cui la ragnatela raggiunge la ragazza, \u00e8 illustrato un rumore che induce a sospettare che le cose siano andate cos\u00ec.\nLa saga del clone.\nIl professor Miles Warren da sempre innamorato di Gwen dopo la sua morte l'avrebbe clonata. Alla fine, il clone si cre\u00f2 la propria identit\u00e0, ma in seguito fu uccisa dal suo prototipo, che poi mor\u00ec per mano di Kaine.\nPeccati dal passato e i \"gemelli Stacy\".\nLe circostanze della sua morte sono state in parte oggetto di retcon nella saga \"Peccati del passato\": si \u00e8 scoperta l'esistenza di due gemelli nati da un atto sessuale con Norman Osborn. Gwen and\u00f2 in Europa per partorire i gemelli. I due (un ragazzo e una ragazza, Gabriel e Sarah) hanno capacit\u00e0 fisiche straordinarie perch\u00e9 il loro DNA sarebbe contaminato dal siero del Goblin dello stesso Osborn e per lo stesso motivo invecchiano pi\u00f9 rapidamente della norma: infatti (contando che nell'universo Marvel sono passati pochi anni) i due sono gi\u00e0 adulti sviluppati, sulla ventina d'anni.\nMary Jane Watson era l'unica persona al corrente di ci\u00f2 che era successo, poich\u00e9 Gwen aveva preso la decisione di parlarne con Peter Parker poco prima di morire, senza pi\u00f9 fare in tempo a dirglielo.\nIn seguito, in \"Thunderbolts 120\", Norman Osborn, direttore dei Thunderbolts, quando un gruppo di telepati che si sono fatti catturare volontariamente sconvolgono il monte dei Thunderbolts, decide di togliere dal chiodo il costume da Goblin; mentre ha un soliloquio accenna all'aver messo incinta una ragazza e averle rotto il collo in pubblico, successivamente quando annusa il costume dice che \u00abodora ancora di morte, di biondine e di vittoria\". \nTuttavia, durante l'evento \"Sinister War\" , \u00e8 stato rivelato che i due gemelli non sono in realt\u00e0 figli di Gwen Stacy, ma esseri mutanti creati in laboratorio dalla versione Artificiale del defunto Harry Osborn e l'ex collega di Norman Osborn, Mendel Stromm. Infatti, la versione IA di Harry Osborn aveva architettato un piano per vendicarsi del padre facendogli credere di aver sedotto Gwen Stacy e aver finalmente ottenuto gli eredi da sempre desiderati. Questi ultimi erano stati, in realt\u00e0, creati in laboratorio e morivano continuamente non a causa del DNA di Osborn, ma per problemi nella clonazione. Con l'aiuto di Mysterio e Camaleonte, quindi, Norman Osborn e Mary Jane Watson vennero ipnotizzati e convinti di questa relazione clandestina fra la bionda e lo stesso Osborn, in realt\u00e0 mai accaduta. I due gemelli sono stati poi utilizzati dalla versione IA di Harry Osborn come corpi per ospitare la coscienza del demone Kindred, ovvero la proiezione infernale dello stesso Harry Osborn deceduto durante l'arco narrativo \"Nemici del cuore.\" Una volta scoperta la vera natura dei gemelli, Norman Osborn prov\u00f2 a far ragionare i due che, nel frattempo, si erano rivelati come i Kindred che avevano perseguitato Peter e lo stesso Norman negli ultimi mesi. Dopo un feroce scontro con Spider-Man e il nuovo Harry Osborn (anch'egli rivelatosi un clone), quest'ultimo venne ucciso dai gemelli. Tuttavia, nel frattempo Mephisto aveva perso la sua partita contro il Dottor Strange, venendo costretto a sopprimere i due, a cui aveva donato vita eterna fermando il processo di deterioramento del loro corpo. Crollati a terra senza vita, vennero pianti da Peter Parker, che aveva ormai compreso come i due fossero stati manovrati e comandati per la loro intera esistenza. \nIl complotto del clone.\nGwen sarebbe poi stata clonata ancora dal nuovo Sciacallo Ben Reilly e il clone si sarebbe poi chiarito con Peter e passato dalla sua parte. Questo clone verr\u00e0 distrutto come molti altri dalle azioni del Dottor Octopus.\nAltre versioni.\nWhat if Gwen Stacy had lived.\nIn questa realt\u00e0 l'Uomo Ragno anzich\u00e9 lanciare la ragnatela si butta gi\u00f9 dal ponte e riesce a salvare Gwen Stacy. Una volta risvegliata, Peter rivela la sua doppia identit\u00e0 e le propone di sposarla. Alla fine Gwen accetta. Dopo qualche giorno in un incontro tra Harry Osborn e l'Uomo Ragno, Norman Osborn si rivela come Goblin: ha registrato la conversazione e vuol far saltare in aria la sua casa per uccidere l'Uomo Ragno, s\u00e9 stesso e suo figlio ma, vedendo suo figlio che voleva dare la vita per proteggerlo, si commuove e la sua personalit\u00e0 di Goblin muore. Qualche tempo dopo Peter e Gwen si sposano: alla fine della cerimonia per\u00f2 J.Jonah Jameson entra con dei poliziotti per arrestare Peter, perch\u00e9 Norman Osborn (nella sua personalit\u00e0 di Goblin) aveva mandato la registrazione a Jameson in cui rivelava la vera identit\u00e0 dell'Uomo Ragno. I poliziotti cercano di arrestarlo ma Peter scappa ed \u00e8 costretto a nascondersi. La storia si conclude con Robbie che promette a Gwen di fare di tutto il possibile, per screditare il Daily Bugle, e discolpare Peter, affinch\u00e9 i due possano riunirsi.\nEra di Apocalisse.\nNell'era di Apocalisse Gwen fa parte di una coalizione di umani che si ribella ad Apocalisse: gli altri membri, oltre a Gwen sono: Clint Barton (Occhio di Falco), Donald Blake (Thor), Carol Danvers (Ms. Marvel), Gateway, Ben Grimm, Tony Stark, Susan Storm (la Donna invisibile) e Victor Von Doom (Dottor Destino).\nHouse of M.\nQuando Wanda Maximoff ha riplasmato la realt\u00e0 in quella di House of M, Gwen Stacy \u00e8 stata resuscitata; in questo nuovo universo \u00e8 sposata con Peter, che \u00e8 divenuto un famoso wrestler ed attore. Hanno avuto un bambino di nome Richie. Gwen aiuta anche il marito a gestire la sua societ\u00e0, la Spiderman Inc.. Curiosamente nei film che Peter ha girato in questa realt\u00e0 il suo ruolo \u00e8 stato interpretato da Mary Jane.\nUltimate.\nIn \"Ultimate Spider-Man\" il personaggio \u00e8 presentato con un carattere molto diverso dalla versione classica. Ragazza esuberante e ribelle, si sente attratta da Peter Parker senza che il loro rapporto sfoci mai in una vera relazione, pur nascendo una profonda amicizia. \u00c8 stata uccisa dall'Ultimate Carnage, suscitando grande rabbia nell'Uomo Ragno.\n\u00c8 stata clonata dal Dottor Octopus. Nel processo di clonazione per\u00f2 ha modificato la ragazza donandole speciali poteri che non riesce a controllare, infatti pu\u00f2 trasformarsi in Ultimate Carnage. Nell'arco narrativo \"La guerra dei simbionti\" dopo essere stata assorbita da Venom, il simbionte al suo interno \u00e8 scomparso ed \u00e8 tornata a vivere con Peter e sua zia. Dopo \"Ultimatum\", si scopre che Peter e Gwen hanno iniziato a stare insieme; per circostanze poco chiare MJ e Peter si sono lasciati. Dopo la morte di Peter, Gwen ha incontrato Miles Morales, agli inizi della carriera come Spiderman, dandogli la sua approvazione.\nSpider-Gwen.\nSu Terra-65, una delle realt\u00e0 alternative del Multiverso Marvel, Gwen Stacy non \u00e8 stata uccisa da Goblin, ma \u00e8 stata morsa dallo stesso ragno radioattivo che ha morso nel canone ufficiale Peter Parker, il quale \u00e8 morto in questa Terra in cui Gwen ha assunto il ruolo di supereroe con il nome di Spider-Woman. La serie prende il nome di \"Spider-Gwen\". Dopo una prima miniserie nel 2015, \"Spider-Gwen\" (vol. 1), dedicata a questa versione alternativa del personaggio, nel 2016 le \u00e8 stata dedicata una serie regolare, \"Spider-Gwen\" (vol. 2), all'interno della linea editoriale All New All Different Marvel, che ne riprende le vicende da dove si erano interrotte prima degli eventi di Secret Wars. Spider-Gwen \u00e8 stata una delle protagoniste del ciclo narrativo \"Spider-Verse\".\nIl personaggio compare anche su \"Web Warriors\" di Mike Costa come uno dei protagonisti della testata.\nSpider-Gwen \u00e8 inoltre una dei protagonisti del film di animazione \"Spider-Man - Un nuovo universo\", doppiata da Hailee Steinfeld nella versione originale e da Roisin Nicosia nella versione in italiano.\nPoteri e abilit\u00e0.\nGwen Stacy ha un livello di intelligenza alto quanto quello di Peter Parker, se non leggermente superiore. Studentessa di biochimica di talento, ebbe una laurea in scienze, anche se non sopravvisse a lungo a causa dello scontro tra Peter e Norman Osborn. Ha competenze investigative: seguendo le orme del padre, George Stacy, ha aiutato la polizia in alcuni casi.\nIn una dimensione alternativa (la Terra 65), veste i panni di Spider-Woman (chiamata anche Spider-Ghost o Spider-Gwen) e ha acquisito i poteri di un ragno irradiato, tutti moltiplicati alla taglia umana: ha forza, resistenza, agilit\u00e0, riflessi e velocit\u00e0 fenomenali, la capacit\u00e0 di aderire e arrampicarsi su muri e soffitti grazie ad un tatto antiscivolo che richiede uno sforzo cosciente, e un \"senso di ragno\" premonitore. Oltre ai suoi poteri di ragno, Gwen \u00e8 una detective qualificata, una musicista che suona la batteria in una band e un'abile combattente corpo a corpo, sebbene (a detta di Silk) non portata nel fare a pugni. Come l'originale Uomo Ragno, anche Spider-Gwen porta una coppia di bracciali meccanici che lanciano ragnatele artificiali.\nAccoglienza.\nFumetti.\nGwen Stacy risulta 89\u00aa nella classifica delle \"100 donne pi\u00f9 sexy dei fumetti\" di Comics Buyer's Guide.\nSpider-Gwen.\nLa Spider-Woman di Gwen Stacy \u00e8 stata accolta con recensioni positive da parte della critica. Il suo design \u00e8 citato come una scelta popolare per cosplay e fan art. Andrew Wheeler di \"ComicsAlliance\" ha ritenuto che anche se Gwen Stacy avrebbe dovuto rimanere morta, il costume lo ha ispirato a rivederla. Lo ha anche citato come un potenziale costume da supereroe preferito da anni. Il direttore creativo di Marvel Games, Bill Rosemann, ha descritto Gwen Stacy come \"uno dei pi\u00f9 grandi progetti di supereroi moderni\". Jesse Schedeen di IGN, esaminando il primo numero di \"Spider-Gwen\", ha detto che il personaggio non \u00e8 mai apparso come una semplice variante femminile di Peter Parker ed era anche distinto da Jessica Drew, Julia Carpenter, Mayday Parker, Anya Corazon e altre donne in costume a tema di ragno. Jessie Schedeen ha detto che Gwen aveva \"la sua serie di problemi e il suo tipo di umorismo\". Doug Zawisza, scrivendo per \"Comic Book Resources\", ha descritto Gwen Stacy come \"simpatica e divertente, conflittuale ma determinata e veloce con uno zinger\", aggiungendo: \"Latour d\u00e0 a Gwen problemi del mondo reale e supereroici. Ha problemi familiari e problemi di percezione.\"\nIl personaggio ha attirato l'attenzione critica su una prospettiva femminista. Aja Romano del Daily Dot ha ritenuto che la nuova interpretazione di Gwen Stacy fosse una nuova versione della sua versione originale a causa di un tropo comune di donne che muoiono per amore dell'angoscia degli uomini. Ha elogiato il fatto che invece di interpretare il ruolo della ragazza di un supereroe, Latour l'ha concepita come una \"persona completamente formata\". Joshua Rivera di Entertainment Weekly ha ritenuto che \"Spider-Gwen ha successo perch\u00e9 non \u00e8 un'inversione superficiale, ma un esame di ci\u00f2 che rende Spider-Man un personaggio importante.\" Ryan Lynch di Screen Rant l'ha definita la seconda pi\u00f9 grande versione alternativa di Spider-Man, dicendo che le sue storie erano \"una visione unica del mito del ragno che ha fornito storie uniche basate su personaggi arricchiti con una scrittura intelligente\". Mark Ginnochio, scrivendo per \"Comicbook.com\", ha detto che il debutto del personaggio \u00e8 stato la quarta migliore storia alternativa di Spider-Man, e che anche se Gwen Stacy era un nuovo personaggio, era sulla buona strada per affermarsi come una delle supereroine pi\u00f9 popolari della Marvel.\nFilm \"The Amazing Spider-Man\".\nL'interpretazione di Emma Stone nei panni di Gwen Stacy ha ricevuto recensioni positive dalla critica e un ampio riconoscimento. I critici hanno elogiato la chimica di Stone con Andrew Garfield sia in \"The Amazing Spider-Man\" che in \"The Amazing Spider-Man 2\", e il fatto che il personaggio fosse significativamente pi\u00f9 arricchito rispetto a Gwen Stacy nella trilogia di Sam Raimi. In una recensione del primo film, Stephanie Zacharek di \"Movieline\" ha scritto che \"non aveva alcun desiderio specifico di vedere la serie resuscitata. Ma guardare Garfield e Stone mi ha fatto pensare che farlo non fosse una cattiva idea\". Dopo l'uscita di \"The Amazing Spider-Man 2\", Alison Willmore di BuzzFeed ha citato la performance di Stone e la storia d'amore di due persone \"irrimediabilmente innamorate l'una dell'altra\" come punti salienti del film, con le altre sottotrame e cattivi che servono a \"complicare il relazione tra Peter e Gwen.\" Ha anche definito la storia d'amore \"insolitamente attraente\" per un film di supereroi altrimenti clich\u00e9.\nIl sito web ufficiale di Sony Pictures per \"The Amazing Spider-Man\" ha descritto Gwen Stacy come \"intelligente, carismatica e ribelle\". La Stone ha descritto il suo personaggio come \"la ragazza di un pap\u00e0\" che \u00e8 molto responsabile e protettiva nei confronti della sua famiglia e ama la scienza. Ha detto del suo carattere, \"offre a Parker un mondo di stabilit\u00e0, di un'unit\u00e0 familiare non rovinata dalla perdita dei genitori e, al di l\u00e0 del fascino fisico, i due forgiano una connessione intellettuale sul loro comune amore per la scienza.\" Il suo personaggio, ha spiegato, \"\u00e8 bloccato tra [suo padre] il Capitano e Peter Parker e Spider-Man, che hanno modi diversi di cercare giustizia nelle loro vite\" che ha ritenuto fosse una cosa divertente da esplorare. Dana Stevens di Slate ha descritto il personaggio \"come la sostanza dei sogni di un nerd dei fumetti: una donna dolce, intelligente e spiritosa in maglioni modesti, minigonne, calze e stivali alti fino alle cosce\". \nLa relazione di Gwen e Peter viene ulteriormente esplorata in \"The Amazing Spider-Man 2\". Quando gli \u00e8 stato chiesto della loro relazione nel sequel, Stone ha detto: \"Lei lo salva pi\u00f9 di quanto lui salva lei. \u00c8 incredibilmente utile per Spider-Man ... Lui \u00e8 il muscolo, lei \u00e8 il cervello.\" Emily Kubincanek di \"Film School Rejects\" osserva che a differenza di Mary Jane Watson, l'interesse amoroso principale nella trilogia di Raimi, Gwen Stacy, come interpretato nei film di Marc Webb, fornisce un \"sentimento di collaborazione\" nella sua relazione con Peter Parker ed \u00e8 pi\u00f9 che disposta ad aiutarlo nelle sue battaglie, anche a costo della propria vita quando lei lo aiuta contro Electro e viene successivamente presa di mira e uccisa dal Goblin."}
{"id": "1311125", "revid": "66387", "url": "https://it.wikipedia.org/wiki?curid=1311125", "title": "Alenia C-27", "text": ""}
{"id": "1311129", "revid": "767487", "url": "https://it.wikipedia.org/wiki?curid=1311129", "title": "Tiga", "text": "Forma con Zombie Nation il duo ZZT.\nBiografia.\nCresciuto in una famiglia Hippy, suo padre era un DJ, \u00e8 cresciuto tra Montr\u00e9al e Goa (India).\n\u00c8 diventato molto famoso per i suoi remix: \"Washing Up\" di Tomas Andersson, \"Madame Hollywood\" di Felix da Housecat e \"Comfortably Numb\" di Scissor Sisters, ma anche per la sua cover di \"Hot in Herre\" di Nelly e di \"Sunglasses at Night\" di Corey Hart. Produce da solo il proprio materiale, ma ha lavorato pure con Zyntherius, Richard X e Jake Shears dei Scissor Sisters. Ha spesso collaborato con Mateo Murphy (con cui forna il duo TGV) e con Jesper Dahlback, che ha prodotto molti degli ultimi remix di Tiga. \u00c8 anche buon amico dei Soulwax, che hanno prodotto met\u00e0 delle tracce di \"Sexor\", l'album di debutto (2006). La sua canzone \"3 Weeks\" \u00e8 stata ripetutamente suonata nei night-clubs. I Soulwax stanno attualmente producendo un nuovo album di Tiga.\nTiga si \u00e8 diplomato alla Selwyn House School, un istituto prestigioso a Westmount. Prima di produrre musica era coinvolto nell'organizzazione di rave party a Montr\u00e9al nei primi anni 1990. Nel 1994, ha aperto un negozio di dischi chiamato DNA Records e nel 1998 ha fondato la sua etichetta, la Turbo Recordings.\nDiscografia.\nRemix.\nTiga ha anche mixato una compilation di DJ-Kicks ed appare nell'album di Richard X \"Richard X Presents His X-Factor Vol. 1\" e in \"Different\" di Johri Hulkkonen. Ha realizzato remixes per Bran Van 3000, Depeche Mode, Dannii Minogue, Scissor Sisters, Peaches, Felix da Housecat, Cabaret Voltaire, Soulwax, LCD Soundsystem, FC Kahuna, T\u00e9l\u00e9popmusik, M\u00e4rtini Bros. e Peter Benisch; l'ha fatto anche per i Pet Shop Boys, oltre ad aver partecipato al loro tour del 2002. Attualmente ha vinto anche l'ambito premio, messo in palio dal djmag, come miglior produttore di musica elettronica del 2006."}
{"id": "1311132", "revid": "767487", "url": "https://it.wikipedia.org/wiki?curid=1311132", "title": "Texas Instruments TMS9900", "text": "Introdotto nel 1976, il TMS 9900 fu uno dei primi microprocessori a 16-bit effettivi (i primi furono probabilmente il National Semiconductor IMP-16 ed il processore \"bit slice\" AMD AMD-2901 in configurazione a 16 bit). Prodotto in tecnologia CMOS, fu concepito come versione a singolo chip della serie di minicomputer della Texas Instruments TI 990, cos\u00ec come altri progetti dell'epoca. Tuttavia, il TMS 9900 si distingueva per un'architettura matura e ben progettata.\nIL 9900 era dotato di un bus indirizzi a 15 bit, un bus dati a 16 bit e tre registri interni sempre a 16 bit (PC, WP, e ST). Caratteristica peculiare del 9900 era la conservazione dei registri general purpose nella memoria esterna anzich\u00e9 all'interno della CPU (sistema \"memory to memory\"). Un unico registro \"workspace\" (WP) puntava al set di 16 registri memorizzato nella RAM cosicch\u00e9 l'esecuzione di una [subroutine] o di un [interrupt] comportava l'aggiornamento del solo registro WP, diversamente da quanto accadeva su altre CPU dove era necessario il salvataggio dell'intero set di registri per compiere un context switch. Tale caratteristica era a quei tempi sensata in quanto le memorie RAM erano spesso pi\u00f9 veloci delle CPU. Il risultato finale si traduceva in una pi\u00f9 veloce risposta agli interrupt, cos\u00ec come la gestione delle subroutine.\nI registri mappati nella RAM non erano l'unica caratteristica positiva del chip. Il 9900 infatti era dotato di una buona gestione degli interrupt ed un ottimo set di istruzioni. L'I/O seriale era implementato tramite bus di indirizzi. Inoltre, nella comparazioni di algoritmi tipici, il codice del TMS 9900 era pi\u00f9 compatto e veloce rispetto a quello dell'Intel 8086.\nGli svantaggi principali erano invece rappresentati dalla necessit\u00e0 di supporto di RAM veloci e un ridotto spazio di indirizzi (address space).\nCome nel 6502, il TMS 9900 era dotato di una istruzione di salto \"indiretto\" 'X' (da eXecute), utilizzata per eseguire un'istruzione puntata da un registro.\nIl processore, costituito da circa 8000 transistors, era inizialmente inserito in un package ceramico di tipo DIP da 64 pin, insolitamente grande, mentre molti altri microprocessori a 8 bit dell'epoca utilizzavano un pi\u00f9 economico e compatto package plastico da 40 pin. Il TMS9900 \u00e8 stato utilizzato negli home computer TI-99/4 e TI-99/4A. Sfortunatamente, con l'obiettivo di ridurre i costi, la Texas Instruments scelse di abbinare alla CPU una RAM di soli 128 word da 16 bit (= 256 byte). Come resto della memoria necessaria al computer erano sfruttati 16 KB (da 8-bit) integrati nel controller video e accessibili attraverso lo stesso chip esterno, determinando un pesante limite nelle prestazioni della CPU.\nNonostante lo scarso supporto da parte della Texas Instruments, il 9900 fu ad un certo punto potenzialmente in grado di superare in popolarit\u00e0 l'Intel 8086.\nVersioni derivate dal 9900 furono il TMS 9980, sviluppato per competere con l'Intel 8080, con un bus dati da 8 bit e uno spazio indirizzi di soli 16 KB, e il successivo TMS 9995, rivisto nell'architettura. Ulteriori sviluppi della famiglia seguirono con la serie 99000, utilizzata anche nei minicomputer 990/10A quale soluzione a costo ridotto. Sfortunatamente, il 990/10A raggiunse il mercato troppo tardi rispetto alla concorrenza, quando ormai l'epoca dei minicomputer gi\u00e0 imboccava la via del tramonto."}
{"id": "1311135", "revid": "768068", "url": "https://it.wikipedia.org/wiki?curid=1311135", "title": "Lingua ergativo-assolutiva", "text": "Si dice ergativo-assolutiva, o semplicemente ergativa (dal verbo greco \u1f10\u03c1\u03b3\u03ac\u03b6\u03bf\u03bc\u03b1\u03b9 \"erg\u00e0zomai\", che significa lavorare, produrre, compiere), una lingua che tratta il \"soggetto\" o, meglio, l\"'agente\" di un \"verbo transitivo\", in maniera diversa dal soggetto di un verbo intransitivo e dall'oggetto di un verbo transitivo.\nLingue ergative e lingue accusative a confronto.\nLa caratteristica distintiva di una lingua ergativa \u00e8 che mantiene un'equivalenza tra l'oggetto di un verbo transitivo e il soggetto di un verbo intransitivo, e tratta il soggetto, meglio definito come \"agente\", di un verbo transitivo in maniera differente. Questo contrasta con le lingue nominativo-accusative (come l'italiano, ma pi\u00f9 evidente in latino), dove il soggetto di un verbo transitivo e quello di un verbo intransitivo sono trattati allo stesso modo (spesso sotto il caso nominativo) e contrastano con l'oggetto del verbo transitivo (spesso sotto il caso accusativo).\nLe lettere si riferiscono a:\nLa relazione tra i sistemi ergativo e accusativo pu\u00f2 essere rappresentata schematicamente come in seguito:\nSi noti che \"soggetto\" come usato qui si riferisce \"solamente\" all'unico argomento obbligatorio di un verbo intransitivo (invece nelle grammatiche delle lingue nominativo-accusative il termine \"soggetto\" viene spesso definito combinando i ruoli del soggetto intransitivo e dell'agente transitivo, ma ci\u00f2 non \u00e8 corretto quando ci si riferisce alle lingue ergativo-assolutive, o quando si parla di allineamento morfosintattico in genere).\nRealizzazione dell'ergativit\u00e0.\nL'ergativit\u00e0 si pu\u00f2 esprimere sia in modo morfologico sia in modo sintattico.\nErgativit\u00e0 morfologica.\nSe la lingua possiede dei casi morfologici l'argomento del verbo viene marcato in questo modo:\nI seguenti esempi dalla lingua basca dimostrano il sistema di casi ergativo-assolutivo:\nIn basco \"gizona\" \u00e8 \"l'uomo\" e \"mutil\" \u00e8 \"ragazzo\". \"Gizona\" ha una marcatura di caso differente a seconda del fatto che sia l'argomento di un verbo transitivo o di un verbo intransitivo. La prima forma \u00e8 all'assolutivo, marcato dal \"morfema zero (-\u2205)\" e la seconda forma \u00e8 all'ergativo, marcato da un suffisso \"-k\". Il soggetto della proposizione intransitiva e l'oggetto della frase transitiva hanno entrambe lo stesso caso assolutivo, mentre il caso ergativo appare solo sull'agente transitivo.\nInvece il giapponese, una lingua nominativo-accusativa, marca i nomi con un differente sistema di casi:\nIn questa lingua \"otoko\", soggetto di un verbo intransitivo e agente della frase transitiva, viene marcato dal nominativo \"ga\". Comunque \"kodomo\", oggetto della frase transitiva, viene marcato dall'accusativo \"o\".\nPer aiutare la comprensione, si pu\u00f2 simulare che l'italiano sia una lingua ergativa; la declinazione, ad esempio dei pronomi, \u00e8 legata alla funzione di tale pronome in una frase:\nItaliano accusativo (come effettivamente \u00e8)\n Io \"(S)\" ho viaggiato.\n Io \"(A)\" ho invitato te (O) a venire con me.\nItaliano ergativo (ipotetico)\n Me (S) ho viaggiato.\n Io (A) ho invitato te (O) a venire con me.\nIn questo caso, la declinazione per S e O \u00e8 la stessa (Acc).\nSe non esiste una marcatura dei casi, l'ergativit\u00e0 si pu\u00f2 marcare attraverso altri mezzi, come la morfologia verbale. Ad esempio, la lingua abkhaza non ha un caso ergativo morfologico, ma la struttura dell'accordo verbale \u00e8 ergativa. Nelle lingue con sistemi ergativo-assolutivi, la forma assolutiva \u00e8 di solito la meno marcata.\nUn certo numero di lingue hanno una morfologia sia ergativa sia accusativa. Un tipico esempio \u00e8 una lingua che ha una marcatura nominativo-accusativa per i verbi e una marcatura ergativo-assolutiva sui nomi.\nIl georgiano ha, nelle frasi al passato remoto (il cosiddetto \"screeve aoristico\"), un allineamento che pu\u00f2 essere descritto come ergativo. Si confronti:\n\"Kats-\" \u00e8 la radice della parola \"uomo\". Nella prima frase (presente iterato) l'agente \u00e8 al caso nominativo \"(katsi).\" Nella seconda frase, che mostra un allineamento ergativo, la radice viene marcata con il suffisso ergativo \"-ma\".\nTuttavia, molti verbi intransitivi in georgiano si comportano come transitivi e perci\u00f2 utilizzano anch'essi l'ergativo, anzich\u00e9 il nominativo, per marcare il soggetto al passato (si tratta dei cosiddetti verbi di 3\u00aa classe).\nAltri verbi ancora, per quanto intransitivi, non solo marcano il soggetto come i transitivi, ma si \"coniugano\" anche come quelli (si tratta degli intransitivi di 1\u00aa classe). Un esempio \u00e8 dato dal verbo \"starnutire\":\nIn georgiano ci sono pochi altri verbi come questo e non c'\u00e8 una chiara spiegazione sul perch\u00e9 questi verbi si siano evoluti in tal modo. Un'ipotesi \u00e8 che tali verbi avevano in origine un oggetto diretto (nel caso di \"starnutire\" potrebbe essere stato \"naso\") e nel corso del tempo hanno perso o sottinteso questo oggetto, mantenendo per\u00f2 il loro comportamento transitivo.\nInvece, i verbi di 3\u00aa classe sono molto numerosi e costituiscono un'anomalia significativa nel sistema ergativo-assolutivo georgiano.\nErgativit\u00e0 sintattica.\nL'ergativit\u00e0 si pu\u00f2 manifestare anche attraverso la sintassi insieme alla morfologia. L'ergativit\u00e0 sintattica \u00e8 abbastanza rara, e, mentre tutte le lingue che la manifestano hanno anche l'ergativit\u00e0 morfologica, poche lingue che manifestano l'ergativit\u00e0 morfologica hanno anche una sintassi ergativa. Come per la morfologia, l'ergativit\u00e0 sintattica si pu\u00f2 porre su un continuum, in base a cui certe operazioni sintattiche possono esprimersi accusativamente mentre altre ergativamente. Il grado dell'ergativit\u00e0 sintattica \u00e8 quindi dipendente dal numero di operazioni sintattiche che trattano il soggetto come l'oggetto. L'ergativit\u00e0 sintattica si riferisce anche all'ergativit\u00e0 inter-frasale, come appare tipicamente nelle relazioni tra due proposizioni.\nL'ergativit\u00e0 sintattica pu\u00f2 apparire:\nEsempi.\nEcco un esempio dell'ergativit\u00e0 sintattica nella costruzione della riduzione di congiunzione (proposizioni coordinate) in djirbal in contrasto col sistema italiano (la (i) a pedice indica coreferenza). Per facilitare il raffronto sono stati omessi gli articoli nell'esempio italiano.\nItaliano (Ordine delle parole \"SVO\"):\nDjirbal (Ordine delle parole \"OSV\"):\nErgativit\u00e0 scissa.\nIl termine \"ergativo-absolutivo\" non viene considerato soddisfacente da alcuni studiosi, poich\u00e9 ci sono poche lingue senza parti che esibiscano un allineamento nominativo-accusativo. Perci\u00f2 propongono di parlare solamente di \"sistemi ergativo-assolutivi\", che diverse lingue utilizzano a diversi livelli.\nMolte lingue classificate come ergative in effetti mostrano un'ergativit\u00e0 scissa, in base a cui i modelli ergativi sintattici e morfologici vengono condizionati dal contesto grammaticale, tipicamente la persona o il tempo/aspetto del verbo. Il basco \u00e8 quasi unico, avendo un sistema ergativo quasi completo.\nIn urdu ed in hindi, il caso ergativo viene marcato sull'agente dell'aspetto perfettivo per i verbi transitivi e intransitivi, mentre in altre situazioni l'agente appare al nominativo.\nIn djirbal, i pronomi hanno l'allineamento nominativo-accusativo quando sono agenti della prima o della seconda persona, ma si presentano sotto forma ergativa quando sono alla terza persona.\nDistribuzione delle lingue ergative.\nLe lingue tipicamente ergative sono, per la maggior parte, ristrette a specifiche regioni del mondo: il Caucaso, parti dell'America settentrionale e della Mesoamerica, e l'Australia.\nAlcune lingue specifiche sono:\nMolte altre lingue hanno un'ergativit\u00e0 limitata come il pashtu, lo yahnobi (o yaghnobi) e l'hindi dove il comportamento ergativo avviene solo nel perfettivo.\nEsistono rari esempi di lingue il cui allineamento verbale prevede la distinzione del soggetto (S) dei verbi intransitivi sia dall'agente (A) che dall'oggetto (O) dei verbi transitivi. Queste lingue impiegano tre casi distinti: l'intransitivo (S), l'ergativo (A) e l'accusativo (O) e, per questo motivo, sono dette lingue tripartite (o lingue ergativo-accusative). La scarsa diffusione di questo sistema di allineamento verbale pu\u00f2 essere attribuita alla sua ridondanza, poich\u00e9 l'argomento di un verbo intransitivo non pu\u00f2 in alcun caso essere confuso con uno dei due argomenti di un verbo transitivo. Gli esempi pi\u00f9 studiati sono il nasi forati (una lingua penuti del plateau), il wangkumara e il kalaw kagaw ya (entrambe lingue australiane aborigene).\nL'indoeuropeo come lingua ergativa.\nEsistono teorie che affermano che il proto-indoeuropeo, la proto-lingua alla base della maggior parte delle lingue europee e di parte di quelle asiatiche, fosse di tipo ergativo-assolutivo in origine.\nCi\u00f2 verrebbe messo in evidenza da due aspetti della lingua che resterebbero in dubbio, almeno parzialmente, con il tipo nominativo-accusativo.\nNominativi in -s..\nLa maggior parte dei nominativi di genere comune (maschile e femminile) ricostruiti presenta al nominativo il morfema suffissale -s, come:\nIl nominativo dei nomi di genere neutro, per\u00f2, non differisce da quella dell'accusativo (-m), desinenza identica all'accusativo dei nomi di genere comune.\nQuesta situazione pu\u00f2 essere spiegata riformulando il sistema dei casi indoeuropeo in chiave ergativo-assolutiva. In tal modo la desinenza -s sarebbe da interpretare come la desinenza distintiva del caso \"ergativo\", mentre -m (o anche \"\") distinguerebbe il caso \"assolutivo\". I neutri sarebbero sostantivi che non possono essere agenti di un'azione transitiva e perci\u00f2 non possono presentare la desinenza \"-s\". Tale caratteristica sarebbe evidenziata soprattutto in ittita, dove i sostantivi neutri non possono assolutamente essere agenti di un'azione transitiva, e, parzialmente, anche dalla loro incapacit\u00e0 di accordarsi col verbo, se si considera originaria la tendenza del greco ad accordare alla terza persona singolare i sostantivi neutri plurali:\nCos\u00ec i neutri non potrebbero mai essere agenti transitivi ma solo oggetti e soggetti intransitivi e perci\u00f2 avrebbero sempre la desinenza -m/.\nVerbi con soggetto all'accusativo.\nIn latino sono presenti alcuni verbi che hanno il \"soggetto logico espresso all'accusativo\" e si coniugano alla terza persona singolare. Ad esempio:\nQueste forme trovano un riscontro nel tedesco:\nTali forme, non chiare in base al tipo nominativo-accusativo, verrebbero spiegate in base ergativo-assolutiva. In questo caso, essendo tali verbi intransitivi, il soggetto espresso sarebbe in caso assolutivo e coinciderebbe con la forma dell'oggetto dell'azione transitiva, esprimendosi con la forma *m\u0113 (da cui \"me\" latino e \"mich\" tedesco)."}
{"id": "1311136", "revid": "170715", "url": "https://it.wikipedia.org/wiki?curid=1311136", "title": "Parador nacional de turismo", "text": ""}
{"id": "1311143", "revid": "110157", "url": "https://it.wikipedia.org/wiki?curid=1311143", "title": "Cottereau", "text": "La Cottereau \u00e8 stata una Casa automobilistica francese attiva dal 1898 al 1914.\nStoria.\nQuesta Casa fu fondata a Digione alla fine del XIX secolo. Come molte altre Case automobilistiche, la sua fama fu limitata entro i confini nazionali, dove peraltro riusc\u00ec a conquistare un notevole credito, basti pensare che \u00e8 ritenuta una delle Case pi\u00f9 blasonate del periodo, tra quelle francesi.\nLa prima vettura con marchio Cottereau fu introdotta nel 1898: denominata Voiturine, era una vetturetta con carrozzeria tonneau a quattro posti, dotata di bicilindrico a V.\nPoco tempo dopo, la Casa di Digione tent\u00f2 la scalata nelle competizioni sportive, ma dopo una decina d'anni di insuccessi, rinunci\u00f2 definitivamente, dedicandosi unicamente alla produzione in serie.\nLe vetture della Cottereau si distinguevano per il loro grande radiatore di forma tonda, che divenne una caratteristica fondamentale di tale marchio.\nNel 1903 fu lanciata la Populaire, una vettura di classe media che riscosse un successo relativamente buono.\nNel frattempo la gamma prese ad ampliarsi e a diversificarsi, con l'arrivo di vetture che per\u00f2, nel corso del tempo non subirono evoluzioni sostanziali, e finirono per essere l'una l'aggiornamento dell'altra.\nNel 1905 la Casa cominci\u00f2 il suo periodo di maggior floridit\u00e0, contando su 350 dipendenti. Grazie a ci\u00f2, la gamma si estese fino a constare di otto modelli nel 1908.\nMa con il ritiro dalle competizioni cominci\u00f2 la fase discendente della storia della Cottereau, che port\u00f2 alla sua chiusura, avvenuta nel 1914 con lo scoppio della Prima guerra mondiale."}
{"id": "1311147", "revid": "2033069", "url": "https://it.wikipedia.org/wiki?curid=1311147", "title": "Galactica (serie televisiva 1980)", "text": "Galactica (\"Galactica 1980\") \u00e8 una serie televisiva fantascientifica statunitense del 1980, seguito dell'omonima serie televisiva \"Galactica\" (\"Battlestar Galactica\") del 1978-1979.\nConcezione della serie.\nDopo la cancellazione della serie televisiva originale \"Galactica\" al termine della sua prima stagione, un'intensa campagna mediatica, cosa rara per quei tempi, convinse la ABC a ripensare sui motivi dell'annullamento della serie. La serie era stata annullata in quanto era ritenuta (come altre serie di fantascienza dell'epoca) troppo costosa da produrre (circa 1 milione di dollari a episodio) rispetto ad altri telefilm. Dopo la cancellazione tuttavia la ABC-TV aveva registrato un netto calo di ascolti e quindi di rendite pubblicitarie. Dopo un consulto, la ABC si mise in contatto con Glen Larson per far rivivere la serie, anche se con varie modifiche e con un budget ridotto.\nSia Larson che la rete avevano ritenuto che la nuova serie televisiva avesse bisogno di un certo cambiamento rispetto alla serie originale per essere rilanciata. Larson e Donald P. Bellisario stabilirono inizialmente che la trama della nuova serie dovesse iniziare cinque anni dopo \"la mano del dio\", l'episodio finale della serie originale: ci\u00f2 avrebbe permesso di tagliare molti personaggi secondari ritenuti superflui (il colonnello Tigh, Athena, Cassiopea, Boxey, ecc.) e abbassato i costi di produzione. Gli unici personaggi principali dalla serie originale sarebbero stati il comandante Adama, il colonnello Boomer (che sostituisce Tigh), Apollo, Scorpion e Baltar. Quest'ultimo ora sarebbe stato il presidente del Consiglio di Dodici.\nSecondo la trama di questa nuova serie, dopo aver scoperto che il pianeta Terra del 1980 era completamente incapace di difendersi dai Cyloni, Adama decide di dirigersi verso lo spazio profondo per condurre i Cyloni lontano dal pianeta. Baltar suggerisce invece di usare la tecnologia del viaggio nel tempo per alterare la storia della Terra in modo che la tecnologia del pianeta si sviluppasse pi\u00f9 velocemente fino al livello delle colonie. Il Consiglio vota contro il suggerimento di Baltar, che quindi ruba un'astronave in grado di viaggiare nel tempo per attuare comunque il suo programma. Dopo una delibera, Scorpion e Apollo sono incaricati di recuperare Baltar e impedire i cambiamenti alla storia umana. Gli episodi avrebbero dovuto essere caratterizzati da un nuovo volo di missione ogni settimana in un certo periodo nel passato, generalmente con Apollo, e con Scorpion a dare informazioni e supporto ad Apollo.\nLa ABC approv\u00f2 il progetto e commission\u00f2 un episodio pilota per la nuova serie. Tuttavia Dirk Benedict a quanto pare all'epoca non era disponibile, mentre Richard Hatch non desiderava essere identificato con il personaggio della serie. L'indisponibilit\u00e0 di due dei personaggi principali della serie originale convinse i produttori ad ambientare la serie trent'anni dopo la conclusione della serie originale piuttosto che dopo cinque. Dopo il completamento dell'episodio pilota, la rete ABC non fu soddisfatta dei viaggi nel tempo, dicendosi disponibile a finanziare la produzione della serie soltanto se i viaggi nel tempo fossero stati eliminati. Larson e Bellisario acconsentirono riluttanti, concentrando la trama sui tentativi di Dillon e di Troy di proteggere alcuni ragazzi provenienti dalle colonie sulla Terra. Le trame appaiono in tal modo rivolte prevalentemente a un pubblico giovanile.\nNegli episodi di questa serie, si fa largo ricorso ad effetti speciali e a \"prodigi\" quali la possibilit\u00e0 di rendersi invisibili e l'uso di motociclette volanti, funzionali all'agevolare le \"incursioni\" di Troy e Dillon sulla Terra, ma che alla fine rendono questa serie molto simile ad altre dell'epoca. I due protagonisti hanno a disposizione un \"Languatron\", una sorta di enciclopedia elettronica che portano al polso come un orologio, ma non sempre i due protagonisti s'imbattono in espressioni interpretabili letteralmente, per cui si generano situazioni grottesche, che conferiscono un certo humour alla serie. Alla fine, questi due personaggi appaiono pi\u00f9 come due \"angeli custodi\", portando occasionalmente aiuto a terrestri in indistricabili difficolt\u00e0, che come due guerrieri in missione - sia pure d'aiuto. Tali inverosimiglianze finiscono con l'allontanare, anzich\u00e9 coinvolgere lo spettatore appassionato di SF.\nLa serie tuttavia non riscosse il favore dei fan, n\u00e9 quello del pubblico televisivo in generale, tanto che venne sospesa dopo soli sei episodi trasmessi. L'ultimo episodio, \"Bentornato Scorpion\" (\"The Return of Starbuck\"), era per coincidenza uno degli episodi scritti per la seconda stagione della serie originale.\nBellisario successivamente ha rielaborato il concetto originale di viaggio nel tempo e lo ha utilizzato come la base per la serie televisiva di successo \"In viaggio nel tempo\" (\"Quantum Leap\").\nTrama.\nNell'anno terrestre 1980, e una generazione dopo le avventure narrate nella prima serie, l'astronave Galactica con al seguito la relativa flotta di 220 navi civili ha scoperto il pianeta Terra, solo per scoprire che il pianeta non pu\u00f2 difendersi contro i Cyloni come originalmente sperato, dato che i Terrestri sono ancora troppo primitivi. Di conseguenza, le squadre di guerrieri coloniali sono inviate segretamente al pianeta per lavorare in incognito con i vari membri della comunit\u00e0 scientifica per accelerare lo sviluppo tecnologico della Terra.\nFumetti.\nLa casa editrice statunitense Dynamite Entertainment ha pubblicato una miniserie a fumetti di 4 numeri dal titolo Galactica 1980 di Mark Guggenheim (testi) e Cezar Razek (disegni). Il primo numero \u00e8 uscito con data settembre 2009 mentre l'ultimo con data gennaio 2010. La storia riprende i personaggi dell'omonima serie televisiva e parte dal punto in cui i sopravvissuti alla guerra dei Cyloni trovano la colonia perduta, cio\u00e8 la Terra. Da questo punto per\u00f2 la vicenda viene modificata e riscritta rispetto a quanto sviluppato nei dieci episodi televisivi.\nLa Dynamite Entertainment pubblicizza e descrive cos\u00ec la serie a fumetti:\nLa miniserie prevedeva un sequel dal titolo Galactica 1981, ma il progetto sembra archiviato in quanto la \"Dynamite\" ha deciso di produrre una serie regolare a fumetti che riprenda i personaggi della serie classica, pubblicata a partire dal 2013."}
{"id": "1311148", "revid": "1149807", "url": "https://it.wikipedia.org/wiki?curid=1311148", "title": "Warhawk", "text": ""}
{"id": "1311158", "revid": "93556", "url": "https://it.wikipedia.org/wiki?curid=1311158", "title": "Chiesa dei Gesuiti (Venezia)", "text": "La chiesa di Santa Maria Assunta, detta comunemente chiesa dei Gesuiti, \u00e8 un edificio religioso di Venezia, situato nel sestiere di Cannaregio, in Campo dei Gesuiti, non lontano dalle Fondamenta Nuove.\nStoria.\nSecondo alcune fonti la chiesa venne fondata con il titolo di Santa Maria Assunta dei Crociferi da un certo Pietro Gussoni o, secondo il Doge Andrea Dandolo, Cleto Gussoni nel 1148 e dotata di terreni, acque e paludi. Nel 1154 Cleto la dot\u00f2 di un \"Ospitale\" per la cura dei poveri infermi, sia uomini che donne. Un altro Gussoni, di nome Buonavere, parente ed erede del precedente, la dot\u00f2 infine di vigne e altri suoi possedimenti nei distretti di Chioggia e Pellestrina.\nNel 1214 venne distrutta da un incendio ma fu ricostruita rapidamente. Passati sotto commenda tutti i beni dei Crociferi questo complesso fu assegnato al cardinale Pietro Barbo (il futuro papa Paolo II) e poi al cardinale Bessarione. Alla morte di quest'ultimo il Senato cerc\u00f2 di insediarvi senza seguito prima le monache Francescane, poi i Canonici Regolari di Santo Spirito (1481) ed infine i Servi di Maria (1498). Nel 1514 fu devastata da un altro incendio e di nuovo ricostruita. Nel 1568 fu riconsegnata ai Crociferi con la riforma dell'ordine operata da Pio IV.\nNel monastero dei Crociferi prese i voti un altro membro della famiglia Gussoni, Marco, miracolato dall'allora Beato e ora Santo Luigi Gonzaga. Si racconta che nel 1601 Marco, sorpreso da gravissima infermit\u00e0, guar\u00ec istantaneamente all'invocazione del Santo. Mor\u00ec per\u00f2 di pestilenza a Ferrara mentre compiva opere di assistenza agli appestati il I agosto 1631 e venne definito \u00abuomo di somma piet\u00e0\u00bb. Un suo ritratto intitolato appunto \"Marco Gussoni che benedice gli appestati nel Lazzaretto di Ferrara\", datato 1664, \u00e8 presente nelle collezioni di Ca' Rezzonico.\nSant'Ignazio di Loyola visit\u00f2 la prima volta nel 1523 la citt\u00e0 di Venezia per imbarcarsi come pellegrino per Gerusalemme. Ci torn\u00f2 nel 1535 con un gruppo di amici che gi\u00e0 si faceva chiamare la Compagnia di Ges\u00f9, e qui fu ordinato sacerdote. Bastarono due anni per seminare bene in laguna e avere un grande seguito. Part\u00ec per Roma nel 1537. A causa dei dissidi fra papa Paolo V e la Serenissima, nel 1606 ci fu l'Interdetto (divieto di officiare riti religiosi a Venezia) che vide come conseguenza l'espulsione dei Gesuiti, riammessi \u2013 a differenza di altri ordini religiosi \u2013 soltanto nel 1657. In quegli anni Venezia era impegnata in una logorante guerra ai Turchi, e papa Alessandro VII decise di donarle i beni dei Crociferi, ordine nato per assistere i Crociati e da questo papa soppresso. Venezia poi vendette per cinquantamila ducati ai Gesuiti l'intero complesso donatele, costituito da una chiesa, un ospedale e un convento. Ma per i Gesuiti la vecchia chiesa dei Crociferi non era sufficientemente grande. Cos\u00ec nel 1715 la abbatterono e costruirono il loro tempio grazie al finanziamento dalla famiglia friulana Manin, patrizi dal 1651. La nuova chiesa venne consacrata nel 1728.\nDopo la soppressione dei Gesuiti nel 1773 il convento fu utilizzato come scuola e dopo il 1807 come caserma mentre la chiesa divenne sussidiaria dei Santi Apostoli fino al 1844 quando fu restituita al ricostituito ordine dei Gesuiti.\nDescrizione.\nI Gesuiti a Venezia identificarono in Domenico Rossi, autore anche della Chiesa di San Stae, l'architetto ideale per realizzare l'opera di cui necessitavano. Non fu un compito semplice per il tecnico visto che doveva seguire schemi rigidi, che per i committenti ricordavano il Concilio di Trento.\nFacciata.\nLa facciata ideata sempre dal Rossi (e non come spesso ancora riportato dal capomastro Giovanni Battista Fattoretto) \u00e8 una libera interpretazione della cultura barocca veneziana del primo settecento. Si presenta divisa in due ordini, quello inferiore \u2013 il maggiore \u2013 \u00e8 scandito da otto colonne alveolate corinzieggianti posate su alti piedistalli specchiati, di cui le quattro centrali in posizione avanzata a sottolineare la corrispondenza alla navata. Il movimento della facciata \u00e8 moltiplicato dai fasci di semipilastri, leggermente incavati, che accolgono ogni colonna e dalla spezzatura dell'alto architrave. L'ordine superiore, di quattro semplici pilastri senza capitello, \u00e8 ristretto alla larghezza della navata da ampie volute ed aperto al centro da una grande finestra. A coronamento \u00e8 il timpano leggermente sfasato su due piani verticali e sormontato dal dinamico gruppo marmoreo dell\"'Assunzione di Maria ed angeli\" di Giuseppe Torretto a cui fanno scenografica ala angeli e putti adoranti. Il cornicione del primo ordine sorregge sopra piedistalli specchiati in corrispondenza alle colonne otto statue, che assieme alle quattro entro le nicchie sottostanti, rappresentano i \"Dodici apostoli,\" opera di diversi scultori alcuni non chiaramente individuabili. Le statue sopra il cornicione rappresentano a partire da sinistra \"San Marco\", \"San Tommaso\", \"San Giacomo minore\" (probabilmente di Paolo e Giuseppe Groppelli) \"San Giuda Taddeo\", \"San Filippo\" (attribuita a Filippo Catasio), \"San Bartolomeo\" (attribuita a Francesco Bernardoni, allievo e prosecutore di Giacomo Piazzetta), \"San Simone\" (attribuito a Paolo Callalo) e \"Sant'Andrea\". Le statue nelle quattro nicchie, ai fianchi del portale, rappresentano \"San Giacomo Maggiore\" di Francesco Cabianca, \"San Pietro\" di Pietro Baratta, \"San Paolo\" di Antonio Tarsia e \"San Matteo Evangelista\" di Paolo e Giuseppe Groppelli. Gli angeli con turibolo sul timpano spezzato del portale sono di Matteo Calderoni. In tempi recenti \u00e8 andata persa l'opera di Francesco Bonazza, un drappo color verde e bianco di marmo, che era collocato di fronte alla finestra centrale. Naturalmente i Manin, finanziatori della costruzione, vollero essere ricordati con i loro stemmi negli ovali sopra le nicchie delle ali e nella dicitura sull'architrave del portale: \"Iesu ac Deiparae Assumptae Virgini / per quos omnia Patrity Manini.\" Considerevole anche il portone, uno dei pochissimi originali superstiti, raffinata struttura in lamina di bronzo sbalzata e cesellata.\nInterno.\nLa pianta \u00e8 tipica delle chiese dei Gesuiti, a croce latina, con tre cappelle per parte nel braccio pi\u00f9 lungo. Transetto e presbiterio a fondo piatto sono affiancati da due altre cappelle. Le sei cappelle ai lati della navata sono fra loro separate in piccoli ambienti, una volta dedicati alle confessioni. Fra la seconda e la terza cappella, il notevole pulpito di Francesco Bonazza, e lungo tutto il corridoio i \"corretti\", grate da cui si affacciavano gli ospiti del convento. La navata della chiesa si restringe di fronte l'altare, dedicato alla Santissima Trinit\u00e0, grazie alla presenza di quattro pilastri che sorreggono la volta a crociera. Del 1725 -1731 \u00e8 la decorazione a due colori, bianco e verde, dei marmi e dei pavimenti.\nIl campanile \u00e8 quasi interamente quello eretto in origine per la chiesa dei Crociferi, mentre l'unica struttura risalente al Settecento \u00e8 la cella campanaria.\nDecorano i soffitti gli affreschi di Ludovico Dorigny, \"Angeli musicanti in gloria\", datato 1720 nel presbiterio, \"Il trionfo nel nome di Ges\u00f9\", del 1732, nel soffitto a crociera; di Francesco Fontebasso \"Abramo che adora i tre angeli\", e la \"Visione di San Giovanni Evangelista\", sul soffitto della navata, del 1734. Il presbiterio \u00e8 circondato da statue di cherubini, angioletti, angeli e arcangeli di Giuseppe Torretti. Di Jacopo Antonio Pozzo, noto anche come Giuseppe Pozzo, \u00e8 l'altare, che si compone di dieci colonne sormontate da una cupola bianca e verde.\nLa controfacciata.\nLa tomba della famiglia Da Lezze di Jacopo Sansovino (met\u00e0 del XVI secolo). Questo monumento proviene dalla precedente Chiesa di Crociferi ed \u00e8 stata rimontato dai Gesuiti nel sito originale. E costruito su due ordinii, rispettivamente di 8 e 4 colonne, che contengono i sarcofagi sormontati dai busti: Priamo Da Lezze (al centro, opera di Alessandro Vittoria), Andrea Da Lezze (a destra, opera di Giulio del Moro) e Giovanni Da Lezze (a sinistra, sempre di Giulio del Moro). \nIl lato sinistro della navata.\nPrima Cappella - Cappella di San Lorenzo.\nLa cappella \u00e8 conosciuta per il dipinto della pala d'altare: \"Il Martirio di San Lorenzo,\" capolavoro di Tiziano (1548-59). Il quadro originariamente apparteneva all'antica chiesa di Crociferi. L'altare era utilizzato dalla \"Schola dei Passamaneri\".\nSeconda cappella - Cappella della Madonna.\nLa cappella si trova all'interno delle antiche mura di uno stesso sito della Madonna, della antica chiesa di Crociferi. Sull'altare la statua della \"Madonna con il Bambino\" (prima del 1604), l'unico resto della precedente cappella \u00e8 opera dello scultore Andrea dell'Aquila.\nIl pulpito.\nTra la seconda e la terza cappella, si trova il pulpito con i sofisticati panneggi in pietra bianca e verde opera di Francesco Bonazza.\nLa terza cappella - La cappella del Sacro Cuore.\nLa cappella apparteneva a la \"Schola della devozion Imacolata Concezion\", come indicato dalla scritta sulla base delle colonne. La sede della \"schola\" \u00e8 ancora visibile nel campo al di fuori della chiesa. Il dipinto della pala \"Sacro Cuore di Ges\u00f9\" \u00e8 una copia di Alessandro Revera (fine XIX secolo) dall'originale di Pompeo Batoni.\nIl transetto sinistro.\nOrgano.\n\u00c8 presente solo la cantoria e l'incorniciatura: funziona soltanto la copia sul transetto destro.\nAltare della Assunzione di Maria.\nCostruito 1723-1724 da Giuseppe Pozzo per conto di Paolo Querini, Procuratore di San Marco. Inizialmente l'altare era dedicato al gesuita Francesco Saverio, posto di fronte all'altare del fondatore Ignazio nel transetto destro. Le sculture del frontone sono Giuseppe Torretti e rappresentano modestia e la verginit\u00e0 e cherubini.\nLa pala dell\"'Assunzione di Maria\" \u00e8 opera giovanile di Tintoretto (1555) inizialmente commissionata a Veronese. Proviene dalla distrutta chiesa dei Crociferi dove si trovava sull'altare maggiore. Nel dipinto \u00e8 visibile lo stemma dei Crociferi al centro della tomba di marmo.\nLa Sacrestia.\nAlla destra dell'altare dell'Assunta si accede alla sacrestia che ospita un nutrito ciclo di opere di Palma il Giovane.\nSoffitto.\nIl tondo centrale rappresenta \"La caduta della manna \"; a destra\" David riceve dal sacerdote Achimelec i pani offerti nel santuario\"; a sinistra\" Elia nutrito dall'angelo; \"i monocromi attorno al tondo centrale i\" Quattro Evangelisti \"e quelli agli angoli esterni \"Quattro Dottori della Chiesa \"\nParete della porta d'ingresso.\nDa sinistra, \"Sant'Elena\" e \"Sant'Elena ritrova la vera croce;\" in pieno centro, il\" Martirio di San Giovanni Battista tra San Lanfranco e San Liberio (\"originariamente dipinta per l'altare della Schola dei Varoteri sostituito dal\" San Lanfranco Beccari tra San Giovanni Battista e San Liberio \" di Cima da Conegliano, oggi al Fitzwilliam Museum di Cambridge), a destra, l\"'Imperatore Eraclio riporta la croce al Calvario\".\nParete di sinistra.\n\"Ciriaco di Gerusalemme\";\" Alessandro III conferma i Crociferi e dona loro la regola - Pio II consegna ai Crociferi la croce d'argento e l'abito ceruleo\"; \"Lanfranco Beccari\".\nParete dell'Altare.\nA destra dell'altare: \" Il serpente di bronzo, \" poi un ritratto del \"Papa Cleto\" (1592-1593); a sinistra dell'altare \"Papa\" \"San Cleto fonda l'Ordine dei Crociferi - San Ciriaco vescovo di Gerusalemme riconferma l'Ordine\" (1620 1622).\nCentro del transetto.\nAffresco sul soffitto di Louis Dorigny \"Il trionfo del nome di Ges\u00f9\" 1732. Sui pilastri ai quattro angoli le statue marmoree degli Arcangeli Michele, Gabriele, Raffaele e Sealtiele scolpite da Giuseppe Torretti. Sealtiele \u00e8 un arcangelo poco conosciuto, come Uriele e Barachiele le cui statue si trovano nel coro della chiesa. Si tratta di arcangeli della tradizione gnostica e della cabala ebraica. D'altronde i Gesuiti intrattenevano dei rapporti con gli Ebrei del vicino ghetto.\nAbside.\nCappella di San Giuseppe (cappella di sinistra).\nSull'altare la pala de \"La morte di San Giuseppe\" attribuita al genovese Domenico Clavarino (XVII secolo).\nSulla sinistra a cavallo della porta della sacrestia, si trova la tomba del Doge Pasquale Cicogna (1585-1595), di Girolamo Campagna iniziata nel 1600. Il doge era particolarmente vicino a Crociferi, munifico protettore del loro ospedale, e aveva espresso il desiderio di essere sepolto nella loro chiesa. Le iscrizioni sul monumento che ricorda la guerra di Candia (Creta), la peste a Padova, la carestia per la Repubblica.\nPresbiterio.\nLo scenografico altare, dedicato alla Santissima Trinit\u00e0 e progettato sempre da Pozzo, \u00e8 sormontato da un grande baldacchino con una cupola decorata da squame bianche e verdi e sostenuto da dieci colonne tortili di marmo verde antico. Sopra il sontuoso tabernacolo tempestato di lapislazzuli, \u00e8 posto il gruppo marmoreo dell'eterno Padre e del Cristo seduti sul globo con il motto \"sufficit sola fide\" (la fede \u00e8 tutto ci\u00f2 che serve). Dall\u2019apertura sotto la cupola del baldacchino spuntano i raggi dello Spirito Santo circondato dagli spiriti celesti.\nSui pilastri ai lati del presbiterio gli Arcangeli Barachiele e Uriele che sostengono delle lampade. L\u2019arcangelo Barachiele (Benedizione di Dio), a destra, secondo la tradizione illumina il cammino di Israele. L\u2032Arcangelo Uriele (Luce di Dio), \u00e8 posto di guardia alla porta dell\u2032Eden con la sua spada fiammeggiante qui sostituita con una lampada da messa.\nNella volta l\u2032affresco\" Angeli musicisti in gloria \" di Louis Dorigny (1732).\nCappella di San Francesco Saverio (cappella di destra).\nSull\u2032altare, sormontato da angeli marmorei, la pala de \"La predicazione in oriente di San Francesco Saverio\" opera di Pietro Liberi. Fu eretta come ex-voto dal conte Giovanni Paolo Giovanelli.\nSulla parete destra: La tomba di Orazio Farnese eretta su richiesta del Senato nel 1675, in memoria della condotta eroica del capitano nella battaglia dei Dardanelli nel 1654.\nTransetto di destra.\nAltare di Sant\u2032Ignazio di Loyola.\nCostruito a spese del procuratore San Marco Vettor Grimani. Al centro \u00e8 la pala d'altare, la statua del fondatore della Compagnia di Ges\u00f9, sant\u2032Ignazio, che mostra le Costituzioni della Compagnia di Ges\u00f9. Sulle ali del timpano le statue della Fede e della Carit\u00e0.\nSul paliotto i bassorilievi che presentano (da sinistra) \"Sant\u2032Ignazio che d\u00e0 questi abiti a un povero\"; \"Ignazio a Manresa\"; la \"Visione di Sant'Ignazio a La Storta\".\nOrgano.\n\u00c8 l'unico funzionante, la copia sull'altro lato ha una funzione meramente estetica di simmetria. Come il gemello, presenta una cantoria intarsiata di marmi bianchi e verdi anche nel soffitto sottostante, la balconata \u00e8 alleggerita da sette oculi delicatamente traforati con motivi vegetali. La cassa in legno dorato presenta tre aperture ad arco sormontate centralmente da un timpano spezzato e da volute ai lati, parte della decorazione a rilievo \u00e8 andata perduta.\nLato destro della navata.\nTerza capella - La cappella dei tre gesuiti.\nSull'altare la pala \"Lo Spirito Santo, Santa Maria, San Marco e i santi gesuiti Stanislao Kostka, Luigi Gonzaga e Francesco Borgia\" di Antonio Balestra. Le corone deposte al suolo rappresentano la comune rinuncia dei tre Santi agli onori nobiliari. Le Allegorie scolpite sopra l'altare raffigurano l'Umilt\u00e0, seduta con l'agnello in grembo; la Carit\u00e0 e nel mezzo l'immagine dell'Anima ragionevole e beata.\nCappella di Santa Barbara (seconda cappella).\nSull\u2032altare la statua di Santa Barbara di Giovanni Maria Morlaiter. La cappella era della \"Schola dei Sartori\" che gi\u00e0 la possedevano nella vecchia chiesa di Crociferi. Le forbici, simboli della scuola, sono incisi sulla ringhiera e sulle architravi.\nCappella dell'Angelo Custode (prima Cappella).\nAssegnata alla \"Schola dei testori dei pani Seda\" (o \"samiteri\") (Tessitori di pesanti e preziosi tessuti decorativi figlio di seta e oro). La pala l\u2032\"Angelo Custode ed angeli che trasportano le anime \"\u00e8 di Palma il Giovane (1619)."}
{"id": "1311160", "revid": "767487", "url": "https://it.wikipedia.org/wiki?curid=1311160", "title": "Sexor", "text": "Sexor \u00e8 l'album di debutto del dj e produttore canadese Tiga, pubblicato nel 2006 dalla \"label\" Play It Again Sam. Ha vinto il Juno Award 2007 nella categoria Miglior disco Dance dell'anno.\nL'album comprende tutti i brani originali di Tiga precedentemente usciti come singoli, tre cover e le ghost track \"Sir Sir Sir\" e \"8455584 Mommy\" incluse nell'ultimo brano \"Brothers\".\nLa copertina \u00e8 una citazione di quella dell'album \"In Your Mind\" di Bryan Ferry.\nTracce.\nEventuali note sono indicate dopo il punto e virgola \";\"."}
{"id": "1311165", "revid": "93556", "url": "https://it.wikipedia.org/wiki?curid=1311165", "title": "Teresa Gullace", "text": "La sua morte ebbe una notevole eco nella citt\u00e0, e la sua figura divenne ben presto un simbolo della resistenza romana; la sua vicenda venne inoltre ripresa e resa celebre dal regista Roberto Rossellini, che prender\u00e0 spunto dalla Gullace per il personaggio della \"Sora Pina\", interpretata da Anna Magnani nel film \"Roma citt\u00e0 aperta\".\nContesto storico.\nDurante tutta l'occupazione di Roma, i tedeschi, coadiuvati dai loro alleati fascisti, effettuarono numerosi rastrellamenti di uomini civili da adibire al \"servizio di lavoro obbligatorio\", ossia ai lavori forzati, spesso per costruire fortificazioni a sud della capitale, o per lavori di sgombero di macerie nella citt\u00e0, o anche da inviare nei campi di lavoro in Germania, oltre che nella speranza di individuare fra essi partigiani, soldati sbandati del Regio Esercito e spie nemiche.\nBiografia.\nTeresa Talotta nacque a Cittanova, in Calabria. Dopo il matrimonio con Girolamo Gullace si trasfer\u00ec col marito a Roma. Girolamo lavorava come manovale in un cantiere edile.\nLa famiglia Gullace abitava in vicolo del Vicario, in quello che era all'epoca uno dei quartieri pi\u00f9 poveri di Roma, intorno alla stazione San Pietro; nelle baracche del quartiere trovava ricetto una popolazione di immigrati meridionali, in cui gli uomini lavoravano perlopi\u00f9 nell'edilizia. Nel 1944, all'et\u00e0 di 37 anni, Teresa aveva cinque figli, era in attesa del sesto e faceva la casalinga. Il 26 febbraio di quell'anno, durante un rastrellamento nei pressi di Porta Cavalleggeri, il marito, Girolamo, fu arrestato da due carabinieri che lo portarono al loro comando, per poi essere consegnato ai nazisti che lo rinchiusero presso la caserma dell'81\u00ba reggimento di fanteria sita in viale Giulio Cesare, nel rione Prati. Per vari giorni, tutte le mattine, Teresa si rec\u00f2 davanti alla caserma (come facevano molte altre donne i cui compagni erano prigionieri) nel tentativo di vedere suo marito, di parlargli e di recargli qualche genere di conforto. \nLa mattina del 3 marzo davanti alla caserma si form\u00f2 un grande assembramento, poich\u00e9 nei giorni precedenti erano stati rastrellati e ivi rinchiusi uomini a centinaia. Si trattava in effetti di una protesta organizzata dai GAP e in preparazione da tempo, che fu anticipata per timore che i nazisti, dopo i massicci rastrellamenti appena effettuati, accelerassero la deportazione dei prigionieri vero i campi di concentramento; fra le gappiste presenti quel giorno vi erano Carla Capponi, Marisa Musu, Lucia Ottobrini e varie altre, tutte coordinate da Laura Lombardo Radice. Pi\u00f9 in lontananza vi erano altri gappisti fra cui Mario Fiorentini e Franco Calamandrei. A presidiare la caserma vi era un drappello di soldati tedeschi, disposti a fila, e fra loro pochi militi italiani.\nQuando arriv\u00f2 Teresa Gullace (incinta di sette mesi, tenendo per mano il figlio Umberto, all'epoca tredicenne), le donne, oltre duemila, erano gi\u00e0 schierate su pi\u00f9 file, con in prima fila, armate, le gappiste Marcella Lapiccirella, Adele Maria Jemolo e Carla Capponi, e stavano scandendo la parola \"Liberateli!\". Gullace, dopo qualche esitazione, avanz\u00f2 fino ad affiancare Lombardo Radice, Musu e Lapiccirella. Durante queste proteste riusc\u00ec a scorgere il marito, dietro la grata di una finestra; anche il marito la vide e inizi\u00f2 a urlare il suo nome, che subito inizi\u00f2 a essere scandito da altri prigionieri. In uno spazio che si era formato fra i soldati e i dimostranti, Teresa avanz\u00f2 fin sotto la finestra e (mentre suo figlio Umberto, esortato dal padre, si allontanava) tent\u00f2 di lanciare a suo marito un involto, con dentro forse del pane. Ma l'involto rimbalz\u00f2 contro il muro e cadde per terra. I soldati riuscirono a respingere la folla, colpendola col calcio dei fucili; nello spazio nuovamente apertosi fra loro e i dimostranti apparve una motocicletta con a bordo due militari. Teresa Gullace raccolse da terra l'involto e si diresse con decisione verso la finestra dietro la quale stava suo marito. Le si par\u00f2 davanti un tedesco in divisa, contro il quale Teresa inizi\u00f2 a protestare e ad inveire. Per tutta risposta costui le spar\u00f2, uccidendola. \nL'uccisore nazista rientrava in caserma, protetto da un drappello di fascisti e di tedeschi che respingevano col calcio dei fucili la folla delle donne e sparavano anche alcuni colpi in aria. Carla Capponi estrasse una pistola puntandola contro l'assassino. Le altre manifestanti tuttavia la circondarono, impedendole di sparare, e tra di loro Marisa Musu ebbe la prontezza di sottrarle l'arma e di infilarle in tasca la tessera di un'associazione fascista. Capponi fu quindi arrestata, ma grazie allo stratagemma della Musu fu rilasciata nel pomeriggio dello stesso giorno. Durante i disordini della mattina, uno degli uomini rastrellati aveva tentato di fuggire saltando da una finestra al primo piano, ma era stato freddato da una raffica di mitra. \nLaura Lombardo Radice raggiunse il suo compagno Pietro Ingrao e lo inform\u00f2 di quanto era accaduto; i due scrissero subito un resoconto da inviare clandestinamente agli Alleati, dopodich\u00e9 Ingrao redasse un volantino che venne diffuso lo stesso giorno nei quartieri popolari e nelle periferie della capitale.\nNel pomeriggio dello stesso giorno, dopo il rilascio di Carla Capponi, i gappisti attaccarono il presidio della caserma; si determin\u00f2 uno scontro a fuoco nel quale (secondo la testimonianza di Franco Calamandrei) rimasero a terra due militi fascisti.\nIn ogni caso l'entit\u00e0 della protesta spinse le autorit\u00e0 naziste a rilasciare Girolamo Gullace mentre le militanti Laura Lombardo Radice, Adele Maria Jemolo e Marcella Lapiccirella improvvisarono una camera ardente in strada, pregando e ricoprendo il corpo della Gullace con mazzi di fiori che diventarono via via pi\u00f9 numerosi. Nei giorni e nelle settimane seguenti la tragica storia divenne una delle icone della resistenza, e numerosi gruppi partigiani cittadini, dai Gruppi di Azione Patriottica allo stesso Comitato di Liberazione Nazionale, resero la sfortunata donna uno dei simboli della loro lotta.\nLa memoria della sua vicenda \u00e8 rimasta particolarmente viva sia nella sua citt\u00e0 natale, dove le sono stati dedicati una strada e un monumento, che a Roma, dove \u00e8 stata apposta una lapide nel luogo dell'uccisione e le sono stati dedicati un liceo, nel quartiere Don Bosco, un centro di formazione professionale, nel quartiere Alessandrino, e una strada in localit\u00e0 Palmarola.\nScrive Antonio Orlando:\nNella cultura di massa.\nLa vicenda di Teresa Gullace ispir\u00f2 il personaggio di Pina, interpretata dall'attrice italiana Anna Magnani nell'acclamato film \"Roma citt\u00e0 aperta\" di Roberto Rossellini. La pellicola ottenne un Grand Prix alla prima edizione del festival di Cannes e due Nastri d'argento di cui uno per la miglior regia e un altro, rivolto alla Magnani, alla miglior attrice non protagonista. Il film ottenne inoltre una candidatura ai premi Oscar come migliore sceneggiatura originale.\nNel 1988 Poste italiane, nell'ambito di una serie di francobolli dedicati al cinema italiano neorealista, dedic\u00f2 il francobollo da 2400 lire al film di Rossellini, ritraendo la celebre scena dell'uccisione di Pina. Inoltre nel 1995 fu emesso un altro francobollo in sua memoria, del valore di 750 lire, nella terza serie dedicata agli eventi della seconda guerra mondiale."}
{"id": "1311171", "revid": "701660", "url": "https://it.wikipedia.org/wiki?curid=1311171", "title": "Santuario del Santissimo Crocifisso (Pontedera)", "text": "La chiesa del Santissimo Crocifisso, detta anche \"chiesa vecchia\", si trova in pieno centro a Pontedera, in piazza Curtatone.\nStoria.\nVerso la fine del XIII secolo gli abitanti del castello di Pontedera richiesero al Comune di Pisa la costruzione di una chiesa all'interno della cinta muraria. Fino ad allora esisteva solamente la chiesa di San Martino, della quale oggi non rimane traccia, appena fuori le mura. Fu costruita fra il 1270 e il 1272 ma completamente trasformata nel corso dei secoli XVII e XVIII (a partire dal 1633).\nLa chiesa ebbe il titolo di propositura posta fino agli inizi del XX secolo sotto il pievanato di Calcinaia ed era dotata di fonte battesimale e di un cimitero.\nLa notte seguente il venerd\u00ec santo del 1612 si svilupp\u00f2 un incendio, evidentemente per qualche cero lasciato inavvertitamente acceso, che distrusse parte della chiesa lasciando per\u00f2 intatto il crocefisso ligneo. Da quel momento il crocefisso fu creduto miracoloso, divenendo oggetto di culto soprattutto nel XVII secolo.\nOriginariamente intitolata ai santi Filippo, Iacopo e Biagio, la chiesa assunse la denominazione attuale nel 1936 a seguito dell'elevazione a propositura del duomo pochi anni dopo la sua costruzione.\nL'incendio del XVII secolo e i bombardamenti dell'ultima guerra l'hanno gravemente danneggiata, tanto che dell'aspetto originale rimane oramai ben poco. Dal 1956 al 1959 sono stati effettuati lavori di restauro curati da Renzo Bellucci e finanziati dal Ministero dei lavori pubblici. Parte dell'edificio fu utilizzato come sala cinematografica, rimasta in attivit\u00e0 fino al 2006.\nNel 1992, con la ripavimentazione della piazza antistante, sono riemersi le rovine del cimitero e dei resti umani.\nL'ultimo restauro \u00e8 stato effettuato nel 2000 sotto la direzione dell'architetto Fabio Scarpetti.\nDescrizione.\nL'interno si presenta ad unica navata con sei altari laterali. Tra le opere che possiamo ammirare troviamo:"}
{"id": "1311174", "revid": "94902", "url": "https://it.wikipedia.org/wiki?curid=1311174", "title": "Teresa Talotta", "text": ""}
{"id": "1311175", "revid": "94902", "url": "https://it.wikipedia.org/wiki?curid=1311175", "title": "Teresa Gullace Talotta", "text": ""}
{"id": "1311182", "revid": "726373", "url": "https://it.wikipedia.org/wiki?curid=1311182", "title": "Warhawk (videogioco 2007)", "text": "Warhawk \u00e8 il remake di un omonimo videogioco sparatutto di combattimento pubblicato come titolo di lancio con la console PlayStation 3. Il gioco funziona unicamente in modalit\u00e0 multiplayer e permette di gestire aeroplani, carroarmati e jeep. Inizialmente il gioco doveva avere anche una modalit\u00e0 di gioco a singolo giocatore ma in seguito gli sviluppatori decisero di eliminare questa modalit\u00e0 essendo nettamente inferiore alla componente multiplayer.\nModalit\u00e0 di gioco.\nIl mondo di \"Warhawk\" \u00e8 costituito da due fazioni avversarie chiamate Eucadia e Chernova, otto vaste mappe, sei modalit\u00e0 di gioco (Deathmatch, deathmatch a squadre, zone, cattura la bandiera, eroe, raccolta) e 32 giocatori in contemporanea sul server. Basilarmente, Warhawk \u00e8 basato sull'azione, e non necessita di particolari pianificazioni strategiche. Oltre all'azione pedestre c'\u00e8 la possibilit\u00e0 di utilizzare in qualsiasi momento veicoli terrestri e aerei: jeep 4\u00d74 agili e veloci, carri armati lenti ma letali e il Warhawk, particolare velivolo visibile sulla copertina del gioco.\n\u00c8 presente una meccanica \"rock-paper-scissors\", con ogni arma/veicolo pi\u00f9 forte contro certi bersagli e pi\u00f9 debole contro altri, e con pregi e difetti per ogni singolo oggetto utilizzabile.\nAppena avvenuto il respawn il giocatore si ritrova con pistola di ordinanza, pugnale e due granate, ma sparse per le mappe si trovano un totale di sette armi di tipo aereo, nove di tipo terrestre, e tre diversi tipi di torrette.\nVersioni.\nIl gioco \u00e8 venduto tramite il PlayStation Network e tramite i tradizionali canali di vendita su supporto Blu-ray. I giochi venduti tramite PlayStation Network normalmente possono essere condivisi tra altre cinque console PlayStation 3 che possono eseguire i titoli in contemporanea, ma Sony ha introdotto delle maggiori restrizioni per \"Warhawk\". Il gioco potr\u00e0 essere condiviso ancora tra 5 console, ma mentre una console esegue il titolo alle altre console \u00e8 impedito la sua esecuzione ed inoltre una sola console pu\u00f2 eseguire il titolo nell'arco delle 24 ore. La versione venduta in negozio non \u00e8 soggetta a limitazioni."}
{"id": "1311183", "revid": "339392", "url": "https://it.wikipedia.org/wiki?curid=1311183", "title": "Sony Computer Entertainment America", "text": ""}
{"id": "1311187", "revid": "124119452", "url": "https://it.wikipedia.org/wiki?curid=1311187", "title": "Ellen Foley", "text": "Ha pubblicato tre album, ma \u00e8 conosciuta soprattutto per la sua collaborazione con Meat Loaf.\nRock star.\nDebutt\u00f2 nel 1979 con l'album \"\"Nightout\", che risult\u00f2 poi essere il suo migliore; un album che evoc\u00f2 la musica dei gruppi femminili degli anni sessanta. L'album era stato prodotto da Ian Hunter e Mick Ronson. Gli altri due album erano titolati \"Spirit of St. Louis\" e \"Another Breath\".\nIl suo primo successo musicale fu il duetto con Meat Loaf in \"Paradise by the Dashboard Light\" nell'album del 1977 \"Bat Out of Hell\". Nel video, l'attrice Karla DeVito mima la voce di Ellen Foley.\nFoley pu\u00f2 essere ascoltata nell'album dei Clash Sandinista!, nella canzone \"Hitsville UK\". Tutti e quattro i membri dei Clash apparvero poi nell'album \"The Spirit of St. Louis\", e Mick Jones e Joe Strummer collaborarono alla stesura di diverse canzoni dell'album. L'hit dei Clash \"Should I Stay or Should I Go\"\", scritta e cantata da Mick Jones, dall'album \"Combat Rock\", parla della turbolenta relazione che intercorreva tra lui e la Foley all'epoca.\nEllen Foley registr\u00f2 anche un memorabile duetto nel 1980 con Ian Hunter, in \"We Gotta Get Out Of Here\". Ellen Foley fu anche la prima cantante dei Pandora's Box, band creata da Jim Steinman nel 1989. Il loro album, \"Original Sin\", fu il primo a contenere la canzone \"It's All Coming Back to Me Now\", in quell'album cantata da Elaine Caswell, in seguito incisa anche da C\u00e9line Dion nel 1996 e da Meat Loaf con Marion Raven nel 2006.\nEllen Foley \u00e8 sposata con lo scrittore Doug Bernstein. La coppia vive a Manhattan con i loro due figli, Timothy e Henry.\nLa carriera da attrice.\nElle Foley continua sia la sua carriera da cantante che quella da attrice. \u00c8 apparsa in diversi spettacoli a Broadway, come in \"Me and My Girl\" e nella riproposizione di \"Hair\", e fuori da Broadway in \"Beehive\".\nNel 1986 ha interpretato il ruolo della strega nella produzione originale del musical \"Into the Woods\" di Stephen Sondheim all'Old Globe Theater di San Diego, ruolo che inizialmente avrebbe dovuto sostenere anche a Broadway, dove invece venne sostituita da Bernadette Peters, riprendendo tuttavia nuovamente il personaggio nel 1989 e interpretandolo anche durante la serata di chiusura dello spettacolo, il 3 settembre di quello stesso anno.\nIl suo ruolo televisivo pi\u00f9 famoso \u00e8 stato quello di Billie Young in \"Giudice di notte\", interpretato per una stagione, dopo la quale fu sostituita da Markie Post. Ha avuto parti nell'adattamento cinematografico diretto da Milo\u0161 Forman del musical \"Hair\", cos\u00ec come in \"Cocktail\", \"Attrazione fatale\" e \"Una vedova allegra... ma non troppo\"."}
{"id": "1311193", "revid": "729019", "url": "https://it.wikipedia.org/wiki?curid=1311193", "title": "Cleveland International Records", "text": "La Cleveland International Records \u00e8 una casa discografica indipendente creata nel 1977 da Steve Popovich. Uno dei primi album prodotti dalla casa \u00e8 stato \"Bat Out of Hell\", di Jim Steinman e Meat Loaf, nel 1977, album che vendette oltre 34 milioni di copie in tutto il mondo. Ha anche prodotto, tra gli altri, album di B.J. Thomas e The Irish Rovers. La compagnia ha vinto nel 2005 una causa legale con la Sony Music che aveva prodotto copie di \"Bat Out of Hell\" in CD senza il logo della Cleveland International."}
{"id": "1311194", "revid": "466539", "url": "https://it.wikipedia.org/wiki?curid=1311194", "title": "Las M\u00e9dulas", "text": "Las M\u00e9dulas, situata nei pressi della citt\u00e0 di Ponferrada nella provincia di Le\u00f3n (Spagna), fu la pi\u00f9 importante miniera d'oro dell'impero romano. Il territorio che circonda Las M\u00e9dulas fa parte dei patrimoni dell'umanit\u00e0 dell'UNESCO.\nStoria.\nGli spettacolari paesaggi sono il risultato della \"Ruina Montium\", una tecnica mineraria romana descritta da Plinio il Vecchio, che consisteva nella perforazione della montagna e nella successiva introduzione di grandi quantit\u00e0 d'acqua che letteralmente spingevano verso il basso la montagna, una tecnica che precorse quella californiana denominata tecnica mineraria idraulica.\nL'acqua necessaria veniva trasportata dalle montagne della Sierra de La Cabrera a Las M\u00e9dulas attraverso un sistema di canali di centinaia di chilometri, alcuni dei quali si sono conservati fino ad oggi.\nDescrizione di Las M\u00e9dulas in \"Storia Naturale\" di Plinio il Vecchio.\nPlinio afferm\u00f2 anche che 20.000 libre d'oro venivano estratte ogni anno. 60.000 lavoratori liberi vennero impiegati in scavi che produssero 5 milioni di libre nel corso di 250 anni (corrispondenti a 1.635.000\u00a0kg d'oro)."}
{"id": "1311195", "revid": "115233", "url": "https://it.wikipedia.org/wiki?curid=1311195", "title": "Munia", "text": ""}
{"id": "1311197", "revid": "599013", "url": "https://it.wikipedia.org/wiki?curid=1311197", "title": "Jjj", "text": ""}
{"id": "1311198", "revid": "767487", "url": "https://it.wikipedia.org/wiki?curid=1311198", "title": "Peronosporales", "text": "Le peronosporali sono un ordine degli oomiceti composto da tre famiglie:\nIn questo ordine sono presenti gli agenti di alcune importanti malattie fungine, tra cui le peronospore, le ruggini bianche, i marciumi basali delle piantine in semenzaio, il mal dell'inchiostro.\n\u00c8 un ordine di muffe essenzialmente terrestri, ma che, in caso di disponibilit\u00e0 di acqua, sono in grado di produrre zoospore flagellate.\nLe ife di queste muffe si infiltrano nei tessuti dell'ospite e allungano nelle cellule vegetali sottili appendici (austori) per nutrirsene."}
{"id": "1311206", "revid": "1935652", "url": "https://it.wikipedia.org/wiki?curid=1311206", "title": "Piero Marini", "text": "Biografia.\nNasce a Valverde, in provincia di Pavia e diocesi di Bobbio, il 13 gennaio 1942.\nFormazione e ministero sacerdotale.\nNel 1953 entra nel seminario vescovile di Bobbio, dove studia teologia.\nIl 27 giugno 1965 \u00e8 ordinato presbitero, nella chiesa di Santo Stefano Protomartire a Valverde, dal vescovo Pietro Zuccarino.\nNel settembre 1965 mons. Zuccarino lo invia a Roma come studente di filosofia; durante gli ultimi mesi del Concilio Vaticano II inizia a collaborare con il \"Consilium ad exsequendam Constitutionem de Sacra Liturgia\", dove conosce padre Annibale Bugnini, di cui diverr\u00e0 segretario. Nel 1970, dopo aver conseguito la licenza, ottiene la laurea in teologia, con specializzazione in liturgia presso il Pontificio ateneo Sant'Anselmo.\nDal 1970 inizia a prestare servizio durante le celebrazioni liturgiche papali e collabora con la Congregazione per il culto divino. Il 12 ottobre 1975 \u00e8 nominato cerimoniere pontificio. Dal 1983 \u00e8 capoufficio della Congregazione per i sacramenti e il culto divino.\nNel 1981 consegue la laurea in scienze politiche presso la Libera universit\u00e0 internazionale degli studi sociali Guido Carli.\nIl 1\u00ba agosto 1985 \u00e8 nominato sottosegretario della Congregazione per i sacramenti; lascia pertanto il compito di cerimoniere pontificio.\nIl 24 febbraio 1987 papa Giovanni Paolo II lo nomina maestro delle celebrazioni liturgiche pontificie; succede a John Magee, precedentemente nominato vescovo di Cloyne.\nDurante l'incarico di maestro porta a compimento la riforma delle liturgie papali, in particolar modo modifica le cerimonie del concistoro, della consegna dei pallii, le canonizzazioni e le beatificazioni nonch\u00e9 i riti per le esequie del pontefice, la sede vacante, il conclave e la Messa d'inizio del ministero petrino.\nMinistero episcopale.\nIl 14 febbraio 1998 papa Giovanni Paolo II lo eleva alla dignit\u00e0 episcopale, nominandolo vescovo titolare di Martirano; il 19 marzo successivo riceve l'ordinazione episcopale, con i vescovi James Michael Harvey e Stanis\u0142aw Dziwisz, nella basilica di San Pietro in Vaticano, per imposizione delle mani dello stesso pontefice, coconsacranti i cardinali Angelo Sodano e Franciszek Macharski.\nIl 29 settembre 2003 riceve il titolo di arcivescovo \"ad personam\".\nIl 1\u00ba ottobre 2007 papa Benedetto XVI lo nomina presidente del Pontificio comitato per i congressi eucaristici internazionali; succede al cardinale Jozef Tomko, dimessosi per raggiunti limiti di et\u00e0. Gli subentra nell'incarico di maestro delle celebrazioni liturgiche pontificie mons. Guido Marini, del clero dell'arcidiocesi di Genova.\nIl 1\u00ba settembre 2015 papa Francesco lo nomina presidente della Commissione speciale per la liturgia presso la Congregazione per le Chiese orientali, mentre il 28 ottobre 2016 lo nomina membro della Congregazione per il culto divino e la disciplina dei sacramenti.\nNella notte tra il 30 e 31 ottobre 2016 viene colpito da un ictus mentre \u00e8 ospite della parrocchia del Buon Pastore ad Ischia; viene ricoverato presso l'ospedale di Lacco Ameno e in seguito trasferito al policlinico Agostino Gemelli di Roma.\nNei primi mesi del 2017 \u00e8 nominato vicario del cardinale arciprete della basilica di Santa Maria Maggiore, entrando di conseguenza nel relativo capitolo dei canonici.\nIl 24 maggio 2018 \u00e8 confermato nell'incarico di presidente del Pontificio comitato per i congressi eucaristici internazionali fino alla conclusione del 52\u00ba Congresso eucaristico internazionale, svoltosi a Budapest dal 5 al 12 settembre 2021. Il giorno seguente gli succede padre Corrado Maggioni, fino ad allora sottosegretario della Congregazione per il culto divino e la disciplina dei sacramenti.\nConosce l'inglese, il francese, lo spagnolo e il tedesco.\nGenealogia episcopale.\nLa genealogia episcopale \u00e8:"}
{"id": "1311211", "revid": "1573940", "url": "https://it.wikipedia.org/wiki?curid=1311211", "title": "Santuario dei Santi Cosma e Damiano (Ravello)", "text": "Il santuario dei Santi Cosma e Damiano di Ravello rappresenta una delle mete di pellegrinaggi pi\u00f9 frequentate della provincia di Salerno. Ogni anno migliaia di fedeli raggiungono la chiesa, costruita nella roccia, per ringraziare i Santi Medici e Martiri per le grazie ottenute e per chiedere guarigioni non tanto dalle infermit\u00e0 corporali ma soprattutto da quelle spirituali scaturite dal peccato.\nStoria.\nL'antica chiesa fu inglobata negli anni sessanta nella costruzione del nuovo edificio in forme moderne.\nIl primo documento risale al 1397 ed \u00e8 conservato nella curia metropolitana di Amalfi; \u00e8 una lettera inviata dal papa Bonifacio IX al vescovo di Tropea Paolo de Grifiis in data 14 settembre. Essa disponeva che il vescovo affidasse al chierico sipontino Antonio de Fusco la chiesa parrocchiale di Santa Maria a Gradillo e l'altra chiesa senza cura d'anime, dei Santi Cosma e Damiano di Ravello.\nNell'Archivio Vescovile di Ravello il primo documento pervenuto risale al 17 maggio 1402, scritto in gotica preumanistica. Esso ci dice che Martino Scatozza, vicario del vescovo di Ravello Ludovico Appenditano, prende possesso di alcuni beni lasciati per testamento di Francesco Vessichello, tra cui un oliveto sito nelle pertinenze di Ravello in localit\u00e0 A la porta Dopnica (Domnica) e li vende alla chiesa dei Santi Cosma e Damiano.\nLo stesso Martino Scatozza divenuto poi rettore della Chiesa dei Santi Cosma e Damiano compra in excambium nel 1426 alcuni beni tra cui un pezzo di oliveto sito in Ravello e di cui sono definiti i confini.\nAi benefici dell'antica chiesa si aggiunge poi nel 1484 un ospizio di case sito in localit\u00e0 alla porta De La Terra in seguito alla vendita che Amata Iusta e suoi figli Nicola Tolentino e Luigi fanno a Giacomo di Giovanni Frezza rettore della chiesa dei Santi Cosma e Damiano.\nNella visita pastorale del 1577 di mons. Paolo Fusco, la chiesa, di patronato della famiglia De Furno \u00e8 \"desolata e ruinata\". La devozione di questa famiglia ai Santi medici \u00e8 testimoniata dalla presenza di un altare dedicato ai santi, di cui rimangono poche tracce, fatto edificare nella chiesa di San Matteo del Pendolo sotto il campanile.\nTra il 1610 e il 1612, durante le visite pastorali indette da mons. Francesco Bennio, l'arcivescovo ordin\u00f2 che la pila per l'acqua benedetta in marmo che dal 1604 si trovava all'esterno della chiesa, venisse trasferita all'interno e asseriva che i fedeli avevano una speciale devozione verso i Santi Cosma e Damiano.\nNella seconda visita pastorale fatta eseguire dal vescovo Bernardino Panicola nel 1665 ad opera del suo vicario generale Antonio de Panicolis troviamo la chiesa dei Santi Cosma e Damiano come semplice beneficio della chiesa della Beata Maria de Lago insieme alle chiese di San Matteo e Sant'Andrea de Pendulo. Da questa visita pastorale sappiamo inoltre che nella chiesa si conserva la statua dorata di San Cosma con reliquia. Per ordine del Vescovo per\u00f2 la statua \u00e8 tenuta nel monastero della SS. Trinit\u00e0 e viene trasportata a San Cosma solo il giorno della festa.\nNel 1710 nella visita di mons. Giuseppe Maria Perimezzi la chiesa di S. Cosma \u00e8 officiata, sebbene unita a quella di San Matteo del Pendolo. Nella chiesa vi trov\u00f2 23 ex voto d'argento, donati dai fedeli \"ex-devotione pro gratis ab ipsis recepitis\" e ordin\u00f2 che la statua di S. Cosma, esistente nella chiesa del monastero della SS. Trinit\u00e0, venisse ivi trasferita con due campane, l'una dell'orologio della cattedrale e l'altra di detto monastero. La statua venne restaurata nel 1756.\nNell'Ottocento una descrizione dettagliata della piccola chiesa, chiamata dal Camera \"cappella di San Cosmo\", \u00e8 offerta dal canonico Luigi Mansi. Egli ci dice che la chiesa presenta un'unica navata coperta da una volta a botte in cui sono due altari: uno dedicato ai Santi Cosma e Damiano e l'altro a Sant'Onofrio, un santo eremita orientale, il che rende pi\u00f9 insistente l'ipotesi, al momento non dimostrabile, di un originario insediamento di tipo anacoretico. Proseguendo nella descrizione sappiamo di molti ex-voti collocati sul cornicione e della presenza di una sagrestia e di due stanzette senza arredi.\nNel 1898 la famiglia Confalone rifece il pavimento della chiesa e ne diede testimonianza attraverso la collocazione all'ingresso di una targa in marmo. L'ingresso alla chiesetta era garantito da una lunga rampa di scale. Su un pianerottolo di questa rampa si apriva un arco con affreschi rappresentanti i due santi in una rigida posa frontale e bidimensionale di tradizione bizantina, risalenti con molta probabilit\u00e0 a molto prima del XIV \u2013 XV secolo, quando cio\u00e8 iniziamo ad avere notizie della chiesa.\nDalla sagrestia si dava voce attraverso una corda alle due campane poste su un campaniletto inserito nella roccia. Un suo rudere che ancor oggi si vede in alto sulla rupe \u00e8 l'ultima traccia del passato.\nIl 26 settembre 1965 mons. Angelo Rossini ha benedetto il nuovo Santuario."}
{"id": "1311214", "revid": "1262220", "url": "https://it.wikipedia.org/wiki?curid=1311214", "title": "Diocesi di Luni", "text": "La diocesi di Luni (in latino: \"Dioecesis Lunensis\") \u00e8 una sede soppressa e sede titolare della Chiesa cattolica. Nei secoli ha subito una complessa vicenda fatta di svariati e sostanziali mutamenti sotto il profilo giuridico, ecclesiale e territoriale.\nStoria.\nQuesta circoscrizione ecclesiastica e sede vescovile, che fin dalla sua origine appartiene sotto ogni aspetto alla Tuscia Annonaria, appare divisa e distinta in due diverse realt\u00e0: una toscana propriamente detta, comprendente l'Alta Garfagnana, tutta la Lunigiana, Carrara, Massa e Montignoso, ed una ligure che dalla foce del fiume Magra comprende tutto il displuvio tirrenico dell'Appennino Ligure-Emiliano e Sarzana, che verso il XIV secolo si stacca dalla realt\u00e0 toscana per gravitare sotto l'influenza ligure.\nLe origini del Cristianesimo nella zona non sono facilmente databili, ma si possono far risalire verso gli inizi del III secolo: la presenza dei traffici del porto di Luni, che ruotavano intorno alle locali cave di marmo delle Alpi Apuane, l'avvicendarsi delle guarnigioni militari e la distribuzioni delle terre dell'agro lunense ai veterani favorirono la conoscenza prima, e la diffusione poi, della nuova religione. Nel 275 viene eletto papa Eutichiano che il \"Liber Pontificalis\" ricorda come \"natione Tuscus ex patre Marino de civitate Lunae\". Per quanto riguarda invece la fondazione, formazione ed organizzazione territoriale \u00e8 ragionevole supporre che la diocesi si sia formata successivamente, intorno agli inizi del V secolo.\nLa diocesi di Luni, subito soggetta alla Sede Apostolica, ebbe vastissima estensione: comprendeva le isole della Palmaria, del Tino e del Tinetto, la Capraia e la Gorgona; la valli del Vara, del Magra, del Carrione e del Frigido, l'alta valle del Taro e tutta l'alta Garfagnana, fino al fiume Versilia, dov'era il confine con la diocesi di Lucca; confine con la diocesi di Genova era alla \"Punta dei Marmi\" tra Montaretto e Framura.\nCon la conquista dell\"ora maritima Italorum\", in particolare della coste liguri toscane da parte di Rotari, verso la met\u00e0 del VII secolo il territorio rimase diviso in due parti. L'alta valle del Magra, tutto il suo versante sinistro e quello destro fino a Montignoso erano sotto i Bizantini e quindi normalmente sotto il controllo del vescovo di Luni; l'altra parte, sotto i Longobardi, ebbe rapporti incerti con la sede diocesana e a poco a poco venne sempre pi\u00f9 inglobata nella sfera d'influenza della diocesi di Lucca, giacch\u00e9 Lucca era anche uno dei primi ducati del regno longobardo.\nSotto il regno di Liutprando tutte le terre restate in mano bizantina furono conquistate ed i vescovi locali cercarono di ridurre di nuovo sotto la loro piena tutela tutti i territori della diocesi, contrastando la politica espansiva, sia economica e territoriale che religiosa e giurisdizionale, della diocesi di Lucca: infatti la pieve di San Vitale a Massa era al centro di \"curtes\" appartenenti ai vescovi lucchesi, come quella di Vezzano, mentre nobili lucchesi dominarono fino al XIII secolo la pieve di San Lorenzo di Monte Libero e le pievi periferiche di Versilia e San Pietro di Castello, inserite nel comitato lucchese, gravitavano su Lucca anche dal punto di vista ecclesiastico.\nA questo si affiancava la politica invasiva e disgregatrice dei sovrani longobardi che fondavano monasteri retti dai monaci benedettini di san Colombano (o favorivano la diffusione di filiali di monasteri regi colombaniani o benedettini esterni alla diocesi, come Bobbio, Leno, Brescia) dotandoli di beni demaniali e rendendoli esenti dall'ordinaria giurisdizione vescovile: con sempre pi\u00f9 immunit\u00e0 e privilegi divennero ben presto una sorta di \"enclave\" nella diocesi e l'autorit\u00e0 dell'abate o del priore era appena mitigata dalla \"reverentia\" dovuta al vescovo locale. Il monastero colombaniano di Brugnato alla fine divenne sede vescovile e quello del Tino fondato nell'XI secolo favor\u00ec un parziale smembramento della diocesi. Cos\u00ec i vescovi dovettero lottare, per la giurisdizione nella propria diocesi, sia contro i signori laici, sia contro i vescovi confinanti, sia contro le tendenze autonomiste dei vari monasteri e, in un secondo tempo, contro le mene espansionistiche del comune di Genova e della repubblica di Lucca.\nDal 4 agosto 1975 Luni \u00e8 annoverata tra le sedi vescovili titolari della Chiesa cattolica; dal 24 febbraio 1990 l'arcivescovo, titolo personale, titolare \u00e8 Edward Nowak, gi\u00e0 segretario della Congregazione delle cause dei santi.\nL'organizzazione plebana.\nAnalogamente ad altre diocesi dell'Italia settentrionale, la diocesi di Luni aveva il suo perno in svariate chiese battesimali che dal IX secolo prenderanno il nome di pieve. All'interno di ogni circoscrizione plebana esistevano poi svariate cappelle dipendenti o da privati, o dalla pieve stessa, o dal capitolo della cattedrale o dal vescovo o da un monastero extra diocesi. Nel XII secolo delle bolle pontificie fissano il numero delle pievi, abbastanza oscillante in precedenza; alle pievi vanno aggiunte la cattedrale di Luni o \"plebs civitatis\" (che non compare nell'elenco perch\u00e9 esso tratta delle pievi alle sue dipendenze) e l'abbazia di San Caprasio di Aulla, che divenne pieve pochi anni dopo. Molte di queste col tempo sono scomparse, demolite, ridotte a semplici parrocchie o sostituite da altre.\nPer il loro elenco si \u00e8 soliti rifarsi alle bolle di Eugenio III, Anastasio IV e Innocenzo III, in cui sono nominate muovendosi da sud a nord e da ovest ad est.\nDelle 36 pievi (Monastero di Aulla escluso) diciotto appartengono oggi alla diocesi di Massa Carrara-Pontremoli - le pievi di San Pietro di Castello e di San Lorenzo vi appartennero fino al 1992-; una, Santo Stefano di Versilia, \u00e8 dal 1798 della diocesi di Pisa e le restanti fanno parte della Diocesi della Spezia, Sarzana e Brugnato. Un terzo di esse, ben tredici, si susseguono in uno spazio di circa trenta chilometri lungo la fascia costiera a sud della Spezia: conseguenza diretta dell'accentrarsi della popolazione intorno a Luni e lungo le principali strade dell'epoca, via Francigena e via Aurelia.\nLa divisione in \"quarteria\".\nNel XIV secolo ci fu un tentativo di riorganizzare il territorio diocesaneo (presente nel primo degli \"Estimi\" del 1470-1471) in seguito al frantumarsi politico della regione, divisa nei secoli tra la repubblica di Lucca, la repubblica di Firenze, la repubblica di Genova, il ducato di Milano, il ducato di Ferrara, il ducato di Massa, con Sarzana sotto i Fiorentini, un'infinit\u00e0 di munuscoli marchesati, governati dai rami della famiglia Malaspina. I vari signori e governatori locali non gradivano ingerenze esterne e costretti a tollerare (poco, tra l'altro) un vescovo suddito di Firenze, certo non volevano dipendere da un pievano che non risiedesse nei loro territori, giacch\u00e9 era impensabile che ognuno di questi diventasse diocesi autonoma: neppure i Cybo-Malaspina riuscirono nell'intento, pur governando uno stato tutto sommato florido ed esteso, rispetto agli altri marchesati locali.\nPer questo motivo il territorio diocesano venne diviso in dieci \"quarteria\", tenendo conto delle posizioni geografiche e delle condizioni politiche:\nPoich\u00e9 la fonte \u00e8 mutila in alcune parti, i primi tre ed il decimo \"quarterium\" sono di difficile descrizione. Oltre a ci\u00f2 non \u00e8 possibile stabilire a quali appartenessero i territori delle pievi di Carrara, di Offiano, dei Monasteri di Ceparana (che aveva sostituito la pieve di Bolano) e di Aulla, e ugualmente \u00e8 impossibile sapere se fossero compresi anche gli enti esenti e quelli dipendenti dalla diocesi di Brugnato, ma ancora inseriti nel territorio della diocesi di Luni, pur essendo probabile che non fossero giuridicamente inclusi in nessuna di queste circoscrizioni territoriali in cui si trovavano dal punto di vista territoriale.\nLa divisione in vicariati.\nDopo l'inutile tentativo di dividere la Diocesi in \"quarteria\" alla fine del XVI secolo, forse sotto il vescovo Giovanni Battista Salvago, si provvide a dividere il territorio in vicariati foranei, cio\u00e8 in zone politicamente e geograficamente omogenee composte da pi\u00f9 parrocchie contigue facenti capo ad un vicario foraneo, secondo il criterio introdotto dal Concilio di Trento. In quegli anni la Diocesi aveva circa 120.000 abitanti suddivisi, in circa 300 parrocchie ed in molteplici piccoli borghi; pochi i centri urbani, e ancor meno quelli che godevano (con tanto di titolo ufficiale) del nome di \"citt\u00e0\": Sarzana dal 1465, La Spezia dal 1506, Fosdinovo nel XVI secolo, Massa dal 1620, e Pontremoli nel 1778. La pi\u00f9 popolosa era per\u00f2 Carrara con circa 2000 \"Anime da Comunione\", seguita da Massa, Levanto e Seravezza intorno alle 1500, Sarzana sui 1400 come La Spezia, Pontremoli e Vallecchia circa 1200 e un migliaio Fosdinovo e Lerici.\nNell'elenco seguente si segue la posizione con cui le pievi sono elencate nelle Bolle Pontificie del 1148, 1154 e 1203.\nRiepilogo sintetico.\nRiepilogo del numero di chiese parrocchiali o curaziali, degli oratori, dei conventi maschili e femminili, degli ospedali e di altri \"luoghi pii\" (ospedali in giuspatronato e monti di piet\u00e0 soprattutto) censiti nei ventidue vicariati della diocesi di Luni-Sarzana tra il XVII ed il XVIII secolo.\nCronotassi dei vescovi.\nVescovi della Diocesi di Luni-Sarzana e di Brugnato (1820 - 1929).\nIn seguito ai dissidi tra il Regno di Sardegna e la Santa Sede i vescovati di Luni-Sarzana e quello di Brugnato rimasero vacanti per circa quattordici anni. Nel 1854 e l'anno successivo le due diocesi persero svariate parrocchie in favore delle vicine Massa e Pontremoli."}
{"id": "1311217", "revid": "921573", "url": "https://it.wikipedia.org/wiki?curid=1311217", "title": "Harriet Sansom Harris", "text": "Biografia.\nDopo aver frequentato con successo ed essersi diplomata alla Juilliard's Drama Division, inizia a recitare in tour con la The Acting Company per tre anni. Durante questi anni interpreta ruoli drammatici come \"Re Lear\", \"Romeo e Giulietta\", \"Antigone\", e Frances Conroy nella piece \"Madre coraggio e i suoi figli\" di Bertolt Brecht. Lavora anche per l'off-Broadway e la televisione (\"Frasier\", \"Desperate Housewives\") come personaggio ricorrente, ma anche per altre serie, come \"Ghost Whisperer - Presenze\", \"Murphy Brown\", \"Ally McBeal\", \"Six Feet Under\", \"Ellen\" e \"X-Files\". Ha ricevuto un Tony Award nel 2002 come miglior attrice protagonista in un musical per l'interpretazione della malvagia signora Meers in \"Millie\"."}
{"id": "1311230", "revid": "287204", "url": "https://it.wikipedia.org/wiki?curid=1311230", "title": "Emissione (televisione)", "text": "In televisione, lemissione \u00e8 la struttura tecnica che si occupa della messa in onda dei contenuti, verso la struttura di trasmissione vera e propria.\nTerminologia.\nCome accade di frequente nel campo televisivo, esistono differenze anche notevoli tra la terminologia in uso in Europa e quella in uso negli Stati Uniti. In particolare, in questi ultimi si utilizza il termine master control per indicare l'emissione, termine con cui per\u00f2 anche in Europa \u00e8 indicata la tipica console di controllo.\nNei paesi Europei l'emissione \u00e8 indicata con il termine \"Playout, nel Regno Unito e in Australia viene chiamata presentation,\" mentre con il termine \"master control room\" si identifica la \"centrale video.\"\nSoprattutto in passato, l'emissione veniva definita anche \"super regia\".\nOperazioni.\nL'emissione ha luogo in un'apposita sala di controllo. Nel caso in cui l'emittente abbia pi\u00f9 canali, come \u00e8 il caso di molte TV via cavo o via satellite, la sala emissione prevede una postazione di controllo per ogni canale che vada presidiato, mentre l'emissione di programmi non da studio \u00e8 di solito comandata da appositi software.\nUna console da emissione \u00e8 chiamata \"master control\" ed \u00e8 in pratica una versione ridotta e specializzata del mixer video, con in particolare molte funzioni integrate di controllo per video server, matrici e videoregistratori. \nNonostante sia in gran parte automatizzata, l'emissione \u00e8 comunque sempre presidiata da un operatore, che \u00e8 in grado di apportare correzioni al palinsesto se questo fosse necessario. Per esempio, l'operatore dell'emissione provvede alla commutazione manuale tra pi\u00f9 eventi il cui termine non \u00e8 noto a priori, per esempio una trasmissione in diretta originata da uno studio o da una regia mobile, durante la quale si occupa anche di \"switchare\" , cio\u00e8 di trasmettere, la pubblicit\u00e0 (che non viene mai mandata in onda dalla regia dello studio o dell'unit\u00e0 mobile).\nDi solito tutti gli eventi preregistrati, incluse identificazioni dell'emittente, sigle e spot pubblicitari sono caricati un video server, mentre altre sorgenti, per esempio per film e programmi lunghi, provengono da videoregistratori montati in sistemi di librerie robotizzate, come la Sony Flexicart."}
{"id": "1311231", "revid": "326822", "url": "https://it.wikipedia.org/wiki?curid=1311231", "title": "Risa Harada", "text": ""}
{"id": "1311232", "revid": "1543377", "url": "https://it.wikipedia.org/wiki?curid=1311232", "title": "Raffigurazioni di Maometto", "text": "Le raffigurazioni di Maometto, fondatore dell'Islam, sono spesso oggetto di controversie e contestazioni. Descrizioni orali e scritte sono facilmente accettate da tutte le tradizioni dell'Islam, ma c'\u00e8 disaccordo sulle rappresentazioni visive. Il Corano non vieta esplicitamente le immagini di Maometto, ma esistono alcuni \"\u02bea\u1e25\u0101d\u012bth\" (tradizioni con valore giurisprudenziale, inferiori al solo Corano) che proibiscono ai musulmani di creare immagini del Profeta in qualsiasi circostanza. Questo porta molti sunniti e sciiti a credere che siano proibite, in senso assoluto, le rappresentazioni di qualsiasi essere vivente, con particolare riferimento a quelle di Maometto. La loro preoccupazione principale \u00e8 che le immagini possano incoraggiare l'idolatria quando l'immagine stessa diventi pi\u00f9 importante di ci\u00f2 che rappresenta. Nell'arte islamica, alcune immagini raffigurano Maometto con il volto velato o attraverso il simbolo di una fiamma, anche se non mancano miniature in cui se ne propone la raffigurazione umana senza lo schermo di velature o simboli.\nAltri musulmani propongono, invece, un punto di vista pi\u00f9 tollerante. Alcuni, particolarmente gli sciiti fuori dall'Iran, accettano sue rappresentazioni se sono rispettose, e utilizzano abitualmente immagini di Maometto in libri e decorazioni artistiche, come hanno fatto anche i sunniti in diverse epoche nel passato. Ci\u00f2 non toglie che molti musulmani che si pongono su posizioni strettamente tradizionalistiche siano contrari ad ogni rappresentazione di Maometto, anche da parte di non musulmani."}
{"id": "1311233", "revid": "798140", "url": "https://it.wikipedia.org/wiki?curid=1311233", "title": "Ernesto Brunetta", "text": "In particolare \u00e8 uno storico della Resistenza veneta e pi\u00f9 in generale della storia di Treviso e di Venezia.\nBiografia.\nErnesto Brunetta, nato a Treviso il 25 dicembre 1934, vissuto a Conegliano dal 1949 al 1965, presidente del Cineclub di quella citt\u00e0 dal 1959 al 1965. \nNel 1958 si \u00e8 laureato in filosofia presso l'Universit\u00e0 di Padova.\nDocente presso il Liceo Scientifico \"Leonardo da Vinci\" di Treviso, preside Teodolfo Tessari, collabor\u00f2 a mettere in luce quanto nelle scuole stava maturando. Il Da Vinci infatti convoc\u00f2 assemblee di classe e d'Istituto e promosse dibattiti tra le diverse tendenze che stavano emergendo tra gli studenti prima che ci\u00f2 fosse normato per legge.\nDivenne preside incaricato del medesimo liceo dal 1974 al 1977. In quegli anni cerc\u00f2 di innovare la scuola convinto che essa dovesse essere aperta anche di pomeriggio dando vita, coadiuvato da un gruppo di docenti e non docenti volontari, a una serie di attivit\u00e0 quali cinema, teatro, musica e dibattiti concernenti varie discipline.\nSuccessivamente, vinto un concorso ordinario, \u00e8 stato preside del Liceo Scientifico di Montebelluna e dell'Istituto Magistrale \"Duca degli Abruzzi\" di Treviso, concludendo la sua carriera, nel 1994, come preside del Liceo Classico \"Antonio Canova\". \nNel contempo fu per due anni (dal 1972 al 1974) assistente-esercitatore e per cinque anni (dal 1974 al 1979) docente incaricato di Storia Contemporanea presso la Facolt\u00e0 di Magistero dell'Universit\u00e0 di Padova. Poi, dovendo scegliere tra due incarichi statali, prefer\u00ec continuare la carriera di preside. \nNel 1994 \u00e8 stato insignito dal Presidente della Repubblica del titolo di Benemerito della Scuola, della Cultura e dell'Arte. \nDa sempre socialista, ha partecipato alla vita politica e amministrativa della citt\u00e0. \u00c8 stato pi\u00f9 volte consigliere comunale e assessore per il PSI, vicesindaco dal 1989 al 1990, poi consigliere comunale DS dal 2003 al 2008. \nNel 1978 fu nominato presidente dell'Ente Provinciale per il Turismo. \nNel 1983, ha ricevuto dal Comune di Treviso, sindaco Antonio Mazzarolli, il Totila d'Argento per l'organizzazione e la partecipazione al Convegno sulla Resistenza Europea tenutosi quell'anno in citt\u00e0. \nNel 1986 ha ricevuto dal Prefetto di Treviso la Medaglia Commemorativa del Quarantennale della Repubblica. \nSi \u00e8 dedicato in prevalenza a studi storici pubblicando con Feltrinelli, Marsilio, Einaudi, Laterza, Neri Pozza, Canova, Il Poligrafo, Il Mulino, Edizioni dell'Ateneo, Mursia, Cierre, Gaspari Editore, Edizioni dell'Ateneo, Editoriale Programma. Ha pubblicato tre romanzi con Marsilio, Canova ed Editoriale Programma.\n\u00c8 socio onorario dell'Ateneo di Treviso.\n\u00c8 stato presidente dell'ISTRESCO (Istituto per la Storia della Resistenza e della Societ\u00e0 Contemporanea nella Marca Trevigiana) del cui Consiglio Direttivo \u00e8 tuttora membro.\n\u00c8 socio dell'Associazione Italiana di Cultura Classica, dell'Alliance Fran\u00e7aise, dell'Istituto per la Storia del Risorgimento.\nDa sempre svolge un'intensa attivit\u00e0 di conferenziere anche presso molte Universit\u00e0 Popolari - Treviso, Belluno, Castelfranco, Conegliano, Povegliano - e presso l'Universit\u00e0 per Adulti di Paese. Ha tenuto un ciclo di conferenze per l'ANPI di Conegliano.\nA ricordo della Liberazione, negli anni gli \u00e8 stato richiesto di tenere il discorso ufficiale il 25 aprile in molte citt\u00e0, tra cui Vicenza, Pordenone, Vittorio Veneto, Conegliano, Castelfranco, Montebelluna, Oderzo, Montaner di Fregona, Dosson di Casier, Silea , Mira, Mirano, Treviso. \nConiugato con Gabriella Guerra, laureata in lingue straniere, insegnante elementare e volontaria nei corsi per stranieri, ha due figlie e due nipoti. \nRiconoscimenti.\nNel 2020 \u00e8 stato insignito con il Totila d'oro.\nOpere.\n\u00b0 \"Dal consenso all'opposizione. La societ\u00e0 trevigiana dal 1938 al 1946\", Verona, Cierre, 1995."}
{"id": "1311234", "revid": "76963", "url": "https://it.wikipedia.org/wiki?curid=1311234", "title": "Patrick Kerr", "text": "Biografia.\nHa lavorato in svariati telefilm come \"Curb Your Enthusiasm\", \"E.R. - Medici in prima linea\", \"Seinfeld\", \"Law &amp; Order\", \"The Drew Carey Show\", \"3rd Rock from the Sun\", \"Will &amp; Grace\", \"Friends\" e il suo spin-off \"Joey\". Ha avuto anche un importante ruolo come personaggio ricorrente nella sit-com Frasier dove interpretava Noel Shempsky.\nLavora anche per il California Shakespeare Theater, il South Coast Repertory, il Berkeley Rep, e molti altri."}
{"id": "1311240", "revid": "1749482", "url": "https://it.wikipedia.org/wiki?curid=1311240", "title": "Patrick Djivas", "text": "\u00c8 stato uno dei fondatori degli Area e, dal 1973, \u00e8 uno dei componenti della PFM, band per la quale ha scritto gran parte dei brani dal 1980. \u00c8 anche compositore di sigle televisive, jingle pubblicitari e colonne sonore.\nBiografia.\nHa iniziato la sua carriera musicale nel 1964, avvicinandosi al Rhythm and blues da chitarrista.\nNel 1969 giunge in Italia ed entra nel gruppo di Rocky Roberts.\nIl 1969 \u00e8 anche l'anno in cui passa a suonare il basso, quando suonava con un gruppo francese di rhythm and blues: \"Joyce e i Jokers\". \nHa fondato nel 1971 il gruppo progressive rock Area con Demetrio Stratos, Giulio Capiozzo e Gaetano Leandro. Registrano un brano che chiameranno appunto \"Area\" (nome che avevano deciso per il gruppo) nel disco \"Radius\" di Alberto Radius. Apriranno il tour nel 1972 ai Nucleus nella prima formazione del gruppo che includeva anche Johnny Lambizzi e Victor Eduard Busnello, poi a Rod Stewart ed infine ai Gentle Giant sostituendo Gaetano con Patrizio Fariselli. Con questa formazione registreranno \"Arbeit Macht Frei\". \u00c8 entrato nella PFM, nella quale milita attualmente, nel 1973.\nDal 1974 Patrick Djivas incide gli album del periodo \"internazionale\" della PFM e, durante la permanenza negli Stati Uniti, incontra due giganti della musica: Leo Fender nel 1976, conosciuto grazie allo staff della Music Man, che sponsorizzava la PFM, e Jaco Pastorius, che incontra per la prima volta all'albergo Sunset Marquis di Los Angeles - Alta Loma (da qui il pezzo \"Alta Loma 5 till 9\"), e che presto diventa un suo grande amico.\nDagli anni settanta ad oggi, la sua attivit\u00e0 all'interno della PFM non conosce soste e sono sempre pi\u00f9 frequenti le tourn\u00e9e mondiali che portano il gruppo dal Giappone al Messico, dal Canada alla Corea, dagli U.S.A. al Brasile.\nAltrettanto floride e ricche di nuovi spunti e idee sono le produzioni del gruppo che, solo per citare le pi\u00f9 recenti, nel 2005 sfociano nell'opera rock \"Dracula\" e, nel 2006, in \"Stati di immaginazione\", un DVD con stupendi videoclip e musica improvvisata a tema.\nAl di l\u00e0 della frenetica attivit\u00e0 con la PFM, Patrick Djivas si cimenta in produzioni musicali per TV, cinema e teatro. Solo alcuni esempi: \"Sigla del TG5\", \"Jingle istituzionali delle reti Mediaset\" (queste due assieme al collega della PFM Franz Di Cioccio), colonne sonore per varie fiction TV e per il teatro di Glauco Mauri (\"Don Giovanni\" e \"Riccardo II\"), musiche originali per grandi manifestazioni e produzioni discografiche di vari artisti italiani.\nDal 2004 si dedica anche alla divulgazione e alla didattica musicale, collaborando con importanti riviste nazionali di musica (\"Strumenti Musicali\", \"Computer Music &amp; Project Studio\" e altre). Nel 2007 \u00e8 coautore del libro \"Cubase 4 - Guida completa\" (edito da Apogeo) assieme a Pier Calderan, guru della Computer music.\nNel 2019, ha ricevuto il \"Premio Note da Oscar\" per la sezione \u201ccanzoni nel cinema\u201d dalla giuria del \u201cFestival Alessandro Cicognini\u201d, manifestazione che ricorda l\u2019opera del grande compositore italiano.\nHa influenzato ed \u00e8 curatore del progetto \"Art in Music\" del pittore, chitarrista e compositore Pasquale Colucci, raccontandone la genesi nei cataloghi dedicati all'artista."}
{"id": "1311242", "revid": "122913007", "url": "https://it.wikipedia.org/wiki?curid=1311242", "title": "Cottin &amp; Desgouttes", "text": "La Cottin &amp; Desgouttes \u00e8 stata una Casa automobilistica francese attiva dal 1904 al 1933.\nStoria.\nLa storia della Casa cominci\u00f2 quando Pierre Desgouttes interruppe la sua attivit\u00e0 come progettista presso la Berliet per produrre autovetture in proprio. Pertanto nel 1904 fond\u00f2 a Lione la \"Desgouttes et Cie\", una nuova azienda specializzata nelle costruzione di autovetture.\nIl primo modello proposto dalla neonata Casa automobilistica fu un modello di gran lusso, denominato \"Type A\" ed equipaggiato da un 6 cilindri in linea da ben 9.5 litri, in grado di erogare l'allora notevole potenza massima di 45 CV. Di questa costosissima vettura furono venduti solamente due esemplari, una cifra molto modesta, anche considerando i tempi e la classe della vettura. Un risultato che avrebbe scoraggiato chiunque, ma non Pierre Desgouttes, il quale continu\u00f2 il suo cammino e nel dicembre del 1905 present\u00f2 il suo secondo modello, ossia la \"24/40 CV\", una vettura con carrozzeria limousine che propose alcune interessanti innovazioni, come il carburatore a regolazione automatica ed il cambio a 4 marce con terza e quarta in presa diretta. La cornice di tale presentazione fu nientemeno che l'ottava edizione del Salone di Parigi, dove la vettura attir\u00f2 gli sguardi di molte persone. In brevissimo tempo gli ordini crebbero a tal punto che per snellire la gestione della fabbrica, Desgouttes si associ\u00f2 con Cyrille Cottin, dando definitivamente vita alla \"Cottin &amp; Desgouttes\".\nNello stesso periodo cominci\u00f2 anche la carriera agonistica della Casa lionese: lo stesso Cottin prese parte ad alcune competizioni, al volante dei modelli prodotti dalla Casa francese. Gli ottimi risultati fecero conoscere il marchio in tutta la Francia ed oltre.\nDa quel momento cominci\u00f2 un periodo particolarmente felice per la Casa di Lione: la caratteristica che distingueva la Cottin &amp; Desgouttes da altre Case stava nella sua particolare ricerca di soluzioni atte a salvaguardare la sicurezza degli occupanti.\nNel 1907 furono lanciate la \"12CV\", una vettura di fascia alta equipaggiata da un motore da 2.5 litri e la \"30CV\", con la quale la Casa tent\u00f2 nuovamente l'assalto alla fascia di gran lusso. Alla fine dello stesso anno, la produzione si estese anche ai veicoli commerciali e agli omnibus.\nNel 1909 la gamma divenne molto ampia, grazie alla presentazione di nuovi modelli, come la \"20CV\", dotata di un nuovo 6 cilindri, e la \"10CV\".\nNel 1911 la Casa apr\u00ec una filiale in Inghilterra, e precisamente a Cambridge, dove giungevano i telai nudi da Lione e qui venivano carrozzati. Le vetture venivano poi vendute per il mercato anglosassone.\nI tre anni che seguirono prima dello scoppio della Prima guerra mondiale portarono un po' di distensione alla Casa francese, la quale si limit\u00f2 ad apportare migliorie ai modelli ed alla fabbrica stessa. L'unica novit\u00e0 era rappresentata dalla \"Type D\" del 1912.\nNel 1914, la guerra costrinse la Casa a convertire la produzione all'uso bellico: furono pertanto assemblate camionette militari, molto apprezzate per la loro robustezza, oltre che veloci utilitarie e grosse torpedo a nove posti per i servizi di collegamento dello stato maggiore. Dal 1915 furono anche costruiti motori stellari aeronautici su licenza Gnome et Rh\u00f4ne.\nAlla fine della guerra la Casa usc\u00ec indebolita, ma ancora in grado di poter ricominciare la normale produzione. Dopo un vano tentativo di proporre nuovamente una vettura di fascia molto alta equipaggiata da un 4 litri, nel 1922 fu lanciata la \"Type M\", una vettura pi\u00f9 economica, con motore da 2.6 litri, ed equipaggiata da un impianto frenante del tipo a tamburi su entrambi gli assi. Questa volta il successo non tard\u00f2 ad arrivare. Lo stesso anno, per\u00f2, vide anche le dimissioni di Pierre Desgouttes: gli successe Paul Joseph.\nNel frattempo, ricominci\u00f2 anche la attivit\u00e0 sportiva della Casa, e nel 1923 fu introdotta la \"3L Sport\", una vettura derivata dalla Type M e largamente impiegata nelle competizioni, dove ottenne risultati di rilievo, come i primi due posti al \"Gran Premio Turismo\" del 2 agosto 1924 o la vittoria a Montlh\u00e9ry l'anno seguente, dove addirittura tre Cottin &amp; Desgouttes arrivarono ai primi tre posti.\nL'immagine della Casa crebbe a dismisura e nel 1926 fu lanciata la \"Sans-Secousse\" (senza scosse), prima vettura della Casa dotata di sospensioni a ruote indipendenti e ammortizzatori idraulici.\nNei tre anni successivi furono lanciati altri modelli, che per\u00f2 riscossero meno successo a causa dei costi di produzione troppo alti che ne facevano lievitare il prezzo di listino finale.\nEd infine arriv\u00f2 la Grande depressione successiva al crollo della Borsa di Wall Street, un evento che tagli\u00f2 le gambe a numerose aziende in tutti i campi, compresa anche la Cottin &amp; Desgouttes, che non si sarebbe pi\u00f9 ripresa fino a chiudere i battenti nel 1933.\nPrincipali modelli.\nOltre alle gi\u00e0 citate Type A e 24/40 CV, i primi due modelli della Casa, ve ne furono altri che vale la pena ricordare:"}
{"id": "1311252", "revid": "1543377", "url": "https://it.wikipedia.org/wiki?curid=1311252", "title": "059 (prefisso)", "text": "059 \u00e8 il prefisso telefonico del distretto di Modena, appartenente al compartimento di Bologna.\nIl distretto comprende la parte centrale della provincia di Modena. Confina con i distretti di Mantova (0376) a nord, di Mirandola (0535) a nord-est, di Bologna (051) a est, di Porretta Terme (0534) a sud, di Sassuolo (0536) a sud-ovest e di Reggio Emilia (0522) a ovest.\nAree locali e comuni.\nIl distretto di Modena comprende 22 comuni compresi nelle 4 aree locali di Carpi (ex settori di Bomporto e Carpi), Castelfranco Emilia, Modena e Vignola (ex settori di Vignola e Zocca). I comuni compresi nel distretto sono: Bastiglia, Bomporto, Campogalliano, Carpi, Castelfranco Emilia, Castelnuovo Rangone, Castelvetro di Modena, Formigine, Guiglia, Marano sul Panaro, Modena, Montese, Nonantola, Novi di Modena, Ravarino, San Cesario sul Panaro, San Prospero, Savignano sul Panaro, Soliera, Spilamberto, Vignola e Zocca."}
{"id": "1311254", "revid": "106844307", "url": "https://it.wikipedia.org/wiki?curid=1311254", "title": "Atti di Pilato", "text": "Gli Atti di Pilato sono un apocrifo del Nuovo Testamento relativo a Ponzio Pilato, scritto in greco tra la met\u00e0 del II secolo e la met\u00e0 del III secolo. Sebbene sia nato come testo indipendente, a partire dal V secolo \u00e8 stato accorpato all'apocrifo Vangelo di Nicodemo, di cui costituisce i primi 11 capitoli.\nDato l'avanzato periodo di composizione e lo stile eccessivamente favolistico, l'apocrifo non pu\u00f2 essere considerato un fedele resoconto storico, sebbene non si possa escludere che sia una ripresa di precedenti tradizioni orali."}
{"id": "1311256", "revid": "287204", "url": "https://it.wikipedia.org/wiki?curid=1311256", "title": "Jos\u00e8 Cadalso", "text": ""}
{"id": "1311257", "revid": "484362", "url": "https://it.wikipedia.org/wiki?curid=1311257", "title": "Rahonavis ostromi", "text": "Rahonavis (il cui nome significa \"minaccia dalle nuvole\") \u00e8 un genere estinto di dinosauro paraviano vissuto nel Cretaceo superiore, circa 70 milioni di anni fa (Maastrichtiano), in quello che oggi \u00e8 il nordest del Madagascar. L'animale \u00e8 noto solo da uno scheletro parziale (UA 8656) ritrovato da Catherine Forster e alcuni suoi colleghi nella Formazione Maevarano, in una cava nei pressi di Berivotra, nella Provincia di Mahajanga. Probabilmente il \"Rahonavis\" era un piccolo predatore, lungo circa 70 centimetri (2,3 piedi), e dotato del tipico artiglio a falce dei dromeosauridi.\nIl nome \"Rahonavis\" significa \"minaccia dalle nuvole\", in lingua malgascia dove \"rahona\" sta per \"nuvola\" o \"minaccia\", con l'aggiunta della parola latina \"avis\" ossia \"uccello\". Il nome specifico, \"ostromi\", \u00e8 invece un riferimento a John Ostrom.\nClassificazione.\nIl \"Rahonavis\" \u00e8 stato storicamente oggetto di incertezze per quanto riguarda la sua corretta posizione tassonomica, con opinioni contrastanti se si trattasse di un membro del \"clade\" Avialae o se fosse pi\u00f9 strettamente imparentato con i dromaeosauridi. La presenza di papille ulnari sull'ulna (indice delle presenza di penne), port\u00f2 in un primo momento ad includere l'animale nel \"clade\" degli aviali; tuttavia, il resto dello scheletro presentava caratteristiche tipiche dei dromaeosauridi. Data la stretta affinit\u00e0 tra gli uccelli primitivi e i loro cugini dromaeosauridi, insieme alla possibilit\u00e0 che il volo si possa essere sviluppato in entrambi i gruppi, rese ancora pi\u00f9 difficile la classificazione l'animale in uno dei due suddetti gruppi.\nIl \"Rahonavis\" potrebbe essere un parente stretto dell'\"Archaeopteryx\", come originariamente suggerito dai descrittori, e quindi un membro del clade Avialae, tuttavia il bacino mostra degli adattamenti al volo funzionale simili a quelli di \"Archaeopteryx\", ma che sembrano essersi evoluti indipendentemente.\nA partire dagli inizi del 2000, la maggior parte dei ricercatori concord\u00f2 che il \"Rahonavis\" fosse pi\u00f9 strettamente legato ai deinonychosauri che agli aviali, e in particolare al clade di dromeosauridi meridionali, gli Unenlagiinae. Un'analisi del 2005 di Makovicky e colleghi provarono che il \"Rahonavis\" fosse strettamente imparentato con gli unenlagiini \"Unenlagia\" e \"Buitreraptor\". Norell e colleghi nel 2006, confermarono tale interpretazione, definendo il \"Rahonavis\" come un sister taxon di \"Unenlagia\". Nel loro studio del 2007, Turner e colleghi confermarono l'interpretazione di Norell \"et al.\".\nTuttavia questa interpretazione fu contestualizzata da alcuni studi pubblicati dal 2009 che affermavano che molti \"dromaeosauridi\" tradizionali, compresi gli unenlagiini, fossero molto pi\u00f9 vicini agli Avialae che ai dromaeosaurini. Una grande analisi pubblicata da Agnolin e Novas nel 2013, per esempio, recuper\u00f2 \"Rahonavis\" affermando di nuovo che l'animale fosse pi\u00f9 strettamente imparentato con gli Avialae che con i Dromaeosauridae. Questo studio dimostr\u00f2 ancora una volta che il \"Rahonavis\", in particolare, fosse pi\u00f9 vicino agli uccelli che agli unenlagiini o ai dromaeosauridi.\nScoperta e specie.\nI resti fossili di \"Rahonavis\" furono recuperati nel 1995 da una spedizione congiunta del SUNY e dell'Universit\u00e0 di Antananarivo, vicino al villaggio di Berivotra, nella Provincia di Mahajanga. La maggior parte delle formazioni geologiche di questo settore sono purtroppo coperte da fitta erba, rendendo alquanto difficile l'identificazione dei fossili. Tuttavia, in un fortunato evento un incendio espose parte di una collina da cui affiorarono le ossa di un grande titanosauro. Fu proprio durante l'estrazione delle ossa del sauropode che i paleontologi scoprirono le ossa del \"Rahonavis\" tra le ossa del titanosauro. Il \"Rahonavis\" \u00e8 noto da questo singolo esemplare, che consiste negli arti posteriori, il tronco, una porzione della coda (tutti articolati tra loro, erano), ed una porzione dell'ala e della spalla. Il \"Rahonavis\" era un quinto pi\u00f9 grande del suo stretto parente \"Archaeopteryx\", circa le dimensioni di un corvo.\nLa mancanza di parenti ben documentati di \"Rahonavis\" ha portato ad una singolare scoperta. La scoperta di una singola vertebra toracica (NMC 50852), molto simile a quelle di \"Rahonavis\", in sedimenti risalenti al medio Cretaceo (Albiano/Cenomaniano, circa 100-99 milioni di anni fa) nella regione del Kem Kem, in Marocco, ha portato in molti a credere nella scoperta di un antenato africano del \"Rahonavis\". Tuttavia mancando i pleurocoeli ritrovati in \"Rahonavis\" e presentando un grande canale neurale, la vertebra sembra appartenere ad diverso genere. Sebbene queste caratteristiche potrebbero essere solo una variet\u00e0 tra le specie dello stesso genere, o un mero fattore ontogenetico, la distanza geografica e temporale tra i due esemplari suggerisce che qualunque animale rappresenti la vertebra, non appartenga a \"Rahonavis\".\nEtimologia.\nIl primo nome che fu attribuito al genere fu \"Rahona\", nome che per\u00f2 gi\u00e0 era stato assegnato ad un genere di falene della famiglia delle Lymantriidae.\nRahonavide viene dal malgascio \"Rahon\" (minaccia dalle nuvole) e dal suffisso latino \"-ave\" (uccello). Il nome della specie \"R. ostromi\", \u00e8 dedicato a John Ostrom, paleontologo statunitense che rivoluzion\u00f2 la concezione dei dinosauri, proponendo l'idea fossero animali attivi e a sangue caldo.\nPaleobiologia.\nSebbene molte ricostruzioni artistiche mostrino il \"Rahonavis\" in volo, non \u00e8 del tutto chiaro se l'animale potesse volare o meno; ci sono addirittura dei dubbi che il materiale avambraccio (l'unico resto scheletrico non associato al resto dello scheletro), che comprende le papille ulnari, appartenga realmente all'animale. Alcuni ricercatori hanno suggerito che il \"Rahonavis\" rappresenta una chimera costituita dalle ali di un uccello mischiatesi con lo scheletro di un dromaeosauride, considerando il \"Rahona\" come un \"nomen dubium\". La vicina scoperta del primitivo uccello \"Vorona berivotrensis\", ha perlomeno dimostrato la presenza di uccelli nella formazione, dimostrando la possibilit\u00e0 di una chimera. Tuttavia, molti altri scienziati, tra cui i descrittori originali del \"Rahonavis\", sostengono che i resti appartengono ad un singolo animale, citando la vicinanza delle ossa dell'ala al resto dello scheletro. Tutte le ossa attribuite a \"Rahonavis\" sono state sepolte in una zona \"pi\u00f9 piccola di una pagina formato lettera\", secondo il co-descrittore Luis M. Chiappe, nel suo libro \"Glorified Dinosaurs\" (2007). Inoltre, Chiappe sostenne che i suggerimenti su una presunta chimera da parte del paleornitologo Larry Martin si basassero su un'errata interpretazione di Martin sulle ossa delle ali e delle spalle, come pi\u00f9 evolute di quanto siano realmente.\nChiappe sostenne anche che il \"Rahonavis\" era realmente in grado di volare, notando che l'ulna era grande e robusta rispetto a quella dell'\"Archaeopteryx\", ed insieme alla scoperta delle papille ulnari era la prova che il \"Rahonavis\" avesse ali molto pi\u00f9 grandi e potenti di quelle degli uccelli pi\u00f9 primitivi. Inoltre, le ossa della spalla del \"Rahonavis\" mostrano i segni di legamenti che permettono una mobilit\u00e0 indipendente necessaria per volo battente. Chiappe concluse che il \"Rahonavis\" era in grado di volare, anche se sarebbe stato pi\u00f9 \"goffo in aria rispetto agli uccelli moderni.\""}
{"id": "1311258", "revid": "152625", "url": "https://it.wikipedia.org/wiki?curid=1311258", "title": "Gaia De Laurentis", "text": ""}
{"id": "1311259", "revid": "767487", "url": "https://it.wikipedia.org/wiki?curid=1311259", "title": "Dntel", "text": "Il suo stile glitch risente l'influenza di indie ed emo rock ed \u00e8 solito accostare fra loro arrangiamenti elettronici e acustici.\nDurante la propria carriera musicale, Tamborello ha inoltre avviato i progetti Strictly Ballroom, Headset e The Postal Service."}
{"id": "1311262", "revid": "289247", "url": "https://it.wikipedia.org/wiki?curid=1311262", "title": "Tempio Toji", "text": ""}
{"id": "1311265", "revid": "287204", "url": "https://it.wikipedia.org/wiki?curid=1311265", "title": "Las Medulas", "text": ""}
{"id": "1311266", "revid": "109770840", "url": "https://it.wikipedia.org/wiki?curid=1311266", "title": "Centrale video", "text": "La centrale video o master control room \u00e8 una struttura tecnica comune a molte emittenti televisive.\nLa centrale gestisce tutti i segnali in transito e provvede al loro corretto instradamento.\nTutti i segnali entranti vengono ricevuti dalla centrale video, che a sua volta \u00e8 in grado di instradarli verso studi, salette di montaggio e reparto di emissione, e in generale ovunque ce ne sia bisogno. Se necessario, i segnali possono essere convertiti nel formato e nel rapporto d'aspetto. La centrale gestisce anche gli eventuali segnali audio di coordinamento e ritorno, che vengono di solito trasportati da linee telefoniche tradizionali (tramite un ibrido telefonico) o ISDN.\nLe sale della master control room sono composte da una serie di monitor, ricevitori per satelliti e ponti radio, ricevitori per fibre ottiche, ibridi telefonici e apparecchiature di controllo.\nIl master control \u00e8 di solito presidiato da uno o due operatori 24 ore al giorno. Gli operatori sono responsabili del costante monitoraggio della qualit\u00e0 dei segnali, del rispetto delle norme governative sulla radioemittenza e della diagnostica di eventuali malfunzionamenti."}
{"id": "1311267", "revid": "97701", "url": "https://it.wikipedia.org/wiki?curid=1311267", "title": "Arresto di Walter Alasia", "text": ""}
{"id": "1311272", "revid": "1374756", "url": "https://it.wikipedia.org/wiki?curid=1311272", "title": "Armolodia", "text": "Armolodia \u00e8 una teoria musicale sviluppata dal sassofonista jazz Ornette Coleman.\nAssociata in prima istanza all'avanguardia jazzistica e al movimento del free jazz, l'armolodia cerca di liberare il brano musicale da qualsiasi centro tonale, permettendo progressioni armoniche indipendenti dalla tradizionale nozione europea di 'tension' e 'release'.\nL'armolodia pu\u00f2 essere definita come un'espressione musicale in cui armonia, movimento del suono e melodia hanno uguale valenza. L'effetto di insieme \u00e8 quello di un'immediata apertura del brano, senza costrizioni dovute a limitazioni tonali, schemi ritmici o regole armoniche."}
{"id": "1311275", "revid": "944090", "url": "https://it.wikipedia.org/wiki?curid=1311275", "title": "0535", "text": "0535 \u00e8 il prefisso telefonico del distretto di Mirandola, appartenente al compartimento di Bologna.\nIl distretto comprende la parte nord-orientale della provincia di Modena. Confina con i distretti di Mantova (0376) e di Ostiglia (0386) a nord, di Ferrara (0532) a nord-est, di Bologna (051) a sud-est e di Modena (059) a sud e a ovest.\nAree locali e comuni.\nIl distretto di Mirandola comprende 8 comuni compresi in 1 area locale, nata dall'aggregazione dei 2 preesistenti settori di Finale Emilia e Mirandola: Camposanto, Cavezzo, Concordia sulla Secchia, Finale Emilia, Medolla, Mirandola, San Felice sul Panaro e San Possidonio ."}
{"id": "1311278", "revid": "1714743", "url": "https://it.wikipedia.org/wiki?curid=1311278", "title": "Munia di Castiglia", "text": "Origine.\nSecondo la \"Chronica latina regum Castellae\", Munia era figlia del conte indipendente di Castiglia, conte di Burgos, di Lantar\u00f3n, di Cerezo e di \u00c1lava, Sancho Garc\u00e9s e di Urraca Gomez (?-1038), figlia di Gomez Diaz, conte di Salda\u00f1a, della famiglia dei Banu G\u00f3mez, e della zia di Sancho, Muniadomna Fernandez di Castiglia, figlia di Fernan Gonzales.\n&lt;br&gt;Sancho Garc\u00e9s, secondo il Codice di Roda, era figlio del conte indipendente di Castiglia e conte di Burgos, Lantar\u00f3n, Cerezo e \u00c1lava, Garc\u00eda Fern\u00e1ndez e di Ava di Ribagorza, che, ancora secondo il Codice di Roda era figlia del Conte di Ribagorza, Raimondo II e della moglie Garsenda di F\u00e9zensac.\nBiografia.\nAncora secondo la \"Chronica latina regum Castellae\", nel 1010 circa, Munia spos\u00f2 il re di Pamplona e conte d'Aragona, Sancho III il Grande; il matrimonio di Munia e Sancho III viene confermato anche dal capitolo n\u00b0 XXXVI del libro XLVI della \"Espa\u00f1a sagrada. 46, De las santas iglesias de L\u00e9rida, Roda y Barbastro\".\n&lt;br&gt;Un documento del 24 giugno 1011 per una donazione al Monastero di San Mill\u00e1n de la Cogolla conferma che Munia era gi\u00e0 moglie di Sancho III il Grande.\nNel 1017, il Conte di Ribagorza, Guglielmo, venne assassinato dagli abitanti della Val d'Aran, siccome Guglielmo non aveva discendenza la contea pass\u00f2 alla cugina Mayor, che gi\u00e0 la governava in parte, assieme al marito, Raimondo III di Pallars-Juss\u00e0; ma Sancho III il Grande reclam\u00f2 la contea, per la moglie, innescando una disputa, che port\u00f2, nel 1018, all'occupazione e all'annessione al regno di Pamplona della contea di Ribagorza.\nNello stesso anno, alla morte del padre, Sancho Garc\u00e9s, divenne conte di Castiglia suo fratello, Garc\u00eda S\u00e1nchez, che era ancora un bambino e suo marito, Sancho il Grande, fu nominato tutore del piccolo conte di Castiglia.\nNel 1027, fu programmato il matrimonio tra il conte di Casiglia, Garcia, e Sancha, figlia del re del Le\u00f3n, Alfonso V.\nNel 1029, per\u00f2 quando il conte di Castiglia, Garcia, si rec\u00f2 a Le\u00f3n per il matrimonio, fu ucciso all'uscita dal palazzo reale di Le\u00f3n, dove si era recato per conoscere la sua promessa sposa, l'infanta Sancha, sembra dai figli dei nobili castigliani della famiglia Vela che, da tempo, erano stati esiliati con la famiglia; Gli \"Annales Complutense\" riportano questo omicidio nel 1026 (\"Obiit Comes Garsia\").\n&lt;br&gt;Allora Munia succedette al fratello come contessa di Castiglia e govern\u00f2 la contea assieme al marito, Sancho, sino al 1032, quando Munia si ritir\u00f2 e Sancho fu coronato conte di Castiglia, a patto che, la Castiglia sarebbe ritornata ad essere indipendente dal regno di Navarra; nel documento n\u00b0 2891 del \"Recueil des chartes de l'abbaye de Cluny. Tome 4.\" Sancho si cita come re di Spagna (\"Sancius Hispaniarum rex\") e Munia regina (\"Domna Major regina\").\nNel 1035, dopo la morte del marito Munia si ritir\u00f2 in convento.\n&lt;br&gt;In quegli anni fond\u00f2 il monastero di San Martino di Tours (che oggi non esiste pi\u00f9), a Fr\u00f3mista, sul Cammino di Santiago di Compostela, nella Provincia di Palencia; mentre la chiesa si \u00e8 conservata; in questo monastero molto probabilmente mor\u00ec (\u00e8 stato ritrovato il suo testamento, datato 13 giugno 1066) il 13 luglio 1066.\n&lt;br&gt;Munia fu tumulata nel Monastero di San Salvador a O\u00f1a, accanto al sarcofago del marito; la foto del sarcofago di Munia si pu\u00f2 vedere: https://i1.wp.com/www.condadodecastilla.es/wp-content/uploads/2017/06/sepulcro-reina-mayor-ona.jpg?ssl=1.\nDiscendenza.\nMunia a Sancho III diede sei figli, quattro maschi e due femmine:"}
{"id": "1311279", "revid": "90227", "url": "https://it.wikipedia.org/wiki?curid=1311279", "title": "Loreto 07", "text": ""}
{"id": "1311287", "revid": "599013", "url": "https://it.wikipedia.org/wiki?curid=1311287", "title": "Ausiliatrici delle anime del Purgatorio", "text": "Le ausiliatrici delle anime del Purgatorio (in francese Auxiliatrices des \u00c2mes du Purgatoire) sono un istituto religioso femminile di diritto pontificio: le suore di questa congregazione pospongono al loro nome la sigla S.A.\nStoria.\nL'istituto venne fondato dalla religiosa francese Eug\u00e9nie Smet (1825-1871): appartenente ad un'agiata famiglia borghese di origine fiamminga, allieva a Lilla delle religiose della Societ\u00e0 del Sacro Cuore di Ges\u00f9, nel novembre del 1853 istitu\u00ec una pia associazione di fedeli impegnata a pregare in suffragio delle anime del purgatorio.\nDietro suggerimento di Jean-Marie Vianney, ebbe l'intuizione di trasformare la sua comunit\u00e0 in una congregazione religiosa, che ebbe formalmente inizio a Parigi il 19 gennaio 1856. L'istituto della Smet ebbe l'approvazione diocesana il 16 settembre 1858 e ricevette il pontificio decreto di lode il 6 agosto 1869; le sue costituzioni, redatte sul modello di quelle della Compagnia di Ges\u00f9, vennero approvate dalla Santa Sede il 25 giugno 1878.\nLa fondatrice (in religione madre Maria della Provvidenza) \u00e8 stata beatificata da papa Pio XII il 26 maggio 1957.\nAttivit\u00e0 e diffusione.\nIl fine delle ausiliatrici \u00e8 quello di cooperare alla liberazione delle anime dal Purgatorio attraverso la pratica di ogni genere di opere di misericordia; in accordo con la spiritualit\u00e0 ignaziana che caratterizza l'istituto, le suore non sono legate a nessuna forma specifica di apostolato, ma cercano di adattarsi alle necessit\u00e0 delle persone e dei luoghi dove operano.\nLe religiose sono presenti in Europa (Austria, Belgio, Francia, Germania, Italia, Regno Unito, Romania, Spagna, Svizzera, Ungheria), in Africa (Camerun, Ciad, Ruanda), nelle Americhe (Canada, Colombia, Messico, Nicaragua, El Salvador, Stati Uniti d'America) e in Asia (Cina, Giappone, India, Taiwan); la sede generalizia \u00e8 a Parigi.\nAl 31 dicembre 2005, la congregazione contava 662 religiose in 126 case."}
{"id": "1311297", "revid": "15756", "url": "https://it.wikipedia.org/wiki?curid=1311297", "title": "Loggia della Seta", "text": "La Loggia della seta o Loggia dei mercanti (in spagnolo: \"Lonja de la Seda\" o \"Lonja de los Mercaderes\"), chiamato dai valenciani \"La Lonja\" o \"La Llotja\" (da \"La Llotja de la Seda\" o \"Llotja dels Mercaders\" in lingua valenciana), \u00e8 un palazzo storico della citt\u00e0 di Valencia, in Spagna.\nSituata nel cuore del centro storico, precisamente nella Plaza del Mercado, ospita al suo interno l\u2019Accademia Culturale di Val\u00e8ncia in cui vengono frequentemente organizzate manifestazioni espositive.\nNel 1931 \u00e8 diventata monumento storico ed artistico e nel 1996 patrimonio dell'umanit\u00e0. Il termine spagnolo \u201cLonja\u201d, deriva dalla parola italiana \u201cloggia\u201d ovvero portico, per mettere in evidenza e sottolineare il fatto che, nei tempi pregressi, numerosi mercanti si trovavano sotto i portici dei vari edifici per contrattare prezzi per la loro merce.\nStoria.\nLa Lonja \u00e8 costituito da un gruppo di edifici in cui un tempo si riunivano i mercanti di olio e seta e che costituiscono un meraviglioso esempio di architettura tardo-gotica con elaborate decorazioni rinascimentali. Eretto nel 1482, come risultato della prosperit\u00e0 commerciale che la citt\u00e0 di Valencia aveva raggiunto durante il XV secolo. Fu costruito in stile gotico valenzano. Il progetto venne derivato da una struttura simile presente a Palma di Maiorca; gli architetti furono Pere Compte, Joan Yvarra e Joan Corbera. La torre merlata e la sala del mercato (in stile gotico fiammeggiante) non vennero completate prima del 1498. Gli altri lavori si trascinarono fino al 1533.\nDescrizione.\nLa stanza delle colonne o la stanza dei contratti.\nNella Sala de Contrataci\u00f3n, la principale, i mercanti si riunivano per firmare i contratti. \u00c8 l'ambiente pi\u00f9 spettacolare, con un tetto formato da volte sostenute da 4 file di colonne elicoidali slanciate che terminano nel soffitto che dividono la sala in tre settori longitudinali pavimentati con mosaici marmorei. L'edificio \u00e8 concepito come un tempio al commercio e il suo interno rappresenta un'allegoria del Paradiso, con le colonne che rappresentano le palme e le cupole come simbolo della volta celeste. \u00c8 presente una scritta in una banda blu che corre lungo tutte e quattro le pareti della sala. Essa proclama in lettere d'oro l'onesta dei mercanti e la sontuosit\u00e0 dell'edificio con la seguente iscrizione:\n\"Inclita domus sum annis aedificata quindecim. Gustate et videte concives quoniam bona est negotiatio, quae non agit dolum in lingua, quae jurat proximo et non deficit, quae pecuniam non dedit ad usuram eius. Mercator sic agens divitiis redundabit, et tandem vita fructur aeterna.\"\nSecondo lo studioso di storia valenziana locale, Joan Francesc Mira, questa iscrizione mostrava che non era necessario essere un protestante o uno straniero per stabilire le basi di un buon commercio; mostrava anche l'unione di etica ed economia.\nEdificata in pietra di Massarrojos (localit\u00e0 nei dintorni di Val\u00e8ncia) come l'intero edificio. In alcuni punti della struttura \u00e8 evidente il ricorso all\u2019allora nascente stile rinascimentale. L\u2019influsso tardo gotico \u00e8 invece evidenziato dall'elegante soffitto sorretto dalle fini colonne a spirale alte quasi 16 metri d\u2019altezza.\nPadiglione del Consolato.\nL'ala laterale \u00e8 chiamata Padiglione del Consolato, e questa era la sede del Tribunale del Mar - il primo tribunale mercantile marino a essere mai formato in Spagna. Al primo piano, dove si trova la Camera d'Oro, si accede attraverso una monumentale scalinata in pietra, dal Pati dels Tarongers. Questa camera \u00e8 decorata con un soffitto gotico realizzato dal capomastro della citt\u00e0 Joan del Poyo (1418-1428), questo soffitto in legno policromo ha centinaia di pezzi di carattere zodiacale, guerresco, grottesco, chimerico, musicale e araldico come lo scudo della citt\u00e0 di Valencia, che si ripete decine di volte.\nIl piano terra del Consolato, che viene utilizzato per mostre e audiovisivi, ha un interessante soffitto in stile rinascimentale. Vi si accede dal Patio de los Naranjos o dalla Cappella.\nEsterno e Torre.\nAll'esterno, la facciata con le grandi mura esterne e le imponenti porte d\u2019ingresso ricorda la struttura di un castello medievale. Centralmente svetta la torre un edificio a pi\u00f9 piani che include una piccola cappella con una cupola che consiste di otto piccole chiavi con scudi della citt\u00e0 e angeli musicali alternati e circostanti un'immagine della Vergine della Misericordia, situata nella chiave centrale nel 1465 sono state raggruppate sotto la protezione della Vergine confraternita di produttori di seta. La cappella ha due ingressi ornati con un bassorilievo del Creatore che tiene il globo e gli ornamenti gotici e quello in cui si entra nel Padiglione del Consolato del 1549 con lo scudo della citt\u00e0 nella sua parte centrale. Una scala a chiocciola in pietra conduce ai piani superiori. Il primo piano in origine era adibito a prigione dei mercanti dichiarati in fallimento. Questa soverchia in altezza l\u2019intera struttura, sulla destra si trova l\u2019ingresso principale della Lonja, mentre, a sinistra, si pu\u00f2 ammirare la facciata della Sala del Consolato del Mare. Tutto il complesso \u00e8 abbellito da numerose decorazioni in pietra, tipiche dello stile gotico come gargouille e busti di imperatori romani e figure di spicco ma tra le varie decorazioni si pu\u00f2 anche ammirare un drago ed un uomo privo di vestiti che simboleggiava la purezza, una coppia abbracciata, un uomo seduto sopra ad un tavolo, e molte altre. Sopra le grandi finestre possiamo notare lo \u201cscudo della citt\u00e0\u201d sostenuto da due angeli e sopra la porta troviamo lo \u201cscudo del Regno di Valencia\u201d.\nPati dels Tarongers.\nAll'interno \u00e8 presente il patio degli aranci Il posto \u00e8 uno spazio tranquillo e rilassante che ha vari alberi di arancio e cipresso e una fonte centrale nella forma di una stella a otto punte. Tutto intorno, ci sono panchine in pietra per riposare, mentre si osservano i doccioni satirici, i dettagli della facciata ovest del Consiglio dei contratti e la porta del Consolato del Mare, a cui si accede dalla stessa porta attraverso una larga scala in pietra aperta."}
{"id": "1311298", "revid": "423521", "url": "https://it.wikipedia.org/wiki?curid=1311298", "title": "Elizeo Juliano Vicentini", "text": ""}
{"id": "1311299", "revid": "253269", "url": "https://it.wikipedia.org/wiki?curid=1311299", "title": "Margo Harshman", "text": "Biografia.\nHarshman nasce il 4 marzo 1986 a San Diego, in California, ma si trasferisce a La Costa, dove trascorre 12 anni della sua vita insieme alla sua famiglia, formata da due sorelle e un fratello maggiori. Successivamente, si trasferisce nella Contea di Orange, dove termina gli studi alla \"Foothill High School\".\nA 2 anni, sua nonna la accompagna a dei concorsi di bellezza, a 3 inizia a praticare ginnastica danza, mentre a 5 anni impara a suonare il piano.\nCarriera.\nMargo Harshman inizia a dedicarsi alla recitazione all'et\u00e0 di 8 anni, apparendo in teatro e nelle pubblicit\u00e0. Diventa famosa per aver interpretato, tra il 1999 e il 2003, il personaggio di Tawny Dean nella serie Disney Channel \"Even Stevens\", accanto a Shia LaBeouf. Successivamente, lavora in alcune serie televisive e film; nel 2006, \u00e8 la protagonista del film horror \"Simon Says\" con Crispin Glover. Nel 2008, recita nei film \"Keith\", accanto a Jesse McCartney, e \"In viaggio per il college\" nel ruolo di Katie, una delle amiche della protagonista, interpretata da Raven-Symon\u00e9.\nNel 2012, l'attrice prender\u00e0 parte alla serie televisiva \"Bent\", nei panni della sorella minore della protagonista, Alex. Dal 2013 interpreta il ruolo ricorrente di Delilah Fielding\u00a0nella serie \"NCIS - Unit\u00e0 anticrimine\".\nDoppiatrici italiane.\nNelle versioni in italiano dei suoi film, Margo Harshman \u00e8 doppiata da:"}
{"id": "1311301", "revid": "709565", "url": "https://it.wikipedia.org/wiki?curid=1311301", "title": "0536", "text": "0536 \u00e8 il prefisso telefonico del distretto di Sassuolo, appartenente al compartimento di Bologna.\nIl distretto comprende la parte meridionale della provincia di Modena, parte del comune di Casalgrande (RE) ed il comune di Castellarano (RE). Confina con i distretti di Modena (059) a nord-est, di Porretta Terme (0534) a sud-est, di Pistoia (0573) e di Lucca (0583) a sud e di Reggio Emilia (0522) a ovest.\nAree locali e comuni.\nIl distretto di Sassuolo comprende 18 comuni compresi nelle 3 aree locali di Maranello (ex settori di Maranello, Montefiorino e Pavullo nel Frignano), Pievepelago (ex settori di Pievepelago e Sestola) e Sassuolo. I comuni compresi nel distretto sono: Casalgrande-frazione S. Antonino Veggia (RE), Castellarano (RE), Fanano, Fiorano Modenese, Fiumalbo, Frassinoro, Lama Mocogno, Maranello, Montecreto, Montefiorino, Palagano, Pavullo nel Frignano, Pievepelago, Polinago, Prignano sulla Secchia, Riolunato, Sassuolo, Serramazzoni e Sestola ."}
{"id": "1311317", "revid": "767487", "url": "https://it.wikipedia.org/wiki?curid=1311317", "title": "Anatolij By\u0161ovec", "text": "Carriera.\nDa calciatore.\nDa calciatore ha militato nella dal 1963 al 1973, giocando 139 gare e segnando 49 reti e vincendo 4 Scudetti sovietici (1966, 1967, 1968 e 1971) e 2 Coppe dell'URSS (1964 e 1966), mentre con la maglia della Nazionale di calcio dell'Unione Sovietica ha collezionato 39 partite e 15 reti tra il 1966 e il 1972, giocando la Fase Finale dei Mondiali 1970.\nCalciatore promettente e tra i pi\u00f9 talentuosi del suo periodo, era un giocatore di classe, ma incostante e negli anni della Dinamo Kiev nasce una rivalit\u00e0 con il compagno di squadra Valeri Lobanovski, rivalit\u00e0 che continuer\u00e0 anche durante le rispettive carriere d'allenatori. Fermato continuamente dagli infortuni, la promettente carriera di By\u0161ovec finisce a soli 27 anni a causa di un grave infortunio al ginocchio.\nDa allenatore.\nDa tecnico ha esordito nel 1982 sulla panchina della Nazionale sovietica giovanile e, successivamente, ha allenato la squadra olimpica sovietica alle Olimpiadi 1988, vincendo la medaglia d'oro, e la dal 1988 al 1990.\nDopo Italia '90 \u00e8 diventato CT della Nazionale A, vincendo le qualificazioni ad Euro '92 ma, dopo lo scioglimento dell'URSS (25 dicembre 1991), divenne selezionatore della Nazionale di calcio della Comunit\u00e0 degli Stati Indipendenti fino agli europei, conclusi con l'eliminazione al primo turno.\nIn seguito alla scomparsa dello stato sovietico decise di prendere la cittadinanza russa anzich\u00e9 quella ucraina (cosa che fecero anche alcuni calciatori) e dal 1994 al 1995 ha allenato la Nazionale di calcio della Corea del Sud e quella Olimpica ad Atlanta '96, mentre all'inizio del 1998 \u00e8 stato selezionatore della Nazionale di calcio della Russia, dopo la mancata qualificazione a Campionato mondiale di calcio 1998."}
{"id": "1311320", "revid": "287204", "url": "https://it.wikipedia.org/wiki?curid=1311320", "title": "Abdullah Ocalan", "text": ""}
{"id": "1311321", "revid": "1543377", "url": "https://it.wikipedia.org/wiki?curid=1311321", "title": "0532", "text": "0532 \u00e8 il prefisso telefonico del distretto di Ferrara, appartenente al compartimento di Bologna.\nIl distretto comprende la parte occidentale della provincia di Ferrara. Confina con i distretti di Ostiglia (0386), di Rovigo (0425) e di Adria (0426) a nord, di Comacchio (0533) a est, di Ravenna (0544), di Lugo (0545) e di Imola (0542) a sud, di Bologna (051) e di Mirandola (0535) a ovest.\nAree locali e comuni.\nIl distretto di Ferrara comprende 14 comuni compresi nelle 4 aree locali di Argenta (ex settori di Argenta e Portomaggiore), Bondeno (ex settori di Bondeno e Sant'Agostino), Copparo e Ferrara (ex settori di Ferrara e Poggio Renatico). I comuni compresi nel distretto sono: Argenta, Berra, Bondeno, Copparo, Ferrara, Jolanda di Savoia, Masi Torello, Mirabello, Poggio Renatico, Portomaggiore, Ro, Sant'Agostino, Vigarano Mainarda e Voghiera ."}
{"id": "1311323", "revid": "287204", "url": "https://it.wikipedia.org/wiki?curid=1311323", "title": "Aliz\u00e8e", "text": ""}
{"id": "1311324", "revid": "599013", "url": "https://it.wikipedia.org/wiki?curid=1311324", "title": "Suore amanti della Santa Croce", "text": "Le Amanti della Croce sono le appartenenti a quelle compagnie di donne secolari indigene sorte in Indocina a partire dal XVII secolo a opera dei missionari europei per collaborare all'evangelizzazione dei popoli del sud-est asiatico: sono organizzate come societ\u00e0 di vita apostolica di diritto diocesano.\nStoria.\nLe Amanti della Croce vennero fondate dal vescovo francese Pierre Lambert de la Motte (1624-1679), che nel 1658 venne nominato vicario apostolico della Cocincina da papa Alessandro VII: nel 1662 nel Tonchino organizz\u00f2 una congregazione di donne secolari e diede loro il nome di Amanti della Croce del figlio di Dio e l'incarico di meditare la vita e la passione di Ges\u00f9 e partecipare alle sue sofferenze.\nIl fondatore diede alle Amanti della Croce delle regole semplici, ispirate a quelle preparate da Francesco di Sales per le visitandine: poich\u00e9, oltre alla meditazione e alla preghiera contemplativa, le Amanti della Croce avevano come finalit\u00e0 opere di apostolato attivo come l'insegnamento del Catechismo, la visita domiciliare agli ammalati e ai poveri e l'evangelizzazione, non erano soggette alla clausura.\nOrganizzazione e diffusione.\nGiuridicamente le Amanti della Croce sono organizzate come societ\u00e0 di vita apostolica: in ogni circoscrizione ecclesiastica costituiscono una compagnia autonoma soggetta alla vigilanza dell'ordinario locale.\nNel 1969 le Amanti della Croce contavano complessivamente 227 novizie, 257 postulanti e 2.031 professe, tra cui 559 con voti perpetui, organizzate in 323 case presenti soprattutto in Vietnam ma anche in Laos e Thailandia."}
{"id": "1311326", "revid": "339392", "url": "https://it.wikipedia.org/wiki?curid=1311326", "title": "King's Cross station", "text": ""}
{"id": "1311327", "revid": "125820215", "url": "https://it.wikipedia.org/wiki?curid=1311327", "title": "Francesco Valiani", "text": "Biografia.\nNel maggio 2007 \u00e8 diventato testimonial della Federazione Nazionale Diabete Giovanile, contribuendo in prima persona alla lotta contro il diabete infantile e giovanile di tipo 1.\nCaratteristiche tecniche.\nApprezzato per polivalenza e intelligenza tattica che fanno di lui un vero jolly, ha coperto per lunghi tratti della sua carriera il ruolo di esterno di centrocampo (sua posizione tradizionale) e di mezzala, sia a destra che a sinistra, ma in caso di necessit\u00e0 \u00e8 stato impiegato anche da mediano, in cabina di regia, da trequartista o da terzino.\nIn grado di abbinare qualit\u00e0 e quantit\u00e0, \u00e8 un calciatore in possesso di una corsa scoppiettante, a cui abbina ottime capacit\u00e0 d'inserimento e discrete doti balistiche,che gli consentono di essere incisivo con continuit\u00e0 sotto rete.\nCarriera.\nIl 6 luglio 2005 lascia la Pistoiese - societ\u00e0 in cui \u00e8 cresciuto e di cui \u00e8 stato anche capitano - per passare al , societ\u00e0 neopromossa in Serie B.\nIl 31 gennaio 2008 approda al Bologna, raggiungendo la promozione in massima serie a fine stagione. Esordisce in Serie A il 31 agosto 2008 contro il Milan a San Siro, segnando la rete che consegna i tre punti ai \"felsinei\". Il 30 gennaio 2010 passa in compartecipazione al in cambio di Pisanu, approdato ai rossoblu con la stessa formula. Il 24 giugno 2011 il Parma riscatta il cartellino del giocatore.\nIl 14 luglio 2012 viene tesserato per tre stagioni dal . Il 23 settembre 2012, subentrato dalla panchina al posto di Z\u00e9 Eduardo, mette a segno la rete che chiude l'incontro sul 2-0 a favore del Siena contro l'Inter a San Siro, consentendo ai toscani di imporsi per la prima volta in assoluto contro i neroazzurri.\nVoluto dal tecnico Mario Beretta che lo aveva allenato nella precedente esperienza al Siena, 22 luglio 2014 si lega per due stagioni al , in Serie B. Il 27 agosto 2015 firma un contratto biennale con il .\nIl 20 gennaio 2017 passa al , in Lega Pro. Con la squadra amaranto il 5 ottobre 2017 rinnova il proprio contratto fino a giugno 2019.\nIl 14 luglio 2019 la Pistoiese annuncia che dopo 14 anni il giocatore torner\u00e0 a vestire la maglia arancione firmando un contratto biennale. Il 26 agosto 2021 rinnova il suo contratto con il club toscano.\nStatistiche.\nPresenze e reti nei club.\n\"Statistiche aggiornate al 20 febbraio 2022\""}
{"id": "1311329", "revid": "339392", "url": "https://it.wikipedia.org/wiki?curid=1311329", "title": "Documenti di Giovanni Paolo II", "text": ""}
{"id": "1311330", "revid": "2164271", "url": "https://it.wikipedia.org/wiki?curid=1311330", "title": "0533", "text": "0533 \u00e8 il prefisso telefonico del distretto di Comacchio, appartenente al compartimento di Bologna.\nIl distretto comprende la parte orientale della provincia di Ferrara. Confina con i distretti di Adria (0426) a nord, di Ravenna (0544) a sud e di Ferrara (0532) a ovest.\nAree locali e comuni.\nIl distretto di Comacchio comprende 8 comuni compresi in 1 area locale, nata dall'aggregazione dei 3 preesistenti settori di Codigoro, Comacchio e Migliarino: Codigoro, Comacchio, Fiscaglia, Goro, Lagosanto, Mesola, Ostellato e Tresignana ."}
{"id": "1311338", "revid": "38120", "url": "https://it.wikipedia.org/wiki?curid=1311338", "title": "J.J.J.", "text": ""}
{"id": "1311340", "revid": "467465", "url": "https://it.wikipedia.org/wiki?curid=1311340", "title": "Ettore Quaglierini", "text": "Gli inizi.\nEttore Quaglierini nasce a Livorno nel 1893. Iscritto al PSI dal 1913, \u00e8 corrispondente dell'Avanti! Nel primo dopoguerra si laurea in scienze sociali ed \u00e8 attivista sindacale a Livorno ed in Toscana.\nAlla scissione dal PSI partecipa alla nascita del Partito Comunista Italiano il 21 gennaio 1921. Diviene delegato del PC d'I. e nel febbraio dello stesso anno \u00e8 a Torino dove ricopre incarichi politici e sindacali, collaborando, tra l'altro, a \"L'Ordine Nuovo\", il quotidiano fondato da Antonio Gramsci.\nNel 1922 \u00e8 segretario della federazione comunista di Varese, di Como e di Sondrio; le violenze fasciste dilagano nel Paese, il movimento operaio attraversa una gravissima crisi: Quaglierini, come tanti altri esponenti democratici, viene aggredito da una squadraccia fascista e gravemente ferito. Deve lasciare l'Italia ed emigra in Francia.\nEsilio.\nDal 1923 al 1931, delegato dal partito, svolge una intensa attivit\u00e0 politica, sindacale ed editoriale negli ambienti dell'emigrazione italiana in vari paesi europei (Germania, Francia, Belgio, Unione Sovietica) e dell'America Latina (Argentina e Uruguay), quale membro del segretariato sudamericano del Comintern. \u00c8 di questo periodo la collaborazione a numerosi giornali e riviste: \"Vie Ouvriere\", \"La Riscossa\", \"L'Humanit\u00e8\", \"Europe\", \"Drapeau Rouge\" e la creazione della casa editrice Europa-America (1926). Amico e collaboratore dello scrittore Henri Barbusse, propone nel 1928 un vasto piano di edizioni di testi nelle lingue delle numerose emigrazioni, che prender\u00e0 forma nella collana \"Monde\" e nei suoi servizi editoriali internazionali. Ed \u00e8 sovente a Parigi che avvengono gli incontri con Togliatti con il quale rimarr\u00e0 sempre in stretti rapporti di collaborazione.\nNel 1931 \u00e8 in Spagna, dove rimarr\u00e0, salvo brevi periodi passati in Urss ed a Parigi, fino al 1939.\nA Barcellona fonda e dirige una grande libreria, dedicandosi al lavoro antifascista. Conosce, fra gli altri, Federico Garc\u00eda Lorca Antonio Machado, Rafael Alberti.\nDurante il \"Bienio Negro\" \u00e8 arrestato ed imprigionato. Una volta rilasciato si trasferisce nel 1935 a Madrid per dirigervi la sede centrale di Europa-America.\nLa Guerra Civile Spagnola.\nNel 1936 \"Pablo Bono\", questo \u00e8 il nome di battaglia che Ettore Quaglierini assume in Spagna, oltre a quello di \"Paolo Clavego\", accorre sulla Somosierra allo scoppio della guerra civile spagnola. Anima la resistenza ed \u00e8 uno degli organizzatori e comandanti dei battaglioni \"Vittoria\" e \"Acciaio\" del Quinto Reggimento. Il suo impegno si realizzer\u00e0 durante tutta la guerra nell'ambito dell'Esercito Repubblicano Spagnolo pur mantenendo il coordinamento con le Brigate Internazionali. \u00c8 inviato sul fronte dell'Estremadura dove partecipa ai combattimenti di Navalmoral de la Mata e Oropesa.\nDopo la caduta di Toledo, \u00e8 richiamato dal Comitato madrileno del Partito Comunista di Spagna ed incaricato di riorganizzare il Fronte del Tago: \u00e8 in quei giorni che viene sconfitto il disegno franchista di completare l'accerchiamento di Madrid. Ristabilita la situazione sul Tago, torna in Estremadura dove le scarse forze repubblicane sono costrette a retrocedere. Il Partito comunista di Spagna gli invia in tutta fretta i suoi migliori e giovani elementi ed egli, sul fronte stesso, crea una scuola di Commissari. \u00c8 in questa occasione che, con lo pseudonimo \"Paolo Clavego\" scrive il testo di divulgazione \"El trabajo de los comisarios politicos\" (Edizioni Europa-America 1937) \u00c8 nominato Commissario alle fortificazioni. Al principio di novembre 1936 \u00e8 chiamato nella sezione operazioni dello Stato Maggiore della Giunta di Difesa di Madrid e inviato con 500 uomini a Talavera, nelle retrovie franchiste, con lo scopo di distruggere l'aeroporto da dove l'aviazione nemica decolla per bombardare Madrid: l'operazione ha pieno successo.\nNel gennaio del '37 \u00e8 nominato Commissario di Guerra del Terzo Corpo di Esercito con il grado di generale e partecipa alla grande battaglia del Jarama, dove i franchisti sono definitivamente bloccati. \u00c8 in questa occasione che incontra il giovane colonnello Malinovskj che diventer\u00e0 maresciallo dell'Unione Sovietica e poi ministro della Difesa. Manterranno anche in seguito un rapporto di profonda amicizia.\nNell'inverno 1937-38 \u00e8 nominato Commissario dell'Esercito di Manovra, comandato dal generale Vicente Rojo.Passa al Commissariato del Gruppo di Esercito. Lancia i primi numeri della rivista \"El Comisario\" e partecipa al progetto di una grande operazione, a Fuente Ovejuna in Estremadura, che viene riconquistata dai repubblicani. Dopo il golpe del colonnello Casado, che causa la caduta definitiva della Repubblica, Quaglierini \u00e8 arrestato ma riesce a sottrarsi alla fucilazione ed a riparare in Algeria e poi in Francia (1939).\nIn America Latina.\nNella primavera del 1940 \u00e8 nuovamente inviato in America Latina, dove entra nella direzione del Partito Comunista Uruguayano. Riprende il lavoro delle edizioni internazionali contemporaneamente alle attivit\u00e0 di mobilitazione popolare contro il nazismo. In quel periodo \u00e8 a capo della \"Libreria-Editorial America\" e della casa editrice \"Pueblos Unidos\". Fonda e dirige \"Alleanza Garibaldi\", l'organizzazione antifascista per l'aiuto delle vittime della guerra.\nRitorno in Europa.\nRientrato in Italia nel 1946, riprende la sua attivit\u00e0 politica e culturale. Inviato in Sicilia, viene eletto Segretario del Comitato Federale del PCI di Catania. Partecipa attivamente alle campagne elettorali, e all'organizzazione delle rivendicazioni contadine per l'assegnazione delle terre incolte a braccianti e contadini.\nNel 1948 \u00e8 candidato al senato e alla camera dei deputati ma 23.000 voti non bastano per mandarlo a Montecitorio.\nChiamato a Roma, dopo un periodo trascorso alla Fondazione Gramsci, collabora, su richiesta di Togliatti, a Rinascita (rivista) e lavora intensamente alla creazione della omonima libreria di cui \u00e8 nominato direttore. Continua anche l'attivit\u00e0 editoriale organizzando la pubblicazione di letteratura marxista ma anche dei grandi classici a prezzi contenuti per la divulgazione tra le classi meno abbienti.\nLa guerra fredda, la guerra di Corea e il pericolo nucleare preoccupano seriamente il mondo: nel 1949, data la sua esperienza in campo internazionale, Quaglierini viene inviato a Praga dove collabora all'organizzazione del Consiglio Mondiale della Pace. \u00c8 a Vienna nel dicembre del 1952 al Congresso Mondiale della Pace. Tornato a Praga muore improvvisamente il 27 gennaio 1953."}
{"id": "1311342", "revid": "33689", "url": "https://it.wikipedia.org/wiki?curid=1311342", "title": "ACFT", "text": ""}
{"id": "1311343", "revid": "729019", "url": "https://it.wikipedia.org/wiki?curid=1311343", "title": "Charterhouse", "text": "La Charterhouse \u00e8 una prestigiosa istituzione scolastica privata inglese (\"public school\"), con sede a Godalming.\nFondata dal ricco uomo d'affari Thomas Sutton (Lincoln 1532 - Homerton 1611) nel 1611 a Londra nei locali appartenuti a una certosa (in inglese charterhouse) e spostata nel 1872 presso Godalming, nella campagna che circonda la capitale. La scuola, che accoglie allievi a partire dai 13 anni (16 anni per le ragazze), \u00e8 generalmente frequentata da giovani provenienti da famiglie molto benestanti o aristocratiche e si distingue per la severa disciplina interna e l'assetto tradizionale dei piani di studio.\nGli alunni dell'istituzione, detti \"Carthusians\", sono seguiti individualmente, secondo il sistema tipicamente inglese dei professori-tutors ed orientati nelle loro successive scelte accademiche. Una serie di associazioni di ex allievi cura, inoltre, i rapporti con coloro che hanno gi\u00e0 abbandonato la Charterhouse.\nGli immobili della scuola comprendono, oltre all'edificio principale in stile Tudor, le \"case\" degli studenti (quattro originarie, pi\u00f9 sei costituite in tempi pi\u00f9 recenti), distinte ognuna da un proprio nome, un proprio colore e proprie tradizioni, nonch\u00e9 una cappella, consacrata nel 1927 e realizzata su progetto di Sir Giles Gilbert Scott.\nNegli ultimi anni la scuola ha potenziato i settori tecnico e linguistico, nonch\u00e9 le iniziative benefiche gestite dalla societ\u00e0 \"Charterhouse in Southwark\", creata fin dalla fine del XIX secolo da ex allievi dell'istituzione.\nLa Charterhouse school rivendica un contributo essenziale alla nascita dello sport del calcio, del quale ha definito le regole essenziali intorno al 1840, contemporaneamente alla Westminster School e all'Universit\u00e0 di Cambridge.\nUno degli allievi pi\u00f9 illustri della scuola fu Robert Baden-Powell, fondatore dello scautismo.\nLa Charterhouse acquist\u00f2 una certa popolarit\u00e0 anche a livello internazionale a partire dagli anni settanta del XX secolo, poich\u00e9 i membri fondatori del celebre gruppo rock Genesis, Peter Gabriel, Tony Banks, Mike Rutherford, Anthony Phillips e Chris Stewart, nonch\u00e9 il loro primo produttore Jonathan King, erano tutti ex studenti del collegio."}
{"id": "1311347", "revid": "126257", "url": "https://it.wikipedia.org/wiki?curid=1311347", "title": "Sagra del Carroccio", "text": ""}
{"id": "1311348", "revid": "6923", "url": "https://it.wikipedia.org/wiki?curid=1311348", "title": "Khombole", "text": "Khombole (talvolta indicata anche come Kombole o Kombol\u00e9) \u00e8 un comune del Senegal.\nIl comune \u00e8 nel dipartimento di Thi\u00e8s, una suddivisione della regione di Thi\u00e8s.\n\u00c8 gemellato con il comune italiano di Pontedera."}
{"id": "1311350", "revid": "1869172", "url": "https://it.wikipedia.org/wiki?curid=1311350", "title": "Pierre Lambert de la Motte", "text": "Biografia.\nAllievo dei Gesuiti di Caen, amico di Jean Eudes, venne ordinato sacerdote nel 1655; nel 1658 papa Alessandro VII lo elesse vescovo titolare di Berito e lo nomin\u00f2 vicario apostolico della Cocincina, affidandogli l'incarico di evangelizzare quella regione del sud-est asiatico.\nA tal fine, fond\u00f2 la Societ\u00e0 per le missioni estere di Parigi (1660) e la congregazione delle Suore amanti della Santa Croce (1670).\nMor\u00ec nel 1679 ad Ayutthaya in Siam, all'et\u00e0 di 55 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1311355", "revid": "1543377", "url": "https://it.wikipedia.org/wiki?curid=1311355", "title": "051 (prefisso)", "text": "051 \u00e8 il prefisso telefonico del distretto di Bologna, appartenente al compartimento omonimo.\nIl distretto comprende la parte settentrionale della citt\u00e0 metropolitana di Bologna ed il comune di Cento (FE). Confina con i distretti di Ferrara (0532) a nord-est, di Imola (0542) a est, di Firenze (055) e di Porretta Terme (0534) a sud, di Modena (059) a ovest e di Mirandola (0535) a nord-ovest.\nAree locali e comuni.\nIl distretto di Bologna comprende 45 comuni compresi nelle 9 aree locali di Bazzano (ex settori di Bazzano e Vergato), Bologna, Budrio (ex settori di Budrio, Medicina e Molinella), Castel San Pietro Terme (ex settori di Castel San Pietro Terme e Loiano), Cento, Malalbergo (ex settori di Malalbergo e San Pietro in Casale), San Giorgio di Piano, San Giovanni in Persiceto (ex settori di Crevalcore e San Giovanni in Persiceto) e Sasso Marconi. I comuni compresi nel distretto sono: Anzola dell'Emilia, Argelato, Baricella, Bentivoglio, Bologna, Budrio, Calderara di Reno, Casalecchio di Reno, Castel d'Aiano, Castel Maggiore, Castel San Pietro Terme, Castello d'Argile, Castenaso, Cento (FE), Crevalcore, Galliera, Granarolo dell'Emilia, Grizzana Morandi, Loiano, Malalbergo, Marzabotto, Medicina, Minerbio, Molinella, Monghidoro, Monte San Pietro, Monterenzio, Monzuno, Ozzano dell'Emilia, Pianoro, Pieve di Cento, Sala Bolognese, San Giorgio di Piano, San Giovanni in Persiceto, San Lazzaro di Savena, San Pietro in Casale, Sant'Agata Bolognese, Sasso Marconi, Valsamoggia, Vergato e Zola Predosa."}
{"id": "1311368", "revid": "92723", "url": "https://it.wikipedia.org/wiki?curid=1311368", "title": "XIV Giochi del Mediterraneo", "text": "I XIV Giochi del Mediterraneo si sono svolti a Tunisi, Tunisia dal 2 al 15 settembre 2001.\nTunisi, prima citt\u00e0 ad ospitare per due volte la manifestazione, la prima nel 1967, ha celebrato i 50 anni dei Giochi del Mediterraneo stabilendo il record di nazioni partecipanti: 23\nLe gare relative a 24 discipline sportive hanno avuto luogo non solo nella capitale della Tunisia, ma soprattutto a Rad\u00e8s e Manouba. Sempre a Rades \u00e8 stato costruito il villaggio olimpico. Altre sedi: Sfax, El Menzah, e Biserta.\nPartecipanti.\nHanno partecipato alla competizione 2991 atleti, di cui 1972 uomini e 1019 donne, provenienti da 23 distinti Paesi. Andorra e Giordania hanno partecipato in qualit\u00e0 di Paesi invitati."}
{"id": "1311376", "revid": "3732", "url": "https://it.wikipedia.org/wiki?curid=1311376", "title": "La Croix (quotidiano)", "text": "La Croix \u00e8 un quotidiano francese di ispirazione cattolica di propriet\u00e0 del gruppo Bayard Presse.\nVenne fondato nel 1880 dai sacerdoti Emmanuel d'Alzon e Vincent-de-Paul Bailly come mensile degli Agostiniani dell'Assunzione: il 16 giugno 1883 ha iniziato ad essere pubblicato quotidianamente. \u00c8 edito a Parigi.\n\u00c8 ancora oggi uno dei pi\u00f9 diffusi organi di stampa cattolica francese. Attualmente, come avviene per i quotidiani cattolici pi\u00f9 diffusi in Europa e pi\u00f9 sovvenzionati, si caratterizza per avere una linea cattolico-progressista spesso in opposizione alle linee cattoliche tradizionali."}
{"id": "1311377", "revid": "33689", "url": "https://it.wikipedia.org/wiki?curid=1311377", "title": "The Simpsons (videogioco)", "text": "The Simpsons \u00e8 un videogioco arcade di genere picchiaduro a scorrimento prodotto dalla Konami nel 1991, basato sulla serie animata \"I Simpson\". Permette di controllare tutti i quattro protagonisti della famiglia Simpson che fanno a botte attraverso tipiche ambientazioni della citt\u00e0 di Springfield.\nUscito all'apice del successo della serie animata, divenne uno dei picchiaduro a scorrimento pi\u00f9 noti degli anni '90 e in generale uno dei pi\u00f9 riusciti titoli da sala giochi dell'inizio del decennio.\nNe sono state pubblicate, con il titolo di copertina The Simpsons: The Arcade Game, anche versioni per i computer MS-DOS e Commodore 64 (1991) ed emulazioni in download digitale per PlayStation Network e Xbox Live (2012). Un gioco simile (ma non una conversione), \"The Simpsons Arcade\", venne prodotto dalla Electronic Arts per cellulari J2ME e iOS (2009).\nL'originale arcade si basa sul motore del precedente \"Teenage Mutant Hero Turtles\" della Konami, in versione pi\u00f9 evoluta.\nTrama.\nNell'introduzione, Smithers ha derubato una gioielleria per ordine del suo capo Montgomery Burns; mentre sta fuggendo si scontra con la famiglia Simpson che stava passeggiando. Un diamante, volando in aria, finisce nella bocca di Maggie che inizia a succhiarlo come fosse un ciucciotto: Smithers rapisce direttamente la bambina e scappa. Sar\u00e0 compito degli altri quattro familiari inseguirlo e recuperare la piccola, affrontando tutti gli scagnozzi di Burns sparsi per Springfield. La famiglia dovr\u00e0 attraversare il centro citt\u00e0 e poi varie ambientazioni come il parco divertimenti di Krusty, la taverna di Boe e gli studi di Canale 6. Alla fine, nella centrale nucleare, i Simpson dovranno battere prima Smithers e poi Burns alla guida di un mech. Burns dopo la sconfitta finir\u00e0 per terra e Maggie gli metter\u00e0 in bocca il suo ciuccio, tenendosi il diamante per s\u00e9. Dopo i titoli di coda, si pu\u00f2 notare Homer che getta il diamante alle sue spalle.\nModalit\u00e0 di gioco.\nIl gioco \u00e8 un picchiaduro a scorrimento orizzontale in cui possono unire le forze fino a quattro giocatori simultaneamente (ridotti a due nelle versioni pi\u00f9 semplici del cabinato e negli adattamenti DOS e Commodore 64), controllando ciascuno un diverso personaggio. Homer combatte a pugni, Marge colpisce con un aspirapolvere come arma contundente, Bart con il suo skateboard e Lisa con una corda per saltare come se fosse una frusta.\nI personaggi possono spostarsi in tutte le direzioni, saltare e fare varie mosse di attacco. Il gioco introdusse anche un'innovazione nel suo genere, la possibilit\u00e0 (solo in multigiocatore) di unire temporaneamente due personaggi alla volta per effettuare attacchi combinati, che variano a seconda dei due personaggi utilizzati; ad esempio Bart viene sollevato da Homer e usato come arma. \u00c8 possibile trovare nel corso dei vari livelli numerosi oggetti come cibi per ripristinare l'energia, oggetti contundenti da lanciare contro i nemici (tra cui anche il Piccolo aiutante di Babbo Natale e Palla di neve) o armi che possono essere utilizzate solo per un periodo limitato. Spesso sono altri personaggi della serie ad aiutare il giocatore consegnandogli certi oggetti, tra i quali Milhouse, Terri &amp; Sherri e persino Telespalla Bob.\nI nemici pi\u00f9 comuni sono vari tirapiedi di Burns, non corrispondenti a precisi personaggi della serie animata, che combattono a mani nude o con varie armi improprie. Si incontrano poi avversari a tema con i vari livelli; alcuni, come pagliacci e persone in costume da coniglio, una volta sconfitti si rivelano sicari travestiti, altri come pompieri e Bigfoot sono personaggi locali.\nI livelli in totale sono 8, ciascuno con un boss finale e talvolta dei mid-boss da affrontare. Al termine di alcuni dei livelli si dovr\u00e0 affrontare un paio di semplici sottogiochi bonus, che consistono nel gonfiare un palloncino prima di tutti gli altri giocatori (o dei personaggi controllati dalla CPU) e nello svegliare il prima possibile il proprio personaggio: entrambi i giochi si basano sul \"button-mashing\", ovvero la semplice pressione pi\u00f9 veloce possibile di un unico bottone.\nIl gioco contiene una riproduzione della sigla della serie, schede dei personaggi durante la fase di demo, intermezzi animati al termine di ogni livello e un poco di parlato, con le voci originali dei personaggi tratte direttamente dalla serie. Ci sono inoltre alcuni riferimenti alla precedente opera di Matt Groening \"Life in Hell\", come apparizioni del coniglio Binky, uno dei protagonisti della serie."}
{"id": "1311380", "revid": "114368232", "url": "https://it.wikipedia.org/wiki?curid=1311380", "title": "Attilio Parelli", "text": "Biografia.\nStudia dal 1891 al 1899 con Cesare de Sanctis alla Regia Accademia di Santa Cecilia a Roma.\nIncomincia subito la sua attivit\u00e0 di direttore in Italia e a Parigi per trasferirsi poi nell'America del Nord. Ci sono foto e documenti che testimoniano questi suoi viaggi negli USA, paese scelto dal maestro per mettere alla prova il proprio talento, per ritornare in patria ricco di onori e gloria.\nSi sposa con Isolina Rapalli, sua allieva, non avranno figli.\nDal 1906 collabora con Cleofonte Campanini alla Manhattan Opera House e alla Grand Opera Company di Chicago.\nNel 1925 ritorna in Italia e diventa direttore artistico della neonata Unione Radiofonica Italiana (poi Eiar in seguito Rai) di Milano.\nAll'epoca i programmi radiofonici comprendevano frequenti concerti vocali e strumentali di musiche religiose, sinfoniche e cameristiche. Accanto alla musica seria di repertorio veniva dato largo spazio alle prime esecuzioni di canzoni napoletane e patriottiche. Il resto della musica proposta era in gran parte costituita dall'operetta. Sono di questo periodo le varie sigle di apertura dei programmi Rai scritte da Parelli per le sedi di Milano, Torino, Roma, Napoli. Il segnale d'apertura della sede Rai di Torino, un melodioso suono di arpa e campane tubolari che sembra ispirato a quelle del paese natale, \u00e8 ancora eseguito su Rai Radio Due alle sette del mattino.\nAttilio Parelli muore a Monteleone d'Orvieto il 26 dicembre 1944 e riposa nella parte monumentale del cimitero del suo paese natale.\nLe opere e il fondo Parelli.\nIl comune di Monteleone d'Orvieto possiede il nucleo pi\u00f9 consistente del fondo Parelli.\nOltre ai libri e agli spartiti, il museo di documentazione \"A. Parelli\" \u00e8 ricco di foto dell'epoca che rappresentano sia ritratti del compositore sia della sua famiglia. Un corpus consistente \u00e8 inoltre costituito dalle foto di musicisti e cantanti con i quali Parelli aveva stretto rapporti personali e di lavoro: Lina Cavalieri, Luisa Tetrazzini, Carmen Melis, Amedeo Bassi, Carlo Zecchi, Pietro Mascagni. Le foto degli artisti, la maggior parte in costume di scena, sono spesso accompagnate da dediche che testimoniano la loro stima nei confronti del Maestro.\nNelle sue opere sono rappresentati tutti i generi: composizioni per orchestra, melodramma, balletto, musica sacra vocale, lirica per canto e pianoforte, musica da camera.\nSono stati ritrovati anche manoscritti dei segnali d'apertura (jingle radiofonici) dei programmi Radio Rai.\nNelle sue opere pianistiche s'intravede chiaramente l'intento programmatico; lo appassionano inoltre le trascrizioni per orchestra e il poema sinfonico (genere nel quale trae ispirazione da fonti letterarie).\nIn altri casi emerge una vocazione alle forme classiche e puramente strumentali, come nei numerosi movimenti di quartetto, nella singolare scelta del titolo \"Tema con variazioni\" per una composizione vocale.\nParelli amava riproporre le sue composizioni per diversi organici: la \"Pifferata di Natale\" si trova nella versione orchestrale e in quella pianistica; \"Alba nascente\" per canto e pianoforte e per violino e pianoforte, \"Odorava l'april\" per canto e pianoforte e per un gruppo strumentale composto da quartetto d'archi pi\u00f9 clarinetto e pianoforte.\nNel fondo vi sono, a stampa, anche musiche appartenute alla allieva e moglie Isolina Rapalli come metodi per canto e facili metodi per pianoforte; Vi sono anche spartiti musicali che erano allegati ai periodici dell'epoca, che testimoniano i gusti del pubblico in quel periodo: riduzioni di celebri arie d'opera, operette, valzer e polke viennesi.\nLa grafica di Parelli era molto accurata (si riconoscono i suoi manoscritti per la forma elegante della chiave di violino) e insieme con i 112 manoscritti autografi, nel museo Parelli si trova anche una piccola collezione di musiche a stampa, in parte dello stesso maestro, e in parte provenienti dalla sua biblioteca.\nI suoi brani sono stati pubblicati da case editrici come Ricordi, Carish, Schirmer, Schmidl, Puccio, Bixio.\nDurante la sua carriera musicale si firmer\u00e0 con pseudonimi vari come Parelli o Maramocio.\nIl suo nome \u00e8 legato anche a quello dei soprani (Alice Zeppilli, Mari Cavan), tenori (John Mac Cormack) di fama mondiale, come anche a cantanti in voga in quel tempo, oggi in parte dimenticati.\nAmico, collaboratore e suo librettista, fu Enrico Comitti, discreto poeta romano che Parelli incontr\u00f2 nel periodo degli studi all'Accademia di Santa Cecilia.\nI dispettosi amanti.\nLa sua opera pi\u00f9 importante \u00e8 sicuramente \"I dispettosi amanti\". Il Radiocorriere dell'epoca dedica la sua copertina a questa opera, messa in scena per la prima volta nel marzo 1912 al Metropolitan Opera House di Filadelfia, citt\u00e0 che vanta un'antica tradizione operistica.\nI personaggi de \"I dispettosi amanti\" sono quattro: due giovani cugini, Florindo e Rosaura, costretti a sposarsi dalle rispettive famiglie, ma che finiranno poi per innamorarsi veramente e i due genitori donna Angelica, madre di Florindo, e Don Fulgenzio, padre di Rosaura.\nIl tutto si basa sulla ambiguit\u00e0 tra ci\u00f2 che appare e ci\u00f2 che realmente \u00e8. Il testo \u00e8 stato pubblicato da Sonzogno a Milano: una prima bozza del manoscritto si trova nel fondo Parelli, l'autore \u00e8 Comitti.\nScritto in una lingua garbata e scorrevole, utilizza modi di dire spigliati che si addicono allo spirito comico-sentimentale dell'opera. L'atto unico \u00e8 suddiviso in sette scene.\nNell'anno successivo, il 1913, \"I dispettosi amanti\" fu rappresentato anche a Chicago e a New York, con gli stessi interpreti della \"prima\": Alice Zeppilli (Montecarlo, 1885 - Pieve di Cento, 1969) nel ruolo di Rosaura, Amedeo Bassi (Firenze 1874 uno dei pi\u00f9 apprezzati cantanti del repertorio verista) interpreta Florindo, la parte di Donna Angelica \u00e8 affidata al mezzo soprano Louise Berat (unica cantante straniera) e quella di Don Fulgenzio al baritono Mario Sammarco.\n\"I dispettosi amanti\" \u00e8 stata la prima opera lirica trasmessa integralmente dalla radio italiana. Venne mandata in onda la sera 6 maggio 1926, dalla sede di Milano dell'EIAR.\nDal manoscritto si legge che l'opera \u00e8 ambientata nel chiosco ottagonale del parco di una lussuosa villa ottocentesca: il parco, nonostante una credenza locale, non \u00e8 quello di Villa Marocchi, che sorse pi\u00f9 tardi, negli anni Venti del Novecento. Inoltre, va ricordato che il libretto dell'Opera \u00e8 del Commendator Enrico Comitti, Referendario della Corte dei Conti."}
{"id": "1311381", "revid": "5677", "url": "https://it.wikipedia.org/wiki?curid=1311381", "title": "Openarena", "text": ""}
{"id": "1311382", "revid": "1543377", "url": "https://it.wikipedia.org/wiki?curid=1311382", "title": "Autobiografia di Malcolm X", "text": "L'Autobiografia di Malcolm\u00a0X fu pubblicata nel 1965 grazie alla collaborazione tra l'attivista dei diritti umani Malcolm\u00a0X e il giornalista Alex Haley. Haley fu il coautore del volume, basato su una serie di approfondite interviste che questi svolse tra il 1963 e l'assassinio di Malcolm\u00a0X.\nL\"Autobiografia\" \u00e8 la storia di una conversione spirituale che presenta la filosofia di Malcolm\u00a0X, basata sull'orgoglio nero, il nazionalismo nero e il panafricanismo. Dopo l'uccisione del leader, Haley scrisse l'epilogo del libro, narrando il loro lavoro di collaborazione e gli eventi che portarono alla morte di Malcolm\u00a0X.\nMentre Malcolm\u00a0X e gli studiosi nel periodo successivo alla pubblicazione del libro consideravano Haley un ghostwriter, i critici moderni lo definiscono un collaboratore essenziale. Secondo loro avrebbe infatti volutamente evitato di introdurre il suo punto di vista per permettere a Malcolm\u00a0X di rivolgersi direttamente ai lettori. Haley ha influenzato alcune delle scelte letterarie di Malcolm\u00a0X. Per esempio Malcolm\u00a0X abbandon\u00f2 la Nation of Islam mentre stava lavorando al libro con Haley. Invece di riscrivere i capitoli precedenti sotto forma di critica nei confronti dell'organizzazione da cui Malcolm X era stato espulso, Haley lo convinse ad adottare uno stile di \"suspense e dramma\". Secondo Manning Marable, \"Haley era particolarmente preoccupato di quello che lui considerava l'antisemitismo di Malcolm\u00a0X\" e riscrisse del materiale per eliminarlo.\nQuando l\"Autobiografia\" fu pubblicata, il recensore del \"New York Times\" la descrisse come \"un libro brillante, pieno di sofferenza, importante\". Nel 1967 lo storico John William Ward sostenne che sarebbe diventato un classico delle autobiografie statunitensi. Nel 1998 il \"Time\" nomin\u00f2 l\"Autobiografia di Malcolm\u00a0X\" uno dei dieci libri non di fantasia che meritano una \"lettura obbligatoria\". James Baldwin e Arnold Perl realizzarono una sceneggiatura basata sul libro; il loro lavoro fu utilizzato per il film del 1992 \"Malcolm\u00a0X\" di Spike Lee.\nTrama.\nL\"Autobiografia di Malcolm\u00a0X\" \u00e8 il racconto della vita di Malcolm\u00a0X, nato come Malcolm Little (1925\u20131965), che divenne un attivista dei diritti umani. Partendo dalla gravidanza della madre, il libro descrive l'infanzia di Little nel Michigan, la morte del padre in circostanze non chiare e i crescenti problemi di salute mentale della madre, che la portarono all'internamento in un ospedale psichiatrico. Sono trattati i primi momenti della vita adulta di Little a Boston e New York, cos\u00ec come il suo coinvolgimento nel crimine organizzato. Questi fatti gli costarono l'arresto e la successiva sentenza a otto-dieci anni di reclusione, di cui scont\u00f2 sei anni e mezzo (1946\u20131952). Il libro narra il suo ministero con Elijah Muhammad e la Nation of Islam (1952\u20131963) e la sua crescente influenza come portavoce nazionale dell'organizzazione. Documenta la sua disillusione e il suo abbandono della Nation of Islam nel marzo 1964, la sua conversione all'Islam sunnita, il pellegrinaggio a La Mecca e i viaggi in Africa. Malcolm\u00a0X fu assassinato nel Audubon Ballroom di New York nel febbraio 1965, prima di finire il libro. Il suo coautore, il giornalista Alex Haley, nell'epilogo dell\"Autobiografia\" racconta gli ultimi giorni della vita di Malcolm\u00a0X e descrive nel dettaglio il loro accordo lavorativo, includendo le opinioni personali di Haley.\nGenere.\nL\"Autobiografia\" \u00e8 il racconto di una conversione religiosa che presenta la filosofia di Malcolm\u00a0X dell'orgoglio nero, del nazionalismo nero e del panafricanismo. Il critico letterario Arnold Rampersad e il biografo di Malcolm\u00a0X Michael Eric Dyson concordano sul fatto che l\"Autobiografia\" abbia uno stile simile alle Confessioni di Sant'Agostino. Entrambi i libri narrano le vite edonistiche degli autori, documentano il loro profondo cambiamento filosofico per motivi spirituali e descrivono la successiva disillusione nei confronti dei gruppi religiosi a cui avevano aderito. Haley e lo studioso Albert E. Stone paragonano la storia al mito di Icaro. L'autore Paul John Eakin e lo scrittore Alex Gillespie sostengono che una parte del potere retorico dell\"Autobiografia\" deriva della \"visione di un uomo la cui carriera rapidamente dispiegata aveva superato le possibilit\u00e0 dell'autobiografia tradizionale che aveva intenzione di scrivere\", distruggendo in questo modo \"l'illusione di una personalit\u00e0 completa e unificata\".\nRedazione.\nHaley fu il coautore dell\"Autobiografia di Malcolm\u00a0X\" e svolse anche le funzioni di un ghostwriter e un amanuense biografico, scrivendo, compilando e modificando l\"Autobiografia\" basandosi su pi\u00f9 di cinquanta approfondite interviste svolte con Malcolm\u00a0X tra il 1963 e l'assassinio del soggetto nel 1965. Essi si incontrarono per la prima volta nel 1959, quando Haley scrisse un articolo sulla Nation of Islam per il \"Reader's Digest\", e successivamente quando Haley intervist\u00f2 Malcolm\u00a0X per \"Playboy\" nel 1962.\nNel 1963 la casa editrice Doubleday chiese a Haley di scrivere un libro sulla vita di Malcolm\u00a0X. Lo scrittore e critico statunitense Harold Bloom racconta: \"Quando Haley present\u00f2 l'idea a Malcolm, Malcolm gli rivolse uno sguardo spaventato...\" Haley ricorda: \"\u00c8 stata una delle poche volte che l'abbia mai visto incerto.\" Dopo che Malcolm\u00a0X ottenne il permesso da Elijah Muhammad, egli e Haley iniziarono a lavorare all\"Autobiografia\" con sessioni di interviste da due-tre ore presso lo studio di Haley a Greenwich Village. Bloom scrive: \"Malcolm aveva atteggiamenti critici nei confronti della classe media di Haley, cos\u00ec come delle sue credenze cristiane e dei vent'anni di servizio nell'esercito statunitense.\"\nQuando nel 1963 inizi\u00f2 a lavorare all\"Autobiografia\", Haley era frustrato dalla tendenza di Malcolm\u00a0X a parlare solamente di Elijah Muhammad e della Nation of Islam. Haley gli ricord\u00f2 che il libro avrebbe dovuto trattare di Malcolm\u00a0X, non di Muhammad o della Nation of Islam, e questo commento fece infuriare Malcolm\u00a0X. Haley riusc\u00ec tuttavia a concentrare le interviste sulla vita del suo soggetto quando chiese a Malcolm\u00a0X di sua madre:\nAnche se Haley \u00e8 apparentemente il ghostwriter dell\"Autobiografia\", gli studiosi moderni tendono a considerarlo un collaboratore essenziale che si comport\u00f2 come una figura invisibile nella composizione dell'opera. Minimizz\u00f2 la sua voce e firm\u00f2 un contratto per limitare le sue decisioni di autore e per produrre quella che sembra pi\u00f9 una copia parola per parola. Comunque il biografo di Malcolm\u00a0X Manning Marable ritiene che il considerare Haley semplicemente un ghostwriter sia una deliberata invenzione degli studiosi neri che vollero vedere il libro come la singola creazione di un leader dinamico e di un martire. Marable ritiene che un'analisi critica dell\"Autobiografia\", o della relazione tra Malcolm\u00a0X e Haley, non permette di sostenere questo punto di vista; la descrive piuttosto come una collaborazione.\nI contributi di Haley sono notevoli e diversi studiosi discutono su come dovrebbero essere caratterizzati. Esprimendo il punto di vista condiviso da Eakin, Stone e Dyson, lo scrittore psicobiografico Eugene Victor Wolfenstein sostiene che Haley svolse i compiti di uno pseudo-psicanalista freudiano e di un confessore spirituale. Gillespie suggerisce, d'accordo con Wolfenstein, che l'atto stesso dell'autonarrazione \u00e8 stato un processo di trasformazione che ha portato a una profonda introspezione e a cambiamenti personali nella vita del soggetto.\nHaley fece alcune scelte sui contenuti, guidato da Malcolm\u00a0X nelle decisioni stilistiche e retoriche, e redasse l'opera. Nell'epilogo dell\"Autobiografia\", Haley descrive l'accordo che fece con Malcolm\u00a0X che prevedeva: \"In questo libro non ci potr\u00e0 essere nulla che non abbia detto n\u00e9 si dovr\u00e0 lasciar fuori niente di ci\u00f2 che voglio vi appaia\" Haley scrisse quindi un'appendice al contratto definendola una \"promessa personale\". Nell'accordo, Haley ottenne una \"importante concessione\": \"gli chiesi il permesso, che mi accord\u00f2, di scrivere alla fine del libro i miei commenti su di lui senza che fosse necessario il suo consenso.\" Questi commenti diventarono l'epilogo dell\"Autobiografia\", che Haley scrisse dopo la morte del soggetto.\nPresentazione narrativa.\nIn \"Malcolm\u00a0X: The Art of Autobiography\", il professore e scrittore John Edgar Wideman esamina nel dettaglio i panorami narrativi presenti nella biografia. Wideman sostiene che come scrittore, Haley stava tentando di soddisfare pi\u00f9 parti contemporaneamente: il soggetto, la casa editrice e se stesso. Haley \u00e8 stato un importante contributore al fascino dell\"Autobiografia\", scrive Wideman. Wideman riflette circa l'\"inevitabile compromesso\" della biografia, e sostiene che per permettere ai lettori di inserirsi nell'ampia narrazione socio-psicologica, la voce di nessuno dei due coautori \u00e8 cos\u00ec forte come avrebbe potuto essere. Wideman presenta alcune delle specifiche insidie che Haley ha incontrato essendo coautore dell\"Autobiografia\":\nNel corpo dell\"Autobiografia\", scrive Wideman, la presenza di Haley come autore \u00e8 praticamente assente: \"Haley fa cos\u00ec tanto con cos\u00ec poche smancerie... un approccio che sembra cos\u00ec rudimentale in realt\u00e0 \u00e8 il risultato di scelte sofisticate, di una silenziosa padronanza del mezzo\". Wideman sostiene che Haley scrisse il corpo dell\"Autobiografia\" come voleva Malcolm\u00a0X e l'epilogo come un'estensione della stessa biografia, avendogli dato il soggetto carta bianca per quel capitolo. La voce di Haley nel corpo del libro \u00e8 una tecnica, scrive Wideman, per produrre un testo formalmente scritto da Malcolm\u00a0X ma che in realt\u00e0 si presenta senza autore. La sussunzione della voce di Haley nella narrazione permette al lettore di sentire la voce di Malcolm\u00a0X che parla direttamente ed in modo continuo, una tecnica che, secondo Wideman, fu comportata dalle scelte stilistiche di Haley: \"Haley concede a Malcolm la tirannica autorit\u00e0 dell'autore, un parlatore disincarnato la cui presenza implicita fonde l'immaginazione del lettore col racconto.\"\nIn \"Two Create One: The Act of Collaboration in Recent Black Autobiography: Ossie Guffy, Nate Shaw, and Malcolm\u00a0X\", Stone sostiene che Haley abbia avuto un \"ruolo fondamentale\" nel \"recuperare l'identit\u00e0 storica\" di Malcolm\u00a0X. Stone ricorda inoltre al lettore che la collaborazione \u00e8 uno sforzo collettivo e richiede pi\u00f9 di quello che la sola prosa di Haley possa fornire, per quanto \"convincente e coerente\" possa essere:\nSecondo le idee di Stone, sostenute da Wideman, la fonte del materiale autobiografico e gli sforzi fatti per trasformarlo in una narrazione sono distinti e di uguale valore nella valutazione critica della collaborazione che produsse l\"Autobiografia\". Mentre le abilit\u00e0 di Haley come scrittore hanno un'influenza significativa sulla forma narrativa, scrive Stone, esse richiedono \"un soggetto dotato di una potente memoria ed immaginazione\" per produrre una narrazione sfruttabile.\nCollaborazione tra Malcolm\u00a0X e Haley.\nLa collaborazione tra Malcolm\u00a0X e Haley \u00e8 avvenuta su molte dimensioni; la modifica, la revisione e la scrittura dell\"Autobiografia\" \u00e8 stata una lotta di potere tra due uomini con idee a volte contrastanti riguardo alla forma finale del libro. Haley \"fece di tutto per mostrare come Malcolm domin\u00f2 la loro relazione e prov\u00f2 a controllare la composizione del libro\", scrive Rampersad. Rampersad scrive inoltre che Haley era consapevole che la memoria \u00e8 selettiva e che le autobiografie sono \"quasi per definizione opere di fantasia\", e che la sua responsabilit\u00e0 di biografo era di selezionare il materiale basandosi sulla sua discrezione editoriale. La forma narrativa creata da Haley e Malcolm\u00a0X \u00e8 il risultato del racconto di una vita \"distorto e variato\" dal \"processo di selezione\", sostiene Rampersad, tuttavia la forma narrativa pu\u00f2 in realt\u00e0 essere pi\u00f9 rivelatrice della narrazione stessa. Nell'epilogo Haley descrive il processo usato per correggere il manoscritto, fornendo esempi specifici di come Malcolm\u00a0X controll\u00f2 il linguaggio.\nMentre Haley alla fine attribuisce a Malcolm\u00a0X la particolare scelta delle parole usate nel comporre il manoscritto, Wideman scrive, \"la natura di una biografia o autobiografia [...] implica che la promessa di Haley a Malcolm, la sua intenzione di essere un 'cronista distaccato', \u00e8 questione di ridurre, non rimuovere, la sua presenza di autore.\" Haley ebbe un ruolo importante nel persuadere Malcolm\u00a0X a non modificare il libro trasformandolo in una polemica contro Elijah Muhammad e la Nation of Islam nel momento in cui Haley aveva gi\u00e0 la maggior parte del materiale necessario per completare il libro, e afferm\u00f2 la sua autorit\u00e0 quando la \"costruzione fratturata\" dell\"Autobiografia\", causata dalla spaccatura di Malcolm\u00a0X con Elijah Muhammad e la Nation of Islam, \"modific\u00f2 il progetto\" del manoscritto e cre\u00f2 una crisi narrativa. Nell'epilogo dell\"Autobiografia\", Haley descrive la questione:\nI suggerimenti di Haley per evitare di scrivere \"telegrammi ai lettori\" e per \"realizzare suspense e dramma\" dimostrano i suoi sforzi per influenzare il contenuto della narrazione e affermare la sua autorit\u00e0 lasciando tuttavia la decisione finale a Malcolm\u00a0X. Nel testo precedente Haley afferma la sua presenza di autore, ricordando al suo soggetto che come scrittore deve preoccuparsi della direzione narrativa, ma presentando se stesso in modo da non lasciare nessun dubbio sul fatto che l'approvazione finale fosse delegata al soggetto. Usando le parole di Eakin, \"Poich\u00e9 questa complessa visione della sua esistenza non \u00e8 chiaramente quella delle prime sezioni dell\"Autobiografia\", Alex Haley e Malcolm\u00a0X sono stati costretti ad affrontare le conseguenze di questa discontinuit\u00e0 nella prospettiva del racconto, gi\u00e0 vecchio di un anno.\" Malcolm\u00a0X, dopo aver riflettuto sulla questione, accett\u00f2 in seguito i suggerimenti di Haley.\nMentre Marable sostiene che Malcolm\u00a0X \u00e8 stato il revisionista di se stesso, sottolinea anche che il ruolo collaborativo di Haley nel dare forma all\"Autobiografia\" \u00e8 stato notevole. Haley ha influenzato la direzione narrativa e il tono rimanendo fedele alla sintassi e dizione del suo soggetto. Marable scrive che Haley compresse \"centinaia di frasi in paragrafi\" e li organizz\u00f2 per argomento. L'autore William L. Andrews scrive:\nAndrews suggerisce che il ruolo di Haley \u00e8 aumentato perch\u00e9 il soggetto del libro \u00e8 diventato meno disponibile a correggere il manoscritto: \"Malcolm si \u00e8 licenziato\" per consentire \"alle idee di Haley sulla narrazione efficace\" di plasmare l'opera.\nMarable studi\u00f2 i \"materiali grezzi\" presenti nel manoscritto dell\"Autobiografia\" archiviati dal biografo di Haley, Anne Romaine, e descrisse l'elemento critico della collaborazione, la tecnica di scrittura di Haley utilizzata per catturare accuratamente la voce del soggetto, un sistema disgiunto di estrazione dati che includeva appunti, interviste approfondite e lunghe discussioni a \"stile libero\". Marable scrive, \"Malcolm aveva anche l'abitudine di appuntarsi da solo ci\u00f2 che diceva.\" Haley avrebbe segretamente \"messo in tasca questi appunti\" e li avrebbe riassemblati nel tentativo di integrare i \"pensieri subconsci\" di Malcolm X nella narrazione. Questo \u00e8 un esempio della capacit\u00e0 di Haley di imporre la sua autorit\u00e0 durante la scrittura dell\"Autobiografia\", indicazione del fatto che la loro relazione era irta di piccole lotte di potere. Wideman e Rampersad concordano con la descrizione di Marable del processo di scrittura di Haley.\nLa tempistica della collaborazione permise da Haley di occupare una posizione avvantaggiata nel documentare le varie esperienze di conversione di Malcolm\u00a0X e la sua sfida fu di unirle, per quanto incongruenti, in una narrazione coerente. Dyson suggerisce che \"profondi cambiamenti personali, intellettuali e ideologici [...] lo portarono a ordinare gli eventi della sua vita per sostenere una mitologia di metamorfosi e trasformazioni\". Marable analizza i fattori alla base dell'influenza dell'editore e di Haley, sostenendo che mentre Malcolm\u00a0X potrebbe aver considerato Haley un ghostwriter, in realt\u00e0 si comport\u00f2 da coautore, a volte senza la conoscenza diretta o il consenso esplicito di Malcolm\u00a0X:\nMarable sostiene che il testo risultante \u00e8 stilisticamente ed ideologicamente diverso da ci\u00f2 che Malcolm\u00a0X avrebbe scritto senza l'influenza di Haley, ed \u00e8 anche diverso da ci\u00f2 che \u00e8 stato veramente detto nelle interviste tra Haley e Malcolm\u00a0X.\nNascita di un mito.\nIn \"Making Malcolm: The Myth and Meaning of Malcolm\u00a0X\", Dyson critica gli storici ed i biografi dell'epoca per aver riproposto l\"Autobiografia\" come una narrazione trascendentale di un \"mitologico\" Malcolm\u00a0X senza essere sufficientemente critici riguardo alle idee presentate. Inoltre, poich\u00e9 molti degli studi biografici disponibili su Malcolm\u00a0X sono stati scritti da autori bianchi, Dyson suggerisce che la loro capacit\u00e0 di interpretare l'\"esperienza nera\" \u00e8 sospetta. L\"Autobiografia di Malcolm\u00a0X\", sostiene Dyson, riflette sia l'obiettivo di Malcolm\u00a0X di narrare la sua vita per il pubblico sia le ideologie politiche di Haley. Dyson scrive, \"L\"Autobiografia di Malcolm\u00a0X\" [...] \u00e8 stata criticata per aver evitato o distorto certi fatti. Certamente, l'autobiografia \u00e8 sia un testamento all'ingenuit\u00e0 di Haley nel creare il manoscritto sia un documento del tentativo di Malcolm di raccontare la sua storia.\"\nRampersad sostiene che Haley considerava le autobiografie come opere \"quasi di fantasia\". In \"The Color of His Eyes: Bruce Perry's Malcolm and Malcolm's Malcolm\", Rampersad critica la biografia di Perry, \"Malcolm: The Life of a Man Who Changed Black America\", e in generale sostiene che la scrittura dell\"Autobiografia\" \u00e8 parte dell'oscurit\u00e0 narrativa del ventesimo secolo e di conseguenza non potr\u00e0 mai \"essere considerata sopra ogni dubbio\". Per Rampersad, l\"Autobiografia\" tratta di psicologia ed ideologia e narra una conversione ed il processo di creazione di un mito. \"Malcolm vi inser\u00ec la sua comprensione della forma instabile ed insidiosa al punto da distorcere particolari aspetti della sua ricerca. Non c'\u00e8 un Malcolm toccato dal dubbio o dalla finzione. Il Malcolm di Malcolm \u00e8 lui stesso una creazione; \u00e8 impossibile conoscere la 'verit\u00e0' su di lui.\" Rampersad sostiene che sin dal suo assassinio del 1965, Malcolm\u00a0X \u00e8 \"diventato i desideri dei suoi ammiratori, coloro che hanno modificato la memoria, i resoconti storici e l'autobiografia secondo i loro desideri, ovvero a seconda dei bisogni da loro percepiti.\" Inoltre, scrive Rampersad, molti ammiratori di Malcolm\u00a0X considerano \"compiaciuti ed ammirevoli\" personaggi come Martin Luther King e W. E. B. Du\u00a0Bois inadeguati ad esprimere completamente l'umanit\u00e0 nera mentre lotta contro l'oppressione, \"mentre Malcolm \u00e8 visto come l'apoteosi della grandezza dell'individuo nero [...] \u00e8 l'eroe perfetto: la sua saggezza \u00e8 insuperabile, il suo coraggio definitivo, il suo sacrificio messianico\". Rampersad sostiene che i devoti hanno contribuito a creare il mito di Malcolm\u00a0X.\nJoe Wood scrive:\nPer Eakin, una parte significativa dell\"Autobiografia\" include Haley e Malcolm\u00a0X che creano la finzione di un s\u00e9 completo. Stone scrive che la descrizione della composizione dell\"Autobiografia\" fatta da Haley rende evidente che la finzione \u00e8 \"particolarmente fuorviante nel caso di Malcolm\u00a0X\"; sia Haley sia l\"Autobiografia\" stessa sono \"fuori fase\" rispetto alla \"vita ed identit\u00e0\" del soggetto. Dyson scrive, \"[Louis] Lomax dice che Malcolm \u00e8 diventato un 'tiepido integrazionista'. [Peter] Goldman sostiene che Malcolm stesse 'improvvisando', che abbracciasse e scartasse diverse ideologie come capitava. [Albert] Cleage e [Oba] T'Shaka ritengono che \u00e8 sempre rimasto un nazionalista rivoluzionario nero. Infine [James Hal] Cone asserisce che \u00e8 diventato un internazionalista con una tendenza umanista.\" Marable scrive che Malcolm\u00a0X \u00e8 stato un \"internazionalista convinto\" ed un \"nazionalista nero\" alla fine della sua vita, non un \"integrazionalista\", notando che, \"dalle mie ricerche emerge pi\u00f9 una continuit\u00e0 che una discontinuit\u00e0\".\nMarable, in \"Rediscovering Malcolm's Life: A Historian's Adventures in Living History\", analizza criticamente la collaborazione che ha prodotto l\"Autobiografia\". Marable sostiene che le memorie autobiografiche sono \"intrinsecamente di parte\", perch\u00e9 rappresentano il soggetto come avrebbe voluto apparire, evidenziando certi fatti ed omettendone deliberatamente altri. Il genere autobiografico porta all'autocensura, alla modifica dell'ordine degli eventi e alla variazione dei nomi. Secondo Marable, \"quasi tutti quelli che hanno scritto su Malcolm\u00a0X\" hanno fallito nell'analizzare criticamente e ricercare obiettivamente il vero soggetto. Marable sostiene che la maggior parte degli storici ha ritenuto l\"Autobiografia\" un testo veritiero, privo di ogni influenza ideologica o abbellimento stilistico da parte di Malcolm\u00a0X o Haley. Inoltre Marable ritiene che il \"revisionista pi\u00f9 talentuoso di Malcolm\u00a0X \u00e8 stato Malcolm\u00a0X\", che ha attivamente abbellito e reinventato la sua immagine pubblica e verbosit\u00e0 per attirare le simpatie di diversi gruppi di persone in varie situazioni.\nHaley scrive che durante gli ultimi mesi della vita di Malcolm\u00a0X \"incertezza e confusione\" sulle sue idee si stavano diffondendo a Harlem, la base delle sue operazioni. In un'intervista concessa quattro giorni prima della sua morte Malcolm\u00a0X disse, \"Sono abbastanza uomo da dirvi che non posso indicare con un dito quale sia esattamente la mia filosofia adesso, ma sono flessibile.\" Malcolm\u00a0X non aveva ancora formulato un'ideologia nera coerente al momento del suo assassinio e, scrive Dyson, stava \"vivendo un cambiamento radicale\" nelle sue \"credenze personali e politiche\".\nEredit\u00e0 ed influenza.\nEliot Fremont-Smith, recensendo l\"Autobiografia di Malcolm\u00a0X\" per il \"New York Times\" in 1965, la descrive come \"straordinaria\" e dice che \u00e8 \"un libro brillante, pieno di sofferenza, importante\". Due anni dopo, lo storico John William Ward scrive che il libro \"diventer\u00e0 sicuramente un classico delle autobiografie statunitensi\". Bayard Rustin sostiene che il libro ha sofferto una mancanza di analisi critica, fatto che attribuisce alla pretesa di Malcolm\u00a0X che Haley fosse un \"cronista, non un interprete.\" \"Newsweek\" sottolinea inoltre la visione limitata e critica dell\"Autobiografia\" ma la loda per la sua energia e pregnanza. Comunque Truman Nelson sul \"The Nation\" loda l'epilogo come rivelatore e descrive Haley come un \"capace amanuense\". \"Variety\" la definisce nel 1992 una \"lettura ipnotizzante\", e nel 1998, il \"Time\" nomina l\"Autobiografia di Malcolm\u00a0X\" uno dei dieci libri non di fantasia che meritano una \"lettura obbligatoria\".\nL\"Autobiografia di Malcolm\u00a0X\" ha influenzato generazioni di lettori. Nel 1990 Charles Solomon scrive sul \"Los Angeles Times\": \"Diversamente da molte icone degli anni sessanta, l\"Autobiografia di Malcolm\u00a0X\", col suo doppio messaggio di rabbia ed amore, rimane un documento ispiratore.\" Lo storico della cultura Howard Bruce Franklin lo descrive come \"uno dei libri pi\u00f9 influenti della cultura americana della fine del ventesimo secolo\", e il \"Concise Oxford Companion to African American Literature\" riconosce che Haley ha creato \"quella che senza dubbio \u00e8 diventata l'autobiografia afroamericana pi\u00f9 influente del ventesimo secolo\".\nbell hooks scrive \"Quando ero una giovane studentessa del college nei primi anni settanta, il libro che ho letto e che ha rivoluzionato il mio pensiero riguardo alla razza e alla politica \u00e8 stato l\"Autobiografia di Malcolm\u00a0X\".\" David Bradley aggiunge:\nMax Elbaum concorda, scrivendo che \"l'\"Autobiografia di Malcolm\u00a0X\" \u00e8 stato senza dubbio il libro pi\u00f9 ampiamente letto ed influente tra i giovani di tutte le razze che hanno partecipato alla loro prima protesta tra il 1965 ed il 1968.\"\nPubblicazione e vendite.\nDoubleday aveva stipulato un contatto per pubblicare l\"Autobiografia di Malcolm\u00a0X\" e pagare un anticipo di 30\u00a0000 $ a Malcolm\u00a0X e Haley nel 1963. Nel marzo 1965, settimana dopo l'assassinio di Malcolm\u00a0X, Nelson Doubleday, Jr., cancell\u00f2 il contratto per paura della sicurezza dei suoi impiegati. Grove Press pubblic\u00f2 quindi il libro successivamente lo stesso anno. Da allora l\"Autobiografia di Malcolm\u00a0X\" ha venduto milioni di copie, Marable descrisse la decisione della Doubleday come la \"pi\u00f9 disastrosa nella storia delle case editrici\".\nL\"Autobiografia di Malcolm\u00a0X\" ha venduto bene sin dalla sua pubblicazione del 1965. Secondo il \"The New York Times\", l'edizione tascabile ha venduto 400\u00a0000 copie nel 1967 e 800\u00a0000 copie l'anno successivo. L\"Autobiografia\" fu ristampata per la diciottesima volta nel 1970. Il \"New York Times\" sostiene che dal 1977 sono state vendute sei milioni di copie. Il libro ebbe un aumento di lettori e torn\u00f2 nella classifica dei pi\u00f9 venduti gli anni 1990, aiutato in parte dalla pubblicit\u00e0 del film di Spike Lee del 1992 \"Malcolm\u00a0X\". Tra il 1989 e il 1992, le vendite del libro aumentarono del 300%.\nAdattamenti cinematografici.\nNel 1968 il produttore cinematografico Marvin Worth assunse lo scrittore James Baldwin per creare una sceneggiatura basata sull\"Autobiografia di Malcolm\u00a0X\"; Baldwin \u00e8 stato affiancato dallo sceneggiatore Arnold Perl, che \u00e8 morto nel 1971 prima che la sceneggiatura fosse finita. Baldwin svilupp\u00f2 il suo lavoro sulla sceneggiatura nel libro \"One Day, When I Was Lost: A Scenario Based on Alex Haley's \"The Autobiography of Malcolm\u00a0X\"\", pubblicato nel 1972. Altri autori che tentarono di produrre delle sceneggiature sono stati lo scrittore teatrale David Mamet, il romanziere David Bradley, l'autore Charles Fuller e lo scrittore cinematografico Calder Willingham. Il regista Spike Lee utilizz\u00f2 il lavoro di Baldwin-Perl per il suo film del 1992 \"Malcolm\u00a0X\".\nCapitoli mancanti.\nNel 1992 il procuratore Gregory Reed compr\u00f2 i manoscritti originali dell\"Autobiografia di Malcolm\u00a0X\" per 100\u00a0000 $ all'asta dei beni di Haley. I manoscritti includevano tre \"capitoli mancanti\" che sono stati omessi dal testo originale. In una lettera del 1964 al suo editore, Haley aveva descritto questi capitoli come \"il materiale di maggior impatto del libro, alcuni dei quali abbastanza esplosivi\". Marable scrive che i capitoli mancanti erano stati \"dettati e scritti\" durante gli ultimi mesi di Malcolm\u00a0X nella Nation of Islam. In essi, sostiene Marable, Malcolm\u00a0X propose la creazione di un'unione delle organizzazioni afroamericane civili e politiche. Marable si domanda se questo progetto possa aver condotto qualcuno all'interno della Nation of Islam e del Federal Bureau of Investigation a provare a ridurre Malcolm\u00a0X al silenzio. Nell'aprile 2010, il \"New York Post\" scrisse che i capitoli mancanti sarebbero stati pubblicati con una prefazione della figlia di Malcolm\u00a0X, Ilyasah Shabazz.\nEdizioni.\nIl libro \u00e8 stato pubblicato in pi\u00f9 di 45 edizioni ed in molte lingue, tra cui l'arabo, il tedesco, il francese e l'indonesiano. Le edizioni in lingua originale pi\u00f9 importanti sono:\nIn italiano:"}
{"id": "1311386", "revid": "1705737", "url": "https://it.wikipedia.org/wiki?curid=1311386", "title": "Sweet Home Alabama", "text": "Sweet Home Alabama \u00e8 un singolo del gruppo musicale statunitense Lynyrd Skynyrd, pubblicato il 24 giugno 1974 come secondo estratto dal secondo album in studio \"Second Helping\".\nLa canzone \u00e8 inserita al numero 407 nella lista delle 500 migliori canzoni secondo \"Rolling Stone\".\nDescrizione.\nPresente in moltissimi film \u00e8 giudicata la canzone \"on the road\" per eccellenza. Il brano \u00e8 arrivato alla posizione numero 8 nella classifica statunitense nell'agosto 1974 e nacque come risposta ad \"Alabama\" e \"Southern Man\", due canzoni di Neil Young nelle quali egli aveva criticato l'Alabama (e tutto il sud degli Stati Uniti d'America in generale) per il perdurante razzismo nei confronti dei neri, infatti la canzone dice esplicitamente: \u00abspero che Neil Young lo ricordi, un uomo del sud non ha bisogno di lui\u00bb.\nNeil Young ha dichiarato di ammirare \"Sweet Home Alabama\" e di essere un fan di Ronnie Van Zant, cantante dei Lynyrd Skynyrd; ha anche detto di essere \u00aborgoglioso di avere il [proprio] nome in una loro canzone\u00bb. Occasionalmente Young ha anche cantato \"Sweet Home Alabama\" in qualche suo concerto. Nel contempo Van Zant ha spesso indossato sul palco una maglietta con l'immagine di Neil Young mentre cantava questa canzone.\nA suggello definitivo sulla questione, Young nella sua autobiografia del 2013 intitolata \"Il sogno di un hippie\" dichiar\u00f2 a proposito: \u00abLa mia canzone \"Alabama\" si \u00e8 largamente meritata la stoccata che mi diedero i Lynyrd Skynyrd con quel loro grande disco. Quando la sento oggi, non mi piace il testo. \u00c8 accusatorio e sussiegoso, non pienamente ponderato e troppo facile da fraintendere\u00bb.\nComposizione e registrazione.\nDurante una sessione in studio di registrazione, Ed King sent\u00ec Gary Rossington che suonava un riff di chitarra che lo ispir\u00f2 (infatti, questo riff \u00e8 udibile nella versione finale della canzone e viene suonato durante le strofe come contrappunto alla progressione di accordi principale del brano). In varie interviste, King raccont\u00f2 che quella stessa notte, tutta la melodia della canzone, compresi gli assoli, gli giunsero in sogno, nota per nota. Quindi il giorno successivo King introdusse la canzone agli altri membri del gruppo. Ronnie Van Zant si occup\u00f2 di scrivere il testo.\nUna versione dal vivo di \"Sweet Home Alabama\" presente nella compilation \"Collectybles\" data la composizione del brano a fine estate del 1973, poich\u00e9 la versione in questione fu registrata il 30 ottobre dello stesso anno.\nLa traccia base del brano venne incisa presso lo Studio One di Doraville, Georgia, da King (chitarra), Wilkeson (basso), e Burns (batteria). King impieg\u00f2 un amplificatore Marshall appartenuto ad Allen Collins. La chitarra suonata da King durante la sessione, una Fender Stratocaster del 1972, \u00e8 ora esposta presso il Rock and Roll Hall of Fame Museum di Cleveland, Ohio.\nCuriosamente, nessuno dei tre autori della canzone \u00e8 originario dell'Alabama. Ronnie Van Zant e Gary Rossington erano entrambi nati a Jacksonville, Florida; mentre Ed King era originario di Glendale, California.\nCitazioni in altre opere.\n\"Sweet Home Alabama\" si pu\u00f2 sentire all'interno di numerose produzioni cinematografiche, televisive e su internet \u00e8 spesso usata come base per meme riguardanti l'incesto, stereotipo che colpisce il Sud degli Stati Uniti e in particolare l'Alabama. In particolare si citano:\nAltri utilizzi.\nIl singolo \"All Summer Long\" di Kid Rock del 2008 contiene un campionamento del brano."}
{"id": "1311391", "revid": "486946", "url": "https://it.wikipedia.org/wiki?curid=1311391", "title": "Ipersensibilit\u00e0 chimica multipla", "text": ""}
{"id": "1311392", "revid": "963244", "url": "https://it.wikipedia.org/wiki?curid=1311392", "title": "Teophiel Verbist", "text": "Biografia.\nLa sua famiglia era di estrazione borghese. Fu educato dai gesuiti di Anversa e poi nel seminario minore di Malines: nel 1844 pass\u00f2 al seminario maggiore e il 18 settembre 1847 fu ordinato sacerdote dal cardinale Engelbert Sterckx.\nFu vicereggente del seminario di Malines del 1847 al 1852. dal 1853 fu cappellano della scuola militare di Bruxelles e direttore e confessore delle Suore di Nostra Signora di Namur del convento di Molenbeek.\nEntrato in contatto con l'Opera della santa Infanzia nel 1859, ne divenne zelatore e poi direttore del comitato centrale per il Belgio. La sua attivit\u00e0 nell'opera della santa Infanzia, che aveva come fine far conoscere l'opera dei missionari e raccogliere finanziamenti per le missioni, consent\u00ec a Verbist di maturare la sua vocazione missionaria. \nNel 1862 fond\u00f2 a Scheut, presso Anderlecht, una congregazione missionaria destinata all'evangelizzazione della Cina e dei paesi dell'estremo oriente.\nMor\u00ec in Mongolia nel 1868, all'et\u00e0 di 44 anni."}
{"id": "1311396", "revid": "124574921", "url": "https://it.wikipedia.org/wiki?curid=1311396", "title": "Corozal Town", "text": " \nCorozal Town \u00e8 una citt\u00e0 del Belize. \u00c8 la capitale del distretto di Corozal. Corozal Town si trova circa 84 miglia a nord di Belize City e a 9 miglia dal confine col Messico. La popolazione \u00e8 di circa 8.100 abitanti. La citt\u00e0 \u00e8 stata costruita in gran parte su rovine di una citt\u00e0 maya, il cui insediamento \u00e8 chiamato dagli archeologi \"Rovine di Santa Rita\" ma il nome maya era \"Chetumal\". La citt\u00e0 \u00e8 stata gravemente attaccata dall'uragano Janet nel 1955 e fu praticamente ricostruita da capo subito dopo."}
{"id": "1311409", "revid": "1516566", "url": "https://it.wikipedia.org/wiki?curid=1311409", "title": "Terra Nova (nave)", "text": "La Terra Nova (\"nuovo territorio\", in latino) \u00e8 stata una nave baleniera inglese utilizzata in diverse spedizioni nelle regioni polari. \nCostruzione.\nLa nave venne varata nel 1884 ed entra subito a far parte della di navi baleniere della citt\u00e0 di Dundee. Viene utilizzata per 10 anni nelle periodiche campagne di caccia alla balena nel mare del Labrador prima di essere impiegata in missioni esplorative.\nEsplorazione.\nLa \"Terra Nova\" viene inizialmente assegnata alla spedizione Jackson-Harmsworth del 1894-1897 con destinazione Artide. Nel 1903 \u00e8 inviata in Antartide insieme alla \"Morning\" per assistere la nave \"Discovery\" nel liberarsi dalla banchisa dove era rimasta imprigionata. La nave \"Discovery\" aveva trasportato in Antartide i membri della spedizione Discovery al comando di Robert Falcon Scott. \nUtilizzata per rotte mercantili dalla Bowring Brothers Ltd. viene acquista per la spedizione antartica britannica (\"British Antarctic Expedition\", in inglese), conosciuta anche come spedizione Terra Nova. Rinforzato lo scafo da prua a poppa con di legno di quercia per renderlo resistente alle pressioni esercitate dal pack, salpa da Cardiff il 15 giugno del 1910 al comando di neo-capitano Scott che la descrive come:\nAnche se i 24 studiosi a bordo fecero importanti osservazioni di biologia, geologia, glaciologia, meteorologia e geofisica lungo la terra Victoria e la barriera di Ross la spedizione \u00e8 ricordata per tragica fine di Scott e degli altri quattro compagni di spedizione nel viaggio di ritorno dal Polo Sud. \nDopo un inverno a capo Evans sull'isola di Ross, Scott, Henry Bowers, Edgar Evans, Lawrence Oates e Edward Wilson iniziano la loro \"corsa al Polo\" con Roald Amundsen. Partiti con motoslitte e pony della Mongolia gli ultimi 1\u00a0200 chilometri sono percorsi dai soli uomini. Arrivati al Polo Sud il 17 gennaio 1912 si accorgono che Amundsen li ha preceduti di quasi un mese. Ma il peggio deve ancora arrivare, tutti e cinque moriranno nel tentativo di raggiungere il campo base sulla costa.\nUltimi anni.\nDopo essere tornata dall'Antartide nel 1913 la \"Terra Nova\" \u00e8 acquistata dai vecchi proprietari e riprende al suo primo impiego di peschereccio al largo di Terranova sino al 13 settembre del 1943 quando affonda al largo della Groenlandia. L'equipaggio \u00e8 tratto in salvo da un guardacoste della United States Coast Guard.\nIl suo relitto \u00e8 stato ritrovato nel 2012"}
{"id": "1311410", "revid": "146644", "url": "https://it.wikipedia.org/wiki?curid=1311410", "title": "Terra Nova", "text": ""}
{"id": "1311416", "revid": "1305772", "url": "https://it.wikipedia.org/wiki?curid=1311416", "title": "Formaggio di montagna di Sesto", "text": "Il formaggio di montagna di Sesto in tedesco Sextner Almk\u00e4se, detto anche \"formaggio di malga\" \u00e8 un prodotto agroalimentare tradizionale fatto a Sesto in val Pusteria. \nDescrizione.\nIl rio Sesto \u00e8 tributario della Drava, a sua volta affluente del Danubio, nel bacino imbrifero del mar Nero. L'intero territorio comunale \u00e8 posto a pi\u00f9 di 1.200 metri sul livello del mare, l'indicazione \"di malga\" indica poi che tradizionalmente il latte destinato a tale formaggio proviene da alpeggi situati ad altezza ancora superiore.\nSi presenta come un formaggio da taglio con almeno il 50% di materie grasse (M.G.S.S.), le forme, di aspetto cilindrico, pesano circa 7 chilogrammi.\nIl disciplinare prevede che la cagliata, previo riscaldamento, venga pressata nelle forme per 5 ore, a cui segue un riposo di una notte senza pressatura, salatura e una maturazione per almeno 10 settimane ad una temperatura di 8-10\u00a0\u00b0C ed una umidit\u00e0 di 85%.\nDurante la maturazione si forma una sottilissima peluria sulla crosta di ife fungine che sono ripulite prima della commercializzazione.\nVengono utilizzati caldaie di rame e stampi di legno\nLa produzione viene effettuata dal caseificio sociale di Sesto che \u00e8 stato fondato nel 1926."}
{"id": "1311423", "revid": "119635577", "url": "https://it.wikipedia.org/wiki?curid=1311423", "title": "Reclutamento del personale dell'intelligence italiana", "text": "Il reclutamento del personale dell'intelligence italiana si riferisce alla disciplina della selezione del personale, da impiegare presso i servizi segreti italiani.\nEsso \u00e8 attualmente disciplinato dalla legge 3 agosto 2007, n. 124.\nLe modalit\u00e0 di selezione.\nLa selezione del personale avviene tramite concorso pubblico, secondo il principio sancito dall'art. 97 della Costituzione della Repubblica Italiana; la riforma del 2007 ha introdotto inoltre anche l'apertura a civili, che possono ora entrare a farne parte - ma solo limitatamente all'AISI - mentre all'AISE l'accesso \u00e8 riservato al solo personale facente gi\u00e0 parte delle forze armate italiane; in ogni caso per la componente civile possono partecipare anche coloro che non siano gi\u00e0 lavoratori presso una pubblica amministrazione italiana.\n\u00c8 per\u00f2 espressamente prevista anche \"assunzione diretta\" nei casi di \"alta e particolare specializzazione\" per \"attivit\u00e0 assolutamente necessarie all'operativit\u00e0\" specifica, viene anche affermato che questo tipo di assunzione si intende a tempo determinato, sono previste una serie di incompatibilit\u00e0 per particolari soggetti.\nRuolo del personale.\nLa legge demanda ad apposito regolamento la disciplina del reclutamento, e dell'ordinamento del personale, compreso il trattamento previdenziale.\nLa normativa prevede inoltre una sorta di \"spoils system\" per la \"quota di personale\" impiegato in stretta collaborazione con il \"direttore generale del DIS\" e con i \"direttori dei servizi\" (ossia AISE e AISI): la loro permanenza dipende dalla durata in carica dei rispettivi direttori."}
{"id": "1311424", "revid": "98077", "url": "https://it.wikipedia.org/wiki?curid=1311424", "title": "Sextner Almk\u00e4se", "text": ""}
{"id": "1311428", "revid": "149587", "url": "https://it.wikipedia.org/wiki?curid=1311428", "title": "Riola (Grizzana Morandi)", "text": ""}
{"id": "1311440", "revid": "6923", "url": "https://it.wikipedia.org/wiki?curid=1311440", "title": "Tang Wei", "text": "Biografia.\nComincia la carriera nel mondo dello spettacolo lavorando come modella, e partecipando alla selezione nazionale di Miss Universo. Laureata in regia alla The Central Academy of Drama di Pechino nel 2004, ha raggiunto la notoriet\u00e0 nel suo paese prendendo parte alla serie televisiva\" Police station swallows\" (regia di Zhang Jing) nel 2005, per cui l'anno successivo ha ricevuto - in coppia con la co-protagonista Tao Hong - il premio come migliore attrice all'Hundred Flowers Festival. Ancora per la televisione, ha vinto il CCTV (la tv nazionale cinese) Movie Channel's Lily Award come miglior interprete femminile.\nEsordisce nel cinema in una piccola parte nel 2007 con il film cinese \"The Case\" (Xiang Zi), nel quale per\u00f2 non viene accreditata. Nello stesso anno \u00e8 la protagonista femminile, diretta dal taiwanese Ang Lee, di \"Lussuria - Seduzione e tradimento\" (\"Se jie\"), suo esordio vero e proprio, contestato Leone d'Oro al miglior film alla 64\u00aa Mostra del cinema di Venezia. Tang per il ruolo \u00e8 stata scelta tra oltre 10.000 provinanti.\nVita privata.\nDa luglio 2014 \u00e8 sposata con il regista sudcoreano Kim Tae-yong. La coppia ha una figlia, Summer, nata il 28 agosto 2016.\nDoppiatrici italiane.\nNelle versioni in italiano delle opere in cui ha recitato, Tang Wei \u00e8 stata doppiata da:"}
{"id": "1311442", "revid": "10689356", "url": "https://it.wikipedia.org/wiki?curid=1311442", "title": "Professioni", "text": ""}
{"id": "1311444", "revid": "6923", "url": "https://it.wikipedia.org/wiki?curid=1311444", "title": "Tonneau", "text": "Tonneau pu\u00f2 essere:"}
{"id": "1311446", "revid": "287204", "url": "https://it.wikipedia.org/wiki?curid=1311446", "title": "Primeira Divis\u00e3o 1969-1970", "text": "L'edizione 1969-70 della Primeira Divis\u00e3o vide la vittoria finale dello Sporting.\nCapocannoniere del torneo fu Eus\u00e9bio (), con 20 reti."}
{"id": "1311452", "revid": "767487", "url": "https://it.wikipedia.org/wiki?curid=1311452", "title": "Primeira Divis\u00e3o 1970-1971", "text": "La Primeira Divis\u00e3o 1970-1971 \u00e8 stata la 33\u00aa edizione della massima serie del campionato portoghese di calcio e si \u00e8 conclusa con la vittoria del , al suo diciottesimo titolo.\nCapocannoniere del torneo \u00e8 stato Artur Jorge () con 23 reti."}
{"id": "1311456", "revid": "767487", "url": "https://it.wikipedia.org/wiki?curid=1311456", "title": "Primeira Divis\u00e3o 1971-1972", "text": "La Primeira Divis\u00e3o 1971-1972 \u00e8 stata la 34\u00aa edizione della massima serie del campionato portoghese di calcio e si \u00e8 conclusa con la vittoria del , al suo diciannovesimo titolo.\nCapocannoniere del torneo \u00e8 stato Artur Jorge () con 27 reti."}
{"id": "1311457", "revid": "287204", "url": "https://it.wikipedia.org/wiki?curid=1311457", "title": "Chiesa dei Santi Apostoli (Venezia)", "text": "La chiesa dei Santi Apostoli di Cristo, comunemente chiamata \"dei Santi Apostoli\", \u00e8 un edificio religioso della citt\u00e0 di Venezia situato nel sestiere di Cannaregio. Sorge sul campo omonimo, all'inizio della Strada Nova.\nStoria.\nLa leggenda, narrata dallo storico Flaminio Corner, racconta che venne eretta da san Magno, vescovo di Oderzo, che in estasi vide i dodici apostoli che gli ordinarono di costruire una chiesa a loro dedicata nel punto dove avesse trovato dodici gru.\nQuesta \u00e8 stata una zona di Venezia tra le prime a essere colonizzate e si ritiene che una chiesa esistesse gi\u00e0 nel IX secolo, ma l'unico dato certo \u00e8 che nel 1021 la chiesa sub\u00ec una totale ricostruzione.\nNel quattrocento l'architetto Mauro Codussi aggiunse alla struttura preesistente della chiesa un porticato sulla facciata laterale, la sacrestia, e la cappella della famiglia nobile Corner.\nNel 1575 la chiesa venne ricostruita quasi completamente: vennero riutilizzati i muri portanti e salvati parte degli affreschi trecenteschi e la cappella Corner. Incaricato dell'opera fu Alessandro Vittoria.\nQuando nel 1489 Caterina Corner, regina di Cipro, don\u00f2 i suoi possedimenti alla Repubblica di Venezia port\u00f2 con s\u00e9 la salma di sant'Ametisto, santo cipriota e la fece tumulare nella chiesa, tanto cara ai suoi antenati.\nLei stessa venne tumulata ai santi Apostoli, quando mor\u00ec il 10 luglio 1510, \"per doja di stomaco\". Nel 1575 per\u00f2, quando la chiesa venne riedificata, anche il suo corpo venne spostato nella chiesa di San Salvador, dove tuttora si trova, malgrado la sua volont\u00e0 fosse di riposare nella chiesa dei Santi Apostoli.\nDescrizione.\nL'interno \u00e8 costituito da una navata a doppio ordine di pilastri.\nSubito sulla destra l'altare con la pala \"Cristo fra gli Apostoli\" di Sebastiano Santi, 1828 circa, segue la quattrocentesca cappella Corner, con marmi e decorazioni molto pregiati ospitano le salme e i monumenti funebri, di Marco e Giorgio Corner, rispettivamente padre e fratello di Caterina Corner. Bellissimo l'altare con la \"Comunione di santa Lucia\" di Giambattista Tiepolo, circa del 1748.\nIl secondo altare del lato destro ospita la pala \"La nascita della Vergine\", del 1599, di Giovanni Contarini.\nL'altare maggiore con il tabernacolo a forma di tempietto circolare \u00e8 stato progettato da Francesco Lazzari. Ai lati del presbiterio si ergono le statue di \"San Pietro\" e di \"San Paolo\", realizzate da un ignoto secondo la maniera di Alessandro Vittoria. Sulle due pareti laterali l\"Ultima cena\" di Cesare da Conegliano (1583) e la \"Caduta della manna\", attribuita a Paolo Veronese e terminata dopo la morte dai suoi eredi.\nNelle due cappelle laterali si sono salvati, anche se in condizioni non ottimali, gli affreschi trecenteschi. Sulla parete a destra della cappella maggiore \u00e8 conservato il bassorilievo marmoreo di \"San Sebastiano\" di Tullio Lombardo.\nSul lato sinistro pale di Gaspare Diziani e di Domenico Maggiotto. Tra di esse il pulpito e il fonte battesimale.\nSul comparto centrale del soffitto le opere di Fabio Canal, \"Comunione degli Apostoli\" ed \"Esaltazione dell'eucaristia\", XVIII secolo.\nIl campanile \u00e8 del 1672 ma venne finito da Andrea Tirali nel XVIII secolo, che progett\u00f2 la cella campanaria e la cuspide."}
{"id": "1311461", "revid": "228587", "url": "https://it.wikipedia.org/wiki?curid=1311461", "title": "Primeira Divis\u00e3o 1972-1973", "text": "La stagione 1972-1973 \u00e8 stata la quarantacinquesima edizione della Primeira Divis\u00e3o, massimo livello del campionato portoghese di calcio.\nAvvenimenti.\nPer il secondo anno consecutivo fu il Benfica a confermarsi campione di Portogallo: la squadra, trascinata dai 40 gol del capocannoniere Eus\u00e9bio (premiato alla fine dell'anno con la Scarpa d'oro), riusc\u00ec presto a neutralizzare le avversarie rendendosi protagonista di una poderosa cavalcata che le frutt\u00f2 diversi record, tra cui il numero di punti ottenuti (58 su 60 disponibili, con solo due punti persi in occasione di due pareggi esterni) e lo scarto sulla seconda classificata (+18).\nIl campionato.\nLe prime battute del torneo videro un testa a testa tra lo Sporting Clube de Portugal e il Benfica (che frattanto si era fatto notare con alcune larghe vittorie interne, tra cui il 6-0 al Leix\u00f5es alla prima giornata e il 9-0 al Beira-Mar alla terza), che fino alla vigilia dello scontro diretto conducevano appaiate la classifica. Una vittoria per 4-1 nel big-match della quinta giornata lanci\u00f2 definitivamente il Benfica che, rimanendo a punteggio pieno, fece presto il vuoto sulle inseguitrici trovandosi a cinque punti dalla seconda dopo cinque gare e ad otto al termine del girone di andata.\nIl Benfica non accus\u00f2 battute d'arresto neanche dopo il giro di boa, in cui continu\u00f2 a rimanere a punteggio pieno fino alla ventiquattresima giornata quando fu fermato dal . Tale risultato fu comunque sufficiente al Benfica per assicurarsi il ventesimo titolo nazionale con sei giornate di anticipo: nelle restanti gare la squadra, pur priva di obiettivi da raggiungere, continu\u00f2 a confermare il ruolino di marcia stagionale perdendo solamente un punto alla penultima giornata, contro l'Atl\u00e9tico de Portugal ed ottenendo un distacco finale di diciotto punti sul Belenenses.\nL'ultima giornata si rivel\u00f2 decisiva per i verdetti in \"zona UEFA\", dato che proponeva lo scontro diretto tra Sporting Lisbona e Vit\u00f3ria Setubal: prevalendo per 2-0 questi ultimi si assicurarono l'accesso alla terza competizione continentale, assieme ad un Belenenses gi\u00e0 qualificato. I verdetti in zona retrocessione (il cui lotto fu allargato a tre squadre) furono invece decisi con due turni di anticipo, e videro scendere in Liga de Honra l'Uni\u00e3o de Coimbra, l'Atl\u00e9tico de Portugal e l'Uni\u00e3o de Tomar."}
{"id": "1311469", "revid": "767487", "url": "https://it.wikipedia.org/wiki?curid=1311469", "title": "Primeira Divis\u00e3o 1973-1974", "text": "La Primeira Divis\u00e3o 1973-1974 \u00e8 stata la 36\u00aa edizione della massima serie del campionato portoghese di calcio e si \u00e8 conclusa con la vittoria dello Sporting, al suo quattordicesimo titolo.\nCapocannoniere del torneo \u00e8 stato Yazalde (Sporting) con 46 reti."}
{"id": "1311472", "revid": "767487", "url": "https://it.wikipedia.org/wiki?curid=1311472", "title": "Tonneau (automobile)", "text": "Per tonneau si intende un particolare tipo di carrozzeria utilizzato a cavallo tra la fine dell'Ottocento e l'inizio del Novecento.\nSignificato.\nSi trattava di un tipo di carrozzeria aperta, come quasi tutte quelle utilizzate in quel periodo, la quale era dotata di due file di posti: l'accesso alla fila anteriore avveniva in modo classico, tramite le due portiere laterali anteriori, mentre l'accesso alla fila di sedili posteriore avveniva tramite una portiera montata posteriormente, in coda. Questa scelta non era dettata da un vezzo stilistico, ma da una scelta obbligata da motivazioni tecniche. Le primissime autovetture erano quasi tutte a passo corto e tutte quante a trazione posteriore, il che si traduceva con il fatto che nelle auto a due file di sedili, posteriormente non era possibile montare due porte laterali a causa dell'allora enorme ingombro degli organi di trasmissione sottostanti. Si scelse quindi di montare una sola portiera posteriore.\nIn seguito, il termine \"tonneau\" and\u00f2 a comprendere anche la vetture a sole due porte e ad una fila di sedili. \nNel corso del novecento, questo tipo di carrozzeria scomparve ed il termine cadde in disuso relativamente al mondo automobilistico, tuttavia in epoca contemporanea per \"tonneau\" s'intende il vano o l'alloggiamento stesso (con relativo rivestimento richiudibile mediante bottoni metallici o cerniere) della capote in tela delle vetture decappottabili. "}
{"id": "1311477", "revid": "767487", "url": "https://it.wikipedia.org/wiki?curid=1311477", "title": "Primeira Divis\u00e3o 1974-1975", "text": "La Primeira Divis\u00e3o 1974-1975 \u00e8 stata la 37\u00aa edizione della massima serie del campionato portoghese di calcio e si \u00e8 conclusa con la vittoria del , al suo ventunesimo titolo.\nCapocannoniere del torneo \u00e8 stato Yazalde (Sporting CP) con 30 reti."}
{"id": "1311482", "revid": "31092", "url": "https://it.wikipedia.org/wiki?curid=1311482", "title": "Reginardo di Lorena", "text": ""}
{"id": "1311488", "revid": "125280629", "url": "https://it.wikipedia.org/wiki?curid=1311488", "title": "Rabdomiolisi", "text": "La rabdomiolisi consiste nella rottura delle cellule del muscolo scheletrico e rilascio nel flusso sanguigno delle sostanze contenute nella muscolatura. Le cause della rabdomiolisi possono essere di due tipi: fisiche e non fisiche.\nDescrizione.\nNei soggetti geneticamente predisposti, la somministrazione di anestetici volatili pu\u00f2 determinare l'ipertermia maligna, che a sua volta causa rabdomiolisi.\nL'aumento della concentrazione ematica di un enzima muscolare (creatinchinasi) esprime un possibile danno muscolare spesso associato all'assunzione di statine (sostanze che abbassano i livelli di colesterolo nel sangue).\nTra le complicazioni: insufficienza renale e perdita della funzione muscolare."}
{"id": "1311497", "revid": "1573940", "url": "https://it.wikipedia.org/wiki?curid=1311497", "title": "Crotalus horridus", "text": "Crotalus horridus \u00e8 un serpente velenoso della famiglia Viperidae, diffuso nella parte orientale del Nord America, dall'Ontario (Canada) fino al Nebraska e al Texas (Stati Uniti).\nDescrizione.\n\u00c8 tipicamente color giallo-marrone, pi\u00f9 chiaro al di sotto, con strie nere. La fine della coda si scurisce sino a diventare tutta nera.\nVeleno.\nIl veleno del \"C. horridus\" \u00e8 ad azione principalmente emotossica, causando tumefazione, danno tissutale, e necrosi, ma gli scienziati hanno isolato esemplari che hanno una significativa componente neurotossica nel veleno, che colpisce il sistema nervoso e circolatorio. Come altre vipere, sono capaci di fare quello che \u00e8 chiamato un \u00abmorso asciutto\u00bb, col quale il veleno non \u00e8 iniettato; per\u00f2 ogni morso di serpente velenoso dovrebbe esser considerato serio, perch\u00e9 gli effetti del veleno possono non essere subito avvertiti. Nel 1993, l'erpetologo Mark O'Shea fu morso da un \"C. horridus\" e quasi mor\u00ec."}
{"id": "1311499", "revid": "2056951", "url": "https://it.wikipedia.org/wiki?curid=1311499", "title": "Zorro (disambigua)", "text": "Con il termine Zorro ci si pu\u00f2 riferire a:"}
{"id": "1311503", "revid": "785863", "url": "https://it.wikipedia.org/wiki?curid=1311503", "title": "Zorro (serie televisiva 1990)", "text": "Zorro \u00e8 una serie televisiva statunitense del 1990, ispirata al personaggio creato da Johnston McCulley. Il brano della sigla iniziale si intitola \"Zorro theme song\", scritto da Dennis Spiegel (testo) e Jay Asher (musica).\nTrama.\nLos Angeles, 1820. Il giovane Diego De La Vega, rampollo di una ricca famiglia, torna dalla Spagna in California all\"'hacienda\" del padre, Don Alejandro. Trover\u00e0 un paese vittima dell'Alcalde Luis Ramone, un uomo disonesto e avido che sfrutta il suo potere per scopi egoistici, assistito dal simpatico, imbranato ed onesto sergente Jaime Mendoza, amico di Don Diego De la Vega. Quest'ultimo per liberare il padre e Victoria dalla prigione dell'Alcalde, ma allo stesso tempo proteggerli da ritorsioni, decide di costruirsi una \"vita segreta\" assumendo le sembianze di un codardo, interessato solo all'arte e alla lettura e combattendo il malvagio Alcalde nei panni di Zorro, aiutato dal fido Felipe (muto ma non sordo), unico a sapere chi si celi dietro la maschera nera. Importante sar\u00e0 anche l'aiuto della sua innamorata, la bella e caparbia locandiera Victoria Escalante, e il suo fidato cavallo Tornado. Dopo aver imposto tasse smisurate solo per arricchirsi, aver accusato e imprigionato ingiustamente centinaia di uomini e dopo essersi inimicato Don Alejandro, il sergente Mendoza, i soldati, i rancheros, e i peones l'alcalde Ramone giunger\u00e0 alla sfida finale contro Zorro. Infatti dopo aver appreso che il padre di Victoria \u00e8 rinchiuso nella \"Fortezza del Diavolo\" (una dura colonia penale) l'Alcalde decide di cogliere l'occasione per recarsi l\u00ec con l'intenzione di rubare un lascito testamentario in favore dei De La Vega ma scoperto da Zorro tenta la fuga sui tetti della fortezza dove riesce a smascherare il bandito prima di cadere nel vuoto e morire.\nGiunto un nuovo alcalde in citt\u00e0, Don Ignacio De Soto, le cose non miglioreranno affatto. Compagno di Diego all'universit\u00e0 e proveniente da una famiglia assai modesta sembrerebbe l'uomo giusto per Los Angeles salvo poi rivelarsi in breve tempo aggressivo ed arrivista. Infatti anche se non corrotto e meno malvagio del suo predecessore, De Soto \u00e8 pur sempre un uomo non adatto alla carica ricoperta, sospettoso, interessato solamente alle sue ambizioni politiche e costringer\u00e0 Zorro a nuove missioni.\nInfine giunge a Los Angeles dalla Spagna un misterioso ispettore, Gilberto Resendo (che si riveler\u00e0 il gemello maggiore di Diego, istigato contro i De La Vega dalla madre adottiva che l'aveva rapito subito dopo il parto avvenuto in Spagna) con l'ordine di riscuotere un'ingente tassa di guerra e di catturare Zorro. Deciso ad essere obbedito ciecamente dalla popolazione si rivela un uomo cinico e crudele condannando a morte l'Alcalde (peraltro legandolo a due carri che avrebbero dovuto muoversi in direzioni opposte facendolo a pezzi) ma, dopo essersi imbattuto in Zorro intervenuto per salvare De Soto concede a quest' ultimo e a Mendoza la grazia per tre giorni durante cui catturare il temibile bandito, pena del fallimento la fucilazione. Successivamente Resendo, fingendo di portare Victoria a Monterey per farla interrogare dal giudice istruttore, riesce a catturare Tornado. Zorro allora nel tentativo di liberare il proprio cavallo dalla prigionia ingaggia un combattimento sul tetto della caserma con l'ispettore quando un proiettile lo colpisce al braccio destro. Zorro, anche se ferito, riesce a fuggire, Resendo invece cade dal tetto della guarnigione e perde i sensi. Nel pueblo sembra tornata la calma ma, misteriosamente, l'ispettore si risveglia grazie alle cure della madre e riprende possesso dell'ufficio dell'Alcalde controllando cos\u00ec la citt\u00e0 di Los Angeles. Gilberto condanna a morte l'Alcalde ed il sergente Mendoza concedendo loro di trascorrere le loro ultime ore di vita da uomini liberi per assaporare tutto ci\u00f2 che lasceranno per sempre. In seguito Resendo, dopo avere teso una trappola a Zorro, che resta sepolto sotto un mucchio di rocce, si reca all'hacienda De La Vega per impossessarsi di tutto e uccidere Diego e Alejandro. Diego per\u00f2, riuscito a salvarsi, ritorna all'hacienda e proprio quando Don Alejandro sta per essere ucciso interviene ingaggiando un duro duello con l'ispettore durante il quale Resendo scopre la ferita al braccio di Diego e capisce che \u00e8 Zorro. Alla fine Diego, pur impugnando la spada col braccio sinistro, disarma l'avversario sotto gli occhi increduli del padre. Subito dopo l'arrivo della madre adottiva, Resendo rivela la sua identit\u00e0 dicendo di essere fratello di Diego per via di una voglia che entrambi hanno sulla coscia destra. Gilberto, puntando una pistola contro Diego, prima di uccidere il fratello prova a rivelare a tutti il segreto di Zorro proferendo una frase che rester\u00e0 nella mente di Alejandro, che infatti sul finire dell'episodio chieder\u00e0 spiegazioni a Diego proprio su questa affermazione di Resendo (\"uccidendo Diego de la Vega avr\u00f2 ucciso anche..) che non riesce per\u00f2 a terminare la frase perch\u00e9 ucciso da un colpo di pistola alla schiena sparatogli dall'Alcalde, fuggito a piedi da Los Angeles e recatosi all'Hacienda De La Vega con l'intenzione di rubare un veloce cavallo e scappare. Questa morte dest\u00f2 grande tristezza nel cuore di Diego e di suo padre che in parte la colmarono adottando legalmente Felipe. Cos\u00ec facendo l'Alcalde salva se stesso e il sergente Mendoza da morte certa, rimanda i soldati dell'ispettore in Spagna riprendendo possesso della guarnigione. Torna quindi la calma a Los Angeles e Zorro \u00e8 di nuovo libero di continuare le sue eroiche missioni.\nProduzione.\nDuncan Regehr si trova a impersonare Zorro, ruolo che in televisione fu in passato di Guy Williams (la serie Disney del 1957), e sar\u00e0 poi di Christian Meier (\"La espada y la rosa\", telenovela del 2007).\nDon Alejandro, padre di Diego, \u00e8 impersonato nella prima stagione da Efrem Zimbalist Jr., sosituito da Henry Darrow a partire dalla seconda stagione. Darrow aveva gi\u00e0 preso parte ad altre due produzioni dedicate all'eroe mascherato, prestando la voce a Diego/Zorro nella serie animata \"Le nuove avventure di Zorro\" del 1981, ed interpretando lo stesso Diego/Zorro in \"Zorro and Son\", serie Disney del 1983. Inoltre, Darrow \u00e8 uno dei numerosi attori che svolsero un provino per il ruolo di Diego/Zorro nella serie del 1957, ruolo che fu poi assegnato a Guy Williams.\nEdizione italiana.\nIn Italia \u00e8 andato in onda dal 1991 su Rai Uno, prima all'interno della trasmissione per ragazzi \"Big!\" (uno dei primi programmi del fortunato contenitore) e poi \"Solletico\". Il doppiaggio \u00e8 stato realizzato dalla S.A.S. (Societ\u00e0 Attori Sincronizzatori), a cura di Albertina Baldini, Renato Cominetti (dialoghi) e Giancarlo Prete (direzione)."}
{"id": "1311504", "revid": "1862310", "url": "https://it.wikipedia.org/wiki?curid=1311504", "title": "Enclave ed exclave in Italia", "text": "L'Italia annovera diverse enclavi ed exclavi, sia come Stato sovrano sia, soprattutto, all'interno delle proprie divisioni amministrative.\nExclave ed enclave internazionali.\nL'Italia ha una sola exclave, il comune di Campione d'Italia in provincia di Como, completamente circondato dal territorio svizzero. Il comune \u00e8 fortemente legato all'economia svizzera, tanto da usarne la moneta ed essere legato ai sistemi postali e telefonici di quel paese.\nDal 1919 al 1947 il comune di Zara, circondato dal territorio della Jugoslavia, poteva considerarsi un'exclave, ma solo in senso lato perch\u00e9 si affaccia sul mare. Il comune, che aveva una superficie di , venne ceduto alla Jugoslavia al termine della seconda guerra mondiale.\nIl territorio italiano circonda anche la Repubblica di San Marino e la Citt\u00e0 del Vaticano, che sono Stati sovrani e con il Lesotho costituiscono le sole enclavi sovrane del mondo.\nExclave ed enclave interregionali.\nFino al 2009 la pi\u00f9 vistosa exclave regionale italiana, quella di Ca' Raffaello (provincia di Arezzo), era enclave nel territorio provinciale di Pesaro e Urbino. Quest'ultimo territorio confinava inoltre con l'exclave riminese di Pieve Corena, che non era tuttavia un'enclave perch\u00e9 limitata a nord dal territorio sammarinese.\nDal 15 agosto 2009, in seguito all'aggregazione di sette comuni marchigiani all'Emilia-Romagna, l'enclave di Ca' Raffaello \u00e8 scivolata entro la provincia di Rimini, continuando ovviamente a far parte del comune di Badia Tedalda in Toscana. Pieve Corena ha invece cessato di essere exclave regionale e provinciale, restando semplicemente un'isola amministrativa del comune di Verucchio. Le otto exclave regionali superstiti sono pertanto tutte enclave.\nLe tabelle che seguono evidenziano in \"corsivo\" le localit\u00e0 non capoluogo comunale.\nFrazioni e localit\u00e0 non raggiungibili dalla regione di appartenenza.\nOltre alle exclavi e alle enclavi propriamente dette vi sono alcuni casi di quasi-exclavi, ossia territori territorialmente contigui al resto della propria regione di appartenenza, ma accessibili via terra solo attraverso la regione confinante, ad esempio perch\u00e9 separati da un corso d'acqua privo di ponti dal resto della propria regione. Ad esempio, il fiume Tagliamento, nel suo corso inferiore, crea numerose piccole quasi-exclavi friulane in Veneto e viceversa, in quanto il confine regionale segue l'antico corso del fiume, che in molti posti differisce da quello attuale anche di alcune centinaia di metri. Stessa cosa succede al fiume Ticino nel tratto in cui scorre fra Piemonte e Lombardia. Alcune di esse sono:\nExclavi ed enclavi interprovinciali.\nOltre alle suddette exclavi regionali, che sono anche exclavi provinciali, esistono altre exclavi provinciali entro i confini della stessa regione o fra questa e un'altra (Poggiovalle di Fabro, in particolare, \u00e8 inclusa fra il comune di Citt\u00e0 della Pieve in Umbria e la provincia di Siena in Toscana).\nSpesso si tratta di comuni interamente separati dal resto della provincia: a volte circondati da una sola provincia (come Pannarano, exclave beneventana in territorio avellinese); a volte invece compresi fra pi\u00f9 province (come San Colombano al Lambro, exclave milanese inclusa fra i territori di Lodi e Pavia).\nCaso notevole \u00e8 il comune di Resuttano, che per la maggior parte del suo territorio \u00e8 circondato dalla provincia di Palermo, mentre la sola contrada Ciolino confina con il resto della provincia di appartenenza (Caltanissetta).\nIl comune di Sant'Arcangelo Trimonte era una enclave della provincia di Avellino, all'interno della provincia di Benevento, ma nel 1978 ha deciso di passare sotto quest'ultima.\nOltre alle exclavi e alle enclavi propriamente dette vi sono alcuni casi di quasi-exclavi, ossia territori appartenenti ad una provincia ma accessibili solo attraverso la provincia confinante, ad esempio perch\u00e9 separate da un fiume privo di ponti dal resto della propria provincia.\nExclavi ed enclavi intercomunali.\nNumerosissime sono le exclavi e le enclavi comunali italiane. Tre di queste ultime sono costituite da un intero comune completamente circondato da un altro. Curioso \u00e8 il caso del comune siciliano di San Giovanni Gemini, pi\u00f9 popoloso di quello di Cammarata che lo circonda. Il comune pi\u00f9 popoloso ad essere un'enclave \u00e8 Surbo, il cui territorio \u00e8 circondato da quello del comune di Lecce. Esiste anche un caso di enclave doppia: i paesi palermitani San Giuseppe Jato e San Cipirello, che confinano fra loro, sono entrambi circondati dal comune di Monreale. Sempre in Sicilia, il comune di Maletto (CT) costituisce un caso unico in Italia. Il suo territorio \u00e8 infatti interamente circondato da Bronte, ad esclusione di un unico punto in corrispondenza della sommit\u00e0 dell'Etna, grazie al quale confina con altri sette comuni etnei.\nEcco la tabella con i comuni completamente circondati da un altro:\nLe exclavi comunali possiedono svariate caratteristiche per dimensioni (in rapporto alla superficie totale del comune), numero e distanza dal capoluogo:"}
{"id": "1311508", "revid": "767487", "url": "https://it.wikipedia.org/wiki?curid=1311508", "title": "Sala rossa (film)", "text": "Sala rossa \u00e8 un film documentario del 2002 di Saverio Costanzo,\n\u00c8 stato presentato nella sezione DOC2002 al Torino Film Festival, ricevendo una menzione speciale \u00abper il coraggio e il rigore con cui l'autore entra in un luogo precluso all'ufficialit\u00e0, evitando lo sguardo morboso e dando respiro alle immagini\u00bb.\nMostra l'attivit\u00e0 quotidiana della \"sala rossa\", il Pronto Soccorso del Policlinico di Roma.\nIn precedenza si sono cimentati nel raccontare la vita di strutture ospedaliere l'americano Frederick Wiseman con \"Hospital\" (1970) e \"Near Death\" (1989), il francese Raymond Depardon con \"Urgences\" (1988) e Krzysztof Kie\u015blowski con \"Szpital\" (1988)."}
{"id": "1311514", "revid": "709565", "url": "https://it.wikipedia.org/wiki?curid=1311514", "title": "Game Head", "text": "Game Head \u00e8 un programma televisivo statunitense riguardo ai video games in onda dal 2005, il venerd\u00ec notte alle ore 01:00 (orario USA) su Spike TV, negli Stati Uniti d'America e in Canada, condotto dal giornalista Geoff Keighle.\nIl programma, giunto alla quarta stagione, \u00e8 conosciuto negli Stati Uniti per essere la trasmissione che per prima presenta le ultime novit\u00e0 in fatto di video games.\nNel 2006 lo show \u00e8 stato il primo al mondo a presentare il gioco \"\"."}
{"id": "1311521", "revid": "111739588", "url": "https://it.wikipedia.org/wiki?curid=1311521", "title": "Potere assorbente del terreno", "text": "Il potere assorbente del terreno \u00e8 la propriet\u00e0 che ha un suolo di trattenere l'acqua e gli elementi nutritivi indispensabili per la nutrizione delle piante e dei microrganismi.\nRitenzione dell'acqua.\nIl terreno trattiene l'acqua grazie al concorso di due differenti fenomeni, l'imbibizione e la capillarit\u00e0, il primo di natura fisico-chimica, il secondo di natura fisica. In entrambi i casi la capacit\u00e0 di ritenuta \u00e8 riconducibile a forze elettrostatiche che si instaurano fra le molecole d'acqua e la matrice solida del terreno. La pressione che occorre esercitare per sottrarre l'acqua trattenuta dalla matrice solida \u00e8 detta tensione matriciale e assume valori negativi.\nLa ritenuta per capillarit\u00e0 \u00e8 dovuta alla risultante delle forze che agiscono su ogni molecola d'acqua che occupa i pori del terreno. Escludendo la forza esercitata dalle piante con l'assorbimento radicale, queste forze sono riconducibili alle seguenti quattro:\nIn particolare, sulle molecole disposte a breve distanza dalle particelle solide del terreno, la risultante \u00e8 concorde alle forze di adesione, mentre sulle molecole relativamente distanti si esercita una risultante concorde alla forza gravitazionale. In altri termini, l'acqua \"lontana\" dalle particelle solide \u00e8 soggetta alla percolazione perch\u00e9 attratta dalla forza di gravit\u00e0, mentre quella \"vicina\" alle particelle solide \u00e8 soggetta ad essere trattenuta perch\u00e9 attratta dalle forze di adesione.\nConsiderando un sistema formato da due particelle solide disposte ad una distanza reciproca \"d\" e lo spazio fra loro compreso, l'acqua che occupa questo spazio \u00e8 soggetta a percolazione se la distanza \"d\" supera un determinato valore, mentre \u00e8 soggetta a ritenuta capillare se la stessa distanza \u00e8 inferiore. Per convenzione il valore di riferimento della distanza \"d\" \u00e8 di 8 \u03bcm: i pori con diametro inferiore a 8\u00a0\u00b5m (detti \"micropori\") trattengono l'acqua per capillarit\u00e0 vincendo la forza di gravit\u00e0, mentre quelli con diametro superiore (detti \"macropori\") non riescono a trattenere l'acqua perch\u00e9 soggetta alla forza di gravit\u00e0. In condizioni ottimali di umidit\u00e0 e aerazione i micropori sono occupati dall'acqua, i macropori dall'aria. L'eventuale presenza di acqua nei macropori \u00e8 di carattere temporaneo in quanto si tratta di acqua libera, destinata a muoversi lungo il profilo del terreno. Per convenzione si chiama \"acqua capillare\" quella trattenuta nei micropori e \"acqua gravitazionale\" quella soggetta a movimento attraverso i macropori. L'acqua capillare si dispone nei micropori formando menischi concavi in corrispondenza dell'interfaccia di separazione aria/acqua.\nLa ritenuta per imbibizione \u00e8 dovuta alla propriet\u00e0 delle particelle dotate di cariche elettriche superficiali di attirare l'acqua grazie alle forze elettrostatiche riconducibili al tipo \"ione-dipolo\". L'attrazione elettrostatica \u00e8 esercitata sia dagli ioni incorporati nel reticolo cristallino dei minerali, sia dai gruppi funzionali dissociati dei composti organici, sia dagli ioni adsorbiti sulla superficie dei colloidi.\nIn virt\u00f9 di queste forze, l'acqua tende a formare un velo il cui spessore dipende dall'intensit\u00e0 del campo elettrostatico generato dalle particelle solide. L'interazione fra acqua e particella solida \u00e8 di tipo superficiale e dipende pertanto dalla densit\u00e0 elettrica della particella. Come tutti i fenomeni d'interfaccia superficiale, l'intensit\u00e0 di questa interazione aumenta all'aumentare del rapporto superficie/volume e, quindi, decresce all'aumentare delle dimensioni delle particelle. In pratica, le forze di attrazione sono molto intense nel caso di particelle di dimensioni atomiche (ioni), relativamente intense nel caso di particelle di dimensioni colloidali (inferiore a 0,1\u00a0\u00b5m), molto deboli nel caso delle particelle di dimensioni macroscopiche (argilla di oltre 0,1\u00a0\u00b5m, limo, sabbia e scheletro). La differente intensit\u00e0 delle forze d'attrazione si traduce nello sviluppo di strati d'idratazione di diverso spessore: gli ioni sono circondati da uno spesso strato di molecole d'acqua che ne determina la dispersione in soluzione; le particelle di dimensioni colloidali generano campi abbastanza intensi da legare gli ioni scambiabili e, attraverso la loro idratazione, uno strato di molecole d'acqua abbastanza spesso. Lo spessore di questo strato non ne permette la dispersione, perci\u00f2 i colloidi del terreno flocculano restando allo stato di gel. Solo nel caso di elevate quantit\u00e0 di sodio adsorbito si avr\u00e0 un'idratazione tale da disperdere i colloidi. Le particelle pi\u00f9 grandi, infine, generano un campo elettrico di modesta intensit\u00e0 e la quantit\u00e0 d'acqua che possono legare \u00e8 modesta.\nSulla base di quanto detto, la capacit\u00e0 di un terreno di trattenere l'acqua dipende in sostanza da due fattori: \nAssorbimento degli elementi nutritivi.\nL'assorbimento degli elementi nutritivi \u00e8 una propriet\u00e0 indispensabile per garantire la nutrizione delle piante e della maggior parte dei microrganismi: gli elementi che compongono i minerali del terreno non sono utilizzabili in quanto, salvo casi particolari, gli organismi viventi non riescono ad estrarre gli ioni incorporati nei reticoli cristallini. Questi sono disponibili nel lungo termine attraverso i processi di disgregazione, alterazione, solubilizzazione che fanno parte della pedogenesi. Gli elementi nutritivi pi\u00f9 o meno direttamente assimilabili sono infatti dispersi nella soluzione circolante oppure sono in rapporto con la frazione solida attraverso fenomeni di superficie che interessano solo una quota minima dell'intera massa solida inerte.\nLa mobilit\u00e0 delle forme direttamente assimilabili degli elementi nutritivi \u00e8 un requisito essenziale affinch\u00e9 si possa svolgere la nutrizione minerale delle piante, tuttavia predispone queste forme alle perdite per dilavamento. Il terreno possiede pertanto una propriet\u00e0 di assorbimento che gli permette di trattenere gli elementi in forme stabili in equilibrio con quelle direttamente assimilabili, permettendo il ripristino degli elementi allontanati dalla soluzione circolante.\nL'assorbimento \u00e8 riconducibile a quattro differenti meccanismi, i quali hanno una diversa incidenza secondo gli elementi e secondo le condizioni ambientali.\nAssorbimento meccanico.\nL'assorbimento meccanico \u00e8 la propriet\u00e0 per cui le particelle contenenti gli elementi nutritivi sono trattenute dal terreno in virt\u00f9 della loro dimensione maggiore rispetto al diametro dei pori. In altri termini, la porosit\u00e0 del terreno si comporta come un filtro che lascia passare l'acqua e le sostanze in essa disciolte trattenendo le particelle troppo grandi.\nQuesto meccanismo interessa gli elementi incorporati nei granuli dei concimi e nella sostanza organica. Si tratta di un meccanismo di limitata importanza ai fini pratici perch\u00e9 questi elementi saranno rilasciati in tempi pi\u00f9 o meno brevi e saranno soggetti alla mobilit\u00e0 nella soluzione circolante o ad altri meccanismi di assorbimento.\nAssorbimento biologico.\nL'assorbimento biologico \u00e8 la propriet\u00e0 per cui gli elementi nutritivi sono trattenuti dal terreno attraverso la temporanea immobilizzazione nel ciclo del carbonio. Gli elementi allo stato minerale sono assimilati dagli organismi del terreno, principalmente le piante e i microrganismi, e incorporati nei composti organici per mezzo di legami con il carbonio oppure, come nel caso dei cationi metallici, in forma ionica associati ad acidi organici. Il processo di incorporamento vero e proprio nella sostanza organica \u00e8 detto \"organicazione\". Per estensione il concetto di organicazione si pu\u00f2 applicare anche agli elementi nutritivi presenti in forma ionica sotto forma di sali minerali nelle strutture cellulari e nei liquidi organici in generale (calcio, potassio, magnesio, ecc.): questi elementi saranno infatti restituiti in gran parte al terreno solo con la decomposizione della sostanza organica.\nIn generale gli elementi immobilizzati nella sostanza organica, sotto forma di biomassa vivente o morta e di humus, sono temporaneamente sottratti sia alle dinamiche di assorbimento da parte degli organismi viventi sia alle dinamiche chimico-fisiche nel terreno. Poich\u00e9 la sostanza organica del terreno \u00e8 praticamente immobile (salvo casi molto particolari in cui pu\u00f2 migrare lungo il profilo), l'organicazione permette di trattenere gli elementi nutritivi fino alla mineralizzazione.\nSi tratta del meccanismo di assorbimento pi\u00f9 importante per la ritenzione degli elementi dotati di grande mobilit\u00e0, quali l'azoto e lo zolfo. Per quanto riguarda l'azoto, la fonte naturale fondamentale \u00e8 rappresentata dall'azoto atmosferico (N2), convertito prima in forma organica e poi nelle forme assimilabili (ione ammonio e ione nitrato) attraverso l'azotofissazione. La fissazione biologica \u00e8 un processo che assume proporzioni di grande portata solo in tempi molto lunghi grazie all'accumulo e al riciclo attraverso la sovrapposizione del ciclo dell'azoto con il ciclo del carbonio; in assenza di questa stretta connessione gran parte dell'azoto fissato annualmente si perderebbe.\nL'assorbimento biologico \u00e8 anche la forma principale con cui il terreno trattiene gli elementi nutritivi nelle regioni tropicali: in queste regioni i suoli sono notoriamente poveri a causa dell'intensa mineralizzazione e del dilavamento attuato dalle piogge tropicali. Il motore del flusso di materia nell'ecosistema \u00e8 rappresentato dalla biomassa vivente, l'unica in grado di sottrarre stabilmente gli elementi nutritivi alle perdite e rilasciarli gradualmente attraverso la fase di mineralizzazione del ciclo del carbonio. Negli ambienti tropicali, la distruzione di una foresta in effetti lascia il terreno in condizioni temporanee di elevata fertilit\u00e0 chimica, ma le condizioni di fertilit\u00e0 sono di breve durata in quanto questi suoli vanno incontro ad un rapido impoverimento come fase iniziale della desertificazione.\nAssorbimento chimico.\nL'assorbimento chimico si ha quando una specie chimica passa da una forma solubile ad una insolubile, che precipita. Il fenomeno coinvolge i sali neutri dell'acido carbonico, dell'acido solforico e dell'acido fosforico combinati con metalli alcalino-terrosi (calcio e magnesio), terrosi (alluminio) e il ferro. Non sono interessati dall'assorbimento chimico i rispettivi sali acidi, i nitrati e tutti i sali dei metalli alcalini (potassio, sodio) e dell'ammoniaca.\nLa precipitazione \u00e8 causata dal concorso di due fattori:\n1. Instaurazione di equilibri di scambio doppio spostati verso la forma insolubile in quanto questa viene sottratta all'equilibrio. Ad esempio, il carbonato di sodio e il nitrato di calcio, entrambi solubili, sono in equilibrio di doppio scambio con il nitrato di sodio e il carbonato di calcio. Quest'ultimo, essendo insolubile, precipita e viene sottratto all'equilibrio determinando il completo spostamento dell'equilibrio verso destra:\nformula_1\n2. Instaurazione di equilibri multipli acido-base di acidi poliprotici spostati verso la forma totalmente dissociata del residuo acido che, combinata con determinati cationi, \u00e8 in genere insolubile (fatta eccezione per i sali ammoniacali e di quelli dei metalli alcalini). Ad esempio, l'acido fosforico in soluzione forma i seguenti equilibri multipli:\nformula_2\nIl bilanciamento di questi equilibri \u00e8 in funzione del pH: all'aumentare del suo valore gli equilibri si spostano verso le forme pi\u00f9 dissociate.\nL'assorbimento chimico riguarda in particolare il fosforo, soggetto a retrogradazione nei terreni a pH anomalo. Le piante assorbono questo elemento nutritivo sotto forma di ione fosfato biacido (H2PO4-); le condizioni migliori per l'assorbimento si verificano nei terreni neutri, dove gli equilibri multipli dell'acido fosforico sono spostati verso questo ione, neutralizzato dal calcio. In presenza di calcare attivo il valore del pH del terreno aumenta e gli equilibri si spostano verso ione fosfato neutro che precipita sotto forma di fosfato tricalcico:\nformula_3\nformula_4\nLa precipitazione del fosforo sotto forma di fosfato tricalcico si verifica nei terreni calcarei, con pH superiore a 8. Si tratta di un fenomeno negativo in quanto \u00e8 sostanzialmente irreversibile e determina una perdita di fosforo assimilabile. La solubilizzazione del fosfato tricalcico, infatti, procede molto lentamente e a questi valori di pH \u00e8 annullata dalla retrogradazione.\nUn'altra forma di assorbimento chimico \u00e8 la retrogradazione del fosforo nei terreni acidi. In questo caso i residui dell'acido fosforico sono adsorbiti dai colloidi elettropositivi (idrossidi ferro e alluminio) e precipitano sotto forma di fosfati di Fe e Al.\nAssorbimento per scambio ionico.\nL'adsorbimento sui colloidi \u00e8 il meccanismo di assorbimento pi\u00f9 importante insieme a quello biologico anche per gli importanti riflessi sulle altre propriet\u00e0 chimiche del terreno. Interessa in modo particolare i cationi e i residui dell'acido fosforico. Si distingue un adsorbimento cationico e un adsorbimento anionico, che seguono meccanismi differenti.\nColloidi del terreno.\nCome visto in precedenza, le particelle del terreno che hanno dimensioni inferiori a 1 \u03bc hanno propriet\u00e0 colloidali e si comportano come colloidi idrofili. Dal punto di vista chimico, i colloidi del terreno sono riconducibili a tre tipi: colloidi organici, minerali argillosi, idrossidi di ferro e alluminio.\n1. \"Colloidi organici\"\nI colloidi organici sono rappresentati dalle particelle di humus. L'humus \u00e8 un composto dotato di propriet\u00e0 anfotere perch\u00e9 provvisto di gruppi funzionali sia acidi sia basici. Fra i primi rientrano i gruppi carbossilici (-COOH) e i gruppi ossidrile dei fenoli (-OH); entrambi si comportano come acidi cedendo ioni idrogeno e assumendo quindi carica negativa:\n-COOH \u2192 -COO- + H+\n-OH \u2192 -O- + H+\nSono basici invece i gruppi amminici in quanto l'azoto pu\u00f2 comportarsi come base cedendo il suo doppietto elettronico e assumendo quindi carica positiva:\n-NR2 + H+ \u2192 -NHR2+\nAi valori ordinari del pH del terreno, nell'humus prevale la dissociazione delle funzioni acide, perci\u00f2 si comporta come colloide idrofilo elettronegativo.\n2. \"Minerali argillosi\"\nAnche i minerali argillosi hanno propriet\u00e0 anfotere derivate dalla possibilit\u00e0 di comportarsi sia come acidi deboli sia come basi deboli. Le cariche negative presenti sui minerali argillosi possono avere differenti origine:\nSiO3-OH \u2192 SiO3-O- + H+\nLe propriet\u00e0 basiche sono invece dovute all'ossigeno dei gruppi idrossido laterali, il quale pu\u00f2 comportarsi come base cedendo un doppietto elettronico:\n-OH + H+ \u2192 -OH2+\nQuesta propriet\u00e0 basica \u00e8 analoga a quella degli idrossidi di ferro e alluminio e si manifesta in particolare a pH minore di 7. Assume un peso rilevante nei suoli acidi nei minerali argillosi dotati di bassa capacit\u00e0 di scambio cationico, come ad esempio la caolinite, che hanno un comportamento simile a quello degli idrossidi di ferro e alluminio.\nAi valori ordinari del pH del terreno, nei minerali argillosi prevale la dissociazione acida, pertanto si comportano come colloidi idrofili elettronegativi.\n3. \"Idrossidi di ferro e alluminio\"\nContrariamente agli idrossidi dei metalli alcalini e alcalino-terrosi, l'idrossido ferrico, Fe(OH)3, e l'idrossido di alluminio, Al(OH)3, non si sciolgono in acqua dissociandosi come ioni idratati, bens\u00ec formano sospensioni colloidali di unit\u00e0 polimere in cui il metallo (il ferro o l'alluminio) lega sei ioni idrossido in coordinazione ottaedrica. L'unit\u00e0 strutturale \u00e8 l'ottaedro [M(OH)6], dove le sei cariche negative in eccesso sono neutralizzate con la condensazione con altri tre ottaedri.\nCome si \u00e8 visto per i minerali argillosi, anche gli idrossidi di ferro e alluminio possono comportarsi come composti anfoteri in virt\u00f9 della possibilit\u00e0 di cedere gli ioni idrogeno dei gruppi idrossido o di addizionarne ad un doppietto elettronico dell'ossigeno. Nel primo caso si formeranno cariche negative, nel secondo cariche positive.\nAi valori ordinari del pH del terreno prevale la funzione basica, perci\u00f2 gli idrossidi di ferro e alluminio si comportano come colloidi idrofili elettropositivi.\nScambio cationico.\nLe cariche dei colloidi elettronegativi sono neutralizzate, in condizioni ordinarie, da ioni di metalli del gruppo II (soprattutto calcio e magnesio) e del gruppo I (soprattutto potassio e sodio). Nell'insieme, calcio, magnesio, potassio e sodio sono detti basi di scambio. Oltre alle basi di scambio partecipano alla neutralizzazione lo ione ammonio (NH4+) e, in tracce, metalli pesanti quali il bario, lo stronzio, il rubidio, il cesio, ecc. Quando le basi non sono sufficienti a neutralizzare le cariche, condizione che si verifica nei terreni neutri e, con intensit\u00e0 crescente, nei terreni acidi, una parte pi\u00f9 o meno rilevante delle cariche dei colloidi \u00e8 neutralizzata dagli ioni idrogeno e dagli idrossidi di ferro e alluminio, che diventano prevalenti nei terreni marcatamente acidi.\nLa superficie sviluppata della matrice colloidale elettronegativa del terreno \u00e8 detta \"complesso di scambio\" e si comporta a tutti gli effetti come uno scambiatore ionico: i cationi sono legati a questa superficie in modo reversibile, in equilibrio con quelli disciolti nella soluzione circolante. Il fenomeno, di natura chimico-fisica, rientra in quello pi\u00f9 generale dell'adsorbimento.\nLa facilit\u00e0 con cui i cationi sono adsorbiti sul complesso di scambio \u00e8 correlata alla densit\u00e0 di carica e, quindi, in prima analisi, all'elettrovalenza. L'affinit\u00e0 per il complesso di scambio \u00e8 molto alta nei cationi trivalenti (Al3+ e Fe3+), diminuisce nei cationi bivalenti (Ca2+ e Mg2+) e ancora di pi\u00f9 in quelli monovalenti (NH4+, K+, Na+). A questa \"regola\" fa eccezione lo ione idrogeno, che \u00e8 il catione con la maggiore affinit\u00e0 per il complesso di scambio. In definitiva gli ioni idrogeno competono con tutti i cationi tendendo a sostituirli nel complesso di scambio quando sono presenti in elevata concentrazione (condizione di acidit\u00e0), cos\u00ec come il calcio si lega al complesso di scambio pi\u00f9 facilmente di quanto faccia il potassio.\nA parit\u00e0 di carica elettrica l'affinit\u00e0 per il complesso di scambio \u00e8 determinata dall'ingombro sterico e, tenendo presente che i cationi sono presenti in soluzione in forma idratata, il fattore determinante \u00e8 l'energia di idratazione: gli ioni di minori dimensioni hanno una carica elettrica pi\u00f9 alta, perci\u00f2 si idratano pi\u00f9 facilmente e avranno una minore affinit\u00e0 per lo scambiatore. Poich\u00e9 il raggio ionico aumenta con il numero atomico, ne consegue che nell'ambito dello stesso gruppo sono adsorbiti pi\u00f9 facilmente gli elementi con numero atomico pi\u00f9 alto: in pratica, il calcio si lega pi\u00f9 facilmente del magnesio e il potassio pi\u00f9 facilmente del sodio.\nAi suddetti fattori si aggiunge la concentrazione nella soluzione circolante: l'affinit\u00e0 di una specie ionica per il complesso di scambio aumenta all'aumentare della sua concentrazione nella soluzione: lo ione sodio ha una bassa affinit\u00e0 per gli scambiatori, tuttavia un'elevata concentrazione di sodio nella soluzione determina una maggiore competitivit\u00e0 nello scambio e la tendenza a sostituirsi ad altri cationi.\nQuesto comportamento \u00e8 alla base del potere adsorbente del terreno, rendendolo un'importante riserva di elementi nutritivi: quando si verifica un aumento di concentrazione di una base, ad esempio in seguito ad una concimazione, il complesso di scambio tende a trattenerlo rilasciando ioni idrogeno; viceversa, la riduzione del tenore in una base determina il rilascio dal complesso di scambio e l'adsorbimento di ioni idrogeno. In questo modo il complesso di scambio si comporta come un serbatoio di compensazione: trattiene gli elementi nutritivi impedendone il dilavamento e li rilascia gradualmente nella frazione solubile mettendoli a disposizione delle piante.\nLa ripartizione delle basi di scambio nel terreno \u00e8 la risultante di un complesso di equilibri in cui entrano in gioco l'affinit\u00e0 per il complesso di scambio, il pH del terreno e la composizione chimica della soluzione circolante.\nAdsorbimento anionico.\nL'adsorbimento degli anioni segue meccanismi differenti e pi\u00f9 complessi, in parte fisici perch\u00e9 di natura elettrostatica, in parte chimici perch\u00e9 determinati da vere e proprie reazioni che avvengono sulla superficie dei colloidi. La dinamica di questi fenomeni non \u00e8 ancora ben nota e non \u00e8 di facile quantificazione, in quanto fondata sul concorso di meccanismi diversi che possono avere sviluppi differenti. Questo fa in modo che alcuni elementi, presenti in forma anionica, siano trattenuti bene con l'adsorbimento (fosforo), mentre altri siano trattenuti solo in misura marginale e tale da poterli considerare estremamente mobili (azoto nitrico, zolfo, cloro).\nGli anioni di maggiore importanza presenti nel terreno sono i seguenti:\nI meccanismi di adsorbimento anionico sono riconducibili a tre tipi:\n1. \"Adsorbimento negativo\"\nIn realt\u00e0 non contribuisce al potere assorbente del terreno in quanto consiste nell'azione repulsiva che i colloidi elettronegativi esercitano sugli anioni. Da un punto di vista quantitativo l'adsorbimento negativo \u00e8 correlato positivamente alla concentrazione dell'anione nella soluzione circolante e al pH.\n2. \"Adsorbimento non specifico\"\n\u00c8 un processo fisico-chimico di superficie dovuto ad interazioni elettrostatiche. Si fonda sugli stessi meccanismi dell'adsorbimento cationico, pertanto interessa la frazione colloidale elettropositiva, rappresentata per lo pi\u00f9 dagli idrossidi di ferro e alluminio e dai minerali argillosi del tipo della caolinite, cio\u00e8 dotati di scarsa capacit\u00e0 di scambio cationico e ricchi di gruppi -OH in superficie.\nL'adsorbimento non specifico interessa tutti gli anioni, compresi quelli molto mobili come il cloruro e il nitrato, tuttavia gli ioni fosfato hanno una notevole affinit\u00e0, perci\u00f2 in presenza anche di basse concentrazioni di fosfati, l'adsorbimento del cloruro e del nitrato viene inibito.\n3. \"Adsorbimento chimico\"\n\u00c8 un processo chimico di superficie dovuto alla formazione di legami covalenti, che interessa le strutture ottaedriche dei minerali argillosi e degli idrossidi di ferro e alluminio e coinvolge per lo pi\u00f9 gli ioni fosfato. L'adsorbimento si svolge attraverso una reazione di scambio di superficie in cui gli ioni H2PO4- e HPO42- si sostituiscono ad uno o due gruppi idrossido. L'adsorbimento si pu\u00f2 svolgere in due modi:\nNegli idrossidi di ferro si verifica sempre l'adsorbimento bidentato, mentre negli idrossidi di alluminio si ipotizza che si svolga l'adsorbimento bidentato o quello monodentato in funzione del grado di adsorbimento.\nAdsorbimento del fosforo.\nQuello del fosforo \u00e8 l'aspetto pi\u00f9 importante dell'adsorbimento anionico. Gli altri anioni, infatti, non sono praticamente interessati dal potere assorbente se non attraverso l'assorbimento biologico, perci\u00f2 in forma minerale sono sostanzialmente mobili. Al contrario, come si \u00e8 visto, il fosforo \u00e8 trattenuto dal potere assorbente con vari meccanismi e nel complesso \u00e8 un elemento nutritivo poco mobile, se non addirittura soggetto a fenomeni di immobilizzazione irreversibile.\nLimitatamente all'adsorbimento anionico, il fosforo pu\u00f2 essere trattenuto mediante meccanismi differenti:\nIn merito a quest'ultimo meccanismo, si \u00e8 riscontrato che le particelle pi\u00f9 fini di calcare a basso grado di cristallizzazione hanno propriet\u00e0 di adsorbimento nei confronti dei fosfati: gli ioni calcio presenti in superficie sono in parte neutralizzati da ioni idrossido, pertanto possono formare complessi con gli ioni fosfato analoghi a quelli che si formano sugli idrossidi di ferro e alluminio.\nUn aspetto particolare \u00e8 il rapporto fra l'adsorbimento anionico del fosforo e la retrogradazione, che rende ancora pi\u00f9 complesso il chimismo del fosforo nel terreno. L'aggiunta di fosforo solubile avvia due tipi di interazioni di superficie con la frazione solida che si svolgono con differenti velocit\u00e0.\nQuelle del primo tipo si svolgono in generale nell'arco di poche ore e si identificano con l'adsorbimento non specifico e, soprattutto, con l'adsorbimento chimico. Per le loro caratteristiche intrinseche si tratta di processi reversibili, perci\u00f2 si pu\u00f2 parlare di scambio anionico vero e proprio.\nQuelle del secondo tipo si svolgono molto lentamente e si identificano con l'assorbimento chimico (retrogradazione) in quanto portano alla formazione di complessi insolubili. In condizioni di pH anomalo i complessi formati con l'adsorbimento chimico sono instabili e nel tempo portano alla separazione di fosfati insolubili di ferro e alluminio in ambiente acido e di calcio in ambiente basico. In condizioni prossime alla neutralit\u00e0 (fra pH 5,5 e pH 7,5) i fosfati adsorbiti sono pi\u00f9 stabili e resistono alla retrogradazione. La retrogradazione \u00e8 rallentata anche nel caso di adsorbimento sui colloidi organici. Infine, nel microambiente circostante le radici assorbenti (rizosfera), entrano in gioco dinamiche chimiche pi\u00f9 complesse e ancora poco note che interferiscono nel chimismo generale del fosforo nel terreno.\nQuesti aspetti sono di fondamentale importanza nell'impostazione di una corretta tecnica di concimazione fosfatica, in quanto condizioni di pH anomalo portano di fatto a perdite di fosforo per insolubilizzazione, che possono essere contenute solo ricorrendo ad accorgimenti particolari (impiego di concimi ad alto titolo in fosfato monocalcico, ricorso alla concimazione localizzata, somministrazioni dilazionate nel tempo con dosaggi contenuti)."}
{"id": "1311523", "revid": "124679383", "url": "https://it.wikipedia.org/wiki?curid=1311523", "title": "Reginfredo", "text": "Fu vescovo di Bergamo a cavallo dell'anno 1000.\nBiografia.\nDi lui non si hanno notizie anagrafiche certe, se non la data della morte avvenuta il 28 dicembre 1012. Succedette nell'episcopato bergomense ad Azzone dopo il 996, anno della morte di quest'ultimo. Il primo documento che lo cita risale al 997, ed \u00e8 una permuta redatta dal Reginfredo stesso nel castello di Chiuduno. Era stato eletto al soglio vescovile l'anno precedente.\nL'imperatore Ottone III, a cui era politicamente vicino, ne facilit\u00f2 o forse ne impose l'assunzione alla carica vescovile.\nLemine.\nAlla fine del X secolo alla morte di Attone di Guiberto, conte di Lecco, con un dubbio lascito testamentario, con ogni probabilit\u00e0 falsificato dalla Curia bergamasca, pass\u00f2 al suo episcopato la corte di Lemine, gi\u00e0 corte longobarda, estendendone il potere oltre la sponda sinistra del fiume Brembo.\nReginfredo fu uno dei vescovi che agli inizi dell'anno 1000 ampli\u00f2 maggiormente la giurisdizione del proprio vescovato acquisendo cos\u00ec un grande potere politico personale.\nDopo la morte di Ottone III i suoi rapporti con il successore Enrico II furono altalenanti, inizialmente cattivi per l'appoggio dato ad Arduino d'Ivrea e successivamente migliorati dopo che la posizione di Arduino si era indebolita.\nDopo la sua morte, 1012, gli succedette Alcherio che resse la diocesi di Bergamo dal 1013 al 1022."}
{"id": "1311525", "revid": "99917793", "url": "https://it.wikipedia.org/wiki?curid=1311525", "title": "Elegant Gothic Aristocrat", "text": "La moda Elegant Gothic Aristocrat (moda gotica aristocratica) \u00e8 stata creata nel 1999 dallo stilista e musicista giapponese Mana per il suo marchio Moi-m\u00eame-Moiti\u00e9, fondendo la moda aristocratica e moda gotica. Fulcri della diffusione di questo stile sono il quartiere di Tokyo Shinjuku e la citt\u00e0 di Nagoya, in Giappone.\nMana defin\u00ec questa moda \"Elegant Gothic Aristocrat\" (EGA), dicitura che poi la stampa e il grande pubblico, soprattutto in Europa, semplificarono come \"Gothic Aristocrat\" .\nQuesto per indicare anche l'intero stile; infatti, il suffisso \"elegant\" pu\u00f2 essere utilizzato solo per indicare i capi \"originali\", quelli della casa di moda Moi-m\u00eame-Moiti\u00e9, la prima a utilizzare la parola \"gothic\" per indicare la moda aristocratica.\nLo stile del \"Gothic Aristocrat\" si basa sul concetto di androginia. Di solito si limita all'uso di colori come il nero, il bianco e toni scuri in generale (soprattutto del blu e viola, preferiti da Mana), fondando l'immagine sull'eleganza, sulla semplicit\u00e0 e sulla linearit\u00e0; in contrasto con lo stile \"Gothic Lolita\", infatti, gli abiti e, soprattutto, le lunghe gonne e i pantaloni EGA risultano composti, severi ed essenziali. I tipici piercing e tatuaggi goth non sono di solito compatibili con questo tipo di abbigliamento, anche se, in genere, sia uomini sia donne portano un trucco scuro, pesante e marcato, in abbinamento con questi abiti.\nSono di uso comune degli accessori che ricordano uno stile aristocratico e in parte vittoriano, come cilindri e bombette, bastoni da passeggio eleganti, ombrelli particolari, cravatte. Gli abiti hanno un taglio classico. I cappotti, spesso lunghi fino ai piedi, hanno una forma lineare, ordinata, le gonne sono lunghe e larghe, spesso a pieghe, ma risultano compatte e sobrie. Nell'abbigliamento femminile sono talvolta comuni veri corsetti."}
{"id": "1311526", "revid": "1305772", "url": "https://it.wikipedia.org/wiki?curid=1311526", "title": "Donald Keene", "text": "Biografia.\nKeene si \u00e8 laureato presso la Columbia University nel 1942. Studi\u00f2 poi Lingua giapponese alla scuola di lingua giapponese della Marina statunitense in California, e collabor\u00f2 come ufficiale dell'intelligence nella regione del Pacifico durante la Seconda guerra mondiale. Dopo il suo congedo dalla Marina torn\u00f2 alla Columbia dove consegu\u00ec un master nel 1947.\nDopo aver studiato per un anno alla Harvard University si trasfer\u00ec alla Universit\u00e0 di Cambridge conseguendovi un secondo master pi\u00f9 il dottorato, e svolse il ruolo di lettore dal 1949 al 1955. Nel frattempo studi\u00f2 anche alla Universit\u00e0 di Kyoto.\nFu professore di letteratura giapponese alla Columbia, per pi\u00f9 di 50 anni.\nNel 1978 consegue un dottorato di secondo livello a Cambridge.\nPubblic\u00f2 circa 25 libri in inglese su temi riguardanti il Giappone, includendo sia studi di letteratura e cultura giapponese sia traduzioni di opere della letteratura giapponese classica e moderna, oltre ad una \"Storia della letteratura giapponese\" in quattro volumi. Keene scrisse inoltre circa 30 libri in giapponese (alcuni di questi tradotti dall'inglese).\nKeene era presidente della \"Donald Keene Foundation for Japanese Culture\".\nLauree ad honorem.\nKeene ha ottenuto otto lauree ad honorem da:\nPremi e riconoscimenti.\nKeene ha inoltre ricevuto vari premi e riconoscimenti, tra cui:"}
{"id": "1311529", "revid": "767487", "url": "https://it.wikipedia.org/wiki?curid=1311529", "title": "Uomo d'acciaio", "text": "Uomo d'acciaio (\"Pumping Iron\") \u00e8 un film documentario del 1977 diretto da Robert Fiore e George Butler.\nIl film, presentato fuori concorso al 30\u00ba Festival di Cannes, documenta la preparazione di alcuni tra i pi\u00f9 grandi culturisti di tutti i tempi alla finale di Mister Olympia 1975, la pi\u00f9 importante competizione mondiale nel settore.\nTrama.\nIn questo documentario si racconta la storia dei 100 giorni di preparazione e allenamento dei membri dell'IFBB e la corsa al titolo di Mr Olympia, dalla palestra Gold's Gym di Venice Beach in California fino alla competizione a Pretoria, in Sudafrica.\nSono presenti campioni come Arnold Schwarzenegger, brillante protagonista e detentore del titolo, prossimo al ritiro e gi\u00e0 ammiccante al mondo del cinema, e gli altri concorrenti del Mr Olympia di quell'anno, fra i quali l'amico di Arnold Franco Columbu, Lou Ferrigno, Mike Katz, Ed Corney e Serge Nubret.\nProduzione.\nIl film venne pensato inizialmente come uno sguardo al mondo del bodybuilding dal punto di vista di un nuovo arrivato allo sport; a tal fine, la produzione aveva assunto l'attore Bud Cort, particolarmente magro, con l'intenzione di seguire il suo sviluppo e i suoi progressi nel tempo. Cort si ferm\u00f2 alla Gold's Gym per un breve periodo, prendendo lezioni da Schwarzenegger, ma alla fine ritenne di essere la persona sbagliata per quel progetto; lui e i produttori si separarono amichevolmente, e la troupe inizi\u00f2 a concentrarsi pi\u00f9 intensamente sui culturisti stabilitisi alla Gold's e sui loro allenamenti.\nAl fine di compensare la perdita dell'arco narrativo di Cort, Butler decise di capitalizzare le personalit\u00e0 contrastanti di Schwarzenegger e Ferrigno e il cast del film come la storia di un uomo eroico ma \"sinistro\" (Ferrigno) contro uno carismatico, potente e \"cattivo\" (Schwarzenegger).\nDopo Mr. Olympia, la produzione fin\u00ec i soldi e rimase in sviluppo per quasi due anni. Nel tentativo di raccogliere fondi, Butler organizz\u00f2 una mostra al Whitney Museum of American Art di New York: i bodybuilders sarebbero diventati delle sculture viventi, in posa su piattaforme rotanti, mentre i critici d'arte analizzavano l'estetica del fisico dei partecipanti, confrontati con la scultura greca. Per aumentare l'interesse mediatico, Butler invit\u00f2 Candice Bergen come commentatore d'eccezione; Schwarzenegger accett\u00f2 fra l'altro di apparire come modello assieme ai suoi colleghi, avendo ricevuto modesta attenzione per il Golden Globe vinto nel film \"Un autentico campione\". L'evento si rivel\u00f2 un grande successo generando pi\u00f9 soldi di quanto Butler avesse previsto, il che gli permise di completare la produzione del film.\nDistribuzione.\nAl momento della sua uscita, \"Pumping Iron\" divenne subito un successo commerciale e di critica. La popolarit\u00e0 di Arnold crebbe molto di pi\u00f9 rispetto a prima, grazie anche al fenomeno mediatico; Ferrigno venne lanciato poco tempo dopo nella serie TV \"L'Incredibile Hulk\", ruolo che avrebbe continuato a interpretare nel tempo. Sebbene il bodybuilding fosse stato, prima dell'uscita, una subcultura considerata da molti come alla pari con il \"freak show\" del XX secolo, il film mostr\u00f2 l'idea al mondo sotto un altro aspetto, al punto che l'interesse nella disciplina inizi\u00f2 a diffondersi nella tradizionale cultura americana e la fece diventare una vera attivit\u00e0 sportiva, seguita da milioni di persone. Negli anni successivi l'uscita del film, centinaia di palestre commerciali e centri di fitness cominciarono a comparire negli Stati Uniti in quanto le domande di iscrizione erano incrementate enormemente.\nIl film venne distribuito negli Stati Uniti da Cinema 5 e usc\u00ec in CED, VHS, e poi ripubblicato in DVD nel 2003 per il 25\u00ba anniversario del debutto teatrale. Il film ha ispirato tre sequel: \"Pumping Iron II: The Women\" nel 1985, altro documentario incentrato sul mondo del bodybuilding femminile e \"Raw Iron\", di David e Scott McVeigh, nel 2002, documentario sul \"making of\" di Pumping Iron e su come ha influenzato le vite di coloro che vi sono apparsi; l'ultimo \u00e8 stato il lavoro di Vlad Yudin, \"Generation Iron\", di cui \u00e8 stato produttore esecutivo anche il produttore di \"Pumping Iron\" Jerome Gary.\nCritica.\nLa pellicola ha ricevuto recensioni nettamente positive, come riportato dal sito Rotten Tomatoes dove sono contate 22 su 23 le recensioni positive contate per un 96% totale. Il sito ha riassunto il consenso della critica dicendo che \"\"oltre ad offrire un primo sguardo illuminante nel mondo della futura star e politico Arnold Schwarzenegger, Pumping Iron fornisce una visione arguta e perspicace del bodybuilding competitivo\".\""}
{"id": "1311532", "revid": "339392", "url": "https://it.wikipedia.org/wiki?curid=1311532", "title": "La leggenda dei Guerrieri Scarlatti", "text": ""}
{"id": "1311533", "revid": "339392", "url": "https://it.wikipedia.org/wiki?curid=1311533", "title": "La leggenda del ragazzo del sole", "text": ""}
{"id": "1311542", "revid": "122369613", "url": "https://it.wikipedia.org/wiki?curid=1311542", "title": "Audibert &amp; Lavirotte", "text": "La Audibert &amp; Lavirotte fu una Casa automobilistica francese attiva tra il 1896 ed il 1901.\nStoria.\nNel 1892, Emile Lavirotte, giovane neo-ingegnere di Lione, costru\u00ec il suo primo motore e due anni dopo, con l'aiuto dell'amico e compagno di studi Maurice Audibert, realizz\u00f2 la prima automobile, per alcuni aspetti molto simile alle contemporanee Benz.Nel 1895 i due ottennero la concessione per la vendita degli omnibus a vapore della Scotte e, ben presto, la concessione di vendita si trasform\u00f2 in licenza di fabbricazione.Con l'intenzione di partecipare al \"4\u00ba Salone di Parigi\" del 12 dicembre 1896, fondarono la \"Soci\u00e9t\u00e9 des Voitures Audibert et Lavirotte\", presentando all'esposizione, oltre agli omnibus, anche la \"voiturette vis-\u00e0-vis\" di loro ideazione.La produzione automobilistica di questo marchio, nonostante la sua breve storia si rivel\u00f2 alquanto ampia e non priva di un certo successo. La gamma spazi\u00f2 dai tricicli agli omnibus, passando subito per le vetturette ed anche per i veicoli commerciali.Anche nel caso della produzione ufficiale, le vetture tradivano una certa parentela con le Benz, ma non ricevettero mai lamentele al riguardo.Alla fine del 1901, la Casa entr\u00f2 in uno stato di profonda crisi economica dovuta alla mancanza di risorse ed al rifiuto dei finanziatori di fornirne.Nel novembre dello stesso anno, quindi, la Casa dichiar\u00f2 il fallimento e gli impianti furono rilevati dalla Berliet."}
{"id": "1311546", "revid": "31886", "url": "https://it.wikipedia.org/wiki?curid=1311546", "title": "AEIOU", "text": "AEIOU, o A.E.I.O.U., era un acronimo utilizzato dai sovrani della Casa d'Asburgo. L'imperatore Federico III, che aveva un'inclinazione per le formulazioni legate al \"mito\", faceva contrassegnare abitualmente edifici ed oggetti con questa sigla. All'epoca l'imperatore non ne esplicit\u00f2 il relativo significato, bench\u00e9 poco prima della morte avesse affermato che significasse \"Alles Erdreich Ist \u00d6sterreich Untertan\", ovvero \"L'intero mondo \u00e8 soggetto all'Austria\". Tuttavia questa interpretazione \u00e8 discutibile e ne sono state avanzate diverse altre verosimili, quasi tutte sulla falsariga dello slogan politico:\nTutte queste versioni non si riferiscono all'Austria odierna, ma al grande Impero degli Asburgo, il quale nel momento di sua espansione massima (XVI secolo) fu definito dal suo stesso sovrano Carlo V \u00abil regno su cui non tramonta mai il sole\u00bb. Nel 1951 Eugen Rosenstock-Huessy propose l'interpretazione:\nAltri significati.\nAEIOU pu\u00f2 anche rappresentare l'anagramma (IAOUE) della traslitterazione in latino o tedesco del Tetragramma biblico \u05d9\u05d4\u05d5\u05d4, l'innominabile appellativo di Dio, in allusione al diritto divino degli Asburgo sui territori della casata, del Sacro Romano Impero e forse dell'intero mondo.\n\u00c8 importante ricordarsi della predilezione degli Asburgo per la simbologia e gli slogan. Ad esempio sempre lo stesso Federico III cre\u00f2 il logo di una mano recante una spada sopra un libro aperto, con l'iscrizione \"\"Quello regola, questa difende\" o parecchi altri. Suo figlio Massimiliano I d'Asburgo, uno dei principali artefici della creazione del mito degli Asburgo, predilesse il motto \"Prendi le misure e guarda all'obiettivo\"\".\nUn ulteriore significato della serie delle vocali venne suggerita in occasione dell'ultimo Congresso Eucaristico celebrato nell'Austria Imperiale, ed anagrammato in questo modo: \"Adoretur Eucharistia In Orbe Universo\"; ci\u00f2 a significare lo stretto legame e la proverbiale devozione della Casa d'Austria verso il Santissimo Sacramento dell'Eucaristia. Si rammenti come l'Imperatore e Re partecipava alla Processione del Corpus Domini in forma solenne e a piedi dietro il baldacchino, quasi fosse l'atto pi\u00f9 solenne dell'anno.\nC'\u00e8 anche la versione tedesca di AEIOU: \"Alles Erdlich Ist \u00d6sterreich Untertan\" (tutto ci\u00f2 che \u00e8 di questa terra \u00e8 sottomesso all'Austria). Altre fonti riportano una citazione leggermente diversa, \"Alles Erdreich Ist \u00d6sterreich Untertan,\" ossia \"Tutto il regno della Terra \u00e8 sottomesso all'Austria \".\"\nDa citare anche il canone inverso, UOIEA in latino: \"Undique Orbis Imperium Est Austriae\".\nE ancora, la versione \"antitedesca\" che, da diverse fonti, risulta in voga nell'Ottocento: \"Austria Erit Imperio Orbata Undique\", ovvero \"Da ogni parte l'Austria sar\u00e0 privata del suo impero\"."}
{"id": "1311547", "revid": "1603714", "url": "https://it.wikipedia.org/wiki?curid=1311547", "title": "Chiesa di San Canciano", "text": "La chiesa di San Canciano o San Canziano (in veneziano, \"San Cansian\") \u00e8 un edificio sacro di Venezia, ubicato nel sestiere di Cannaregio e affacciato sul piccolo campo omonimo.\nEssa \u00e8 dedicata ai martiri e fratelli di Aquileia Canzio, Canziano e Canzianilla, e al loro precettore Proto uccisi nel 304 presso l'attuale San Canzian d'Isonzo. La chiesa \u00e8 legata anche al culto di San Massimo di Cittanova di cui conserva le spoglie.\nStoria.\nLa leggenda racconta che la chiesa sia opera dei primi profughi di Aquileia fuggiti qui a causa delle invasioni barbariche. La tradizione non documentata pone la fondazione all'864, certamente venne distrutta da un incendio nel 1105, e subito ricostruita per essere rinnovata completamente nel 1330. Venne consacrata il 20 maggio 1351 dal vescovo di Jesolo Marco Bianco.\nDal 1200 al 1451 fu soggetta alla giurisdizione del Patriarca di Grado.\nUn'altra ristrutturazione fu ordinata nel XVI secolo, creando l\u2019attuale struttura interna. All'inizio del XVIII secolo fu compiuta la facciata su disegno di Antonio Gaspari grazie al lascito di 2000 ducati da parte del parrocchiano Michele Tommasi, a cui \u00e8 dedicato il busto sopra la porta d'ingresso. Dopo la met\u00e0 dello stesso secolo Giorgio Massari fin\u00ec la ristrutturazione dell'interno modificandone radicalmente il sistema di illuminazione naturale con l'innalzamento della navata e del tiburio sulla cappella maggiore in modo di potervi aprire numerose finestre.\nLa chiesa \u00e8 situata fra la parrocchia dei Santi Apostoli e quella di Santi Giovanni e Paolo ed era un importante punto di arrivo per le gondole provenienti da Murano. In seguito, a causa di vari lavori di riqualificazione delle strade tra i quali anche la nascita della Strada Nova, essa si ritrov\u00f2 esiliata in un'area di scarso passaggio.\nDescrizione.\nL\u2019interno riprende lo schema basilicale a tre navate scandite da sei leggere colonne corinzie. Il presbiterio \u00e8 affiancato da due cappelle minori e altri quattro altari sono distribuiti lungo le pareti laterali. \nSopra la struttura di base della ricostruzione del cinquecentesca, dall'aspetto toscaneggiante e ancora integra, si innalzano gli interventi settecenteschi (1760-1763) del Massari; rispettosi della struttura preesistente e volti soprattutto a rigenerare l'illuminazione naturale della chiesa. Questi sopraelev\u00f2 la navata centrale, quel tanto che permetteva la facciata del Gaspari, e la copr\u00ec con una volta ribassata suddivisa a crociere per ospitare otto finestre laterali in corrispondenza delle arcate esistenti. Inoltre il Massari innalz\u00f2 un tiburio finestrato sopra la cappella maggiore ed apr\u00ec l'oculo, leggermente ovato, sopra l'arco trionfale. Con il tamponamento dell'oculo in facciata ottenne un orientamento della luce prevalentemente proveniente dal presbiterio e dall'alto. I due pulpiti, ai lati del presbiterio, furono pi\u00f9 tardi opera dell'allievo e assistente del Massari, Bernardino Maccaruzzi. Sempre allo stesso dobbiamo la fastigiatura sopra la struttura seicentesca dell'altar maggiore.\nSopra il portale d\u2019ingresso, dentro l\u2019ampia cantoria disegnata da Giorgio Massari, si trova un organo settecentesco. Le portelle con le figure di \"San Canciano\" e \"San Massimo\" sono opera di Giovanni Contarini.\nSul primo ed il secondo altare al lato destro sono le tele della \"Madonna del Carmine\" e della \"Madonna Addolorata con il Sacro Cuore di Ges\u00f9\" di Bartolomeo Litterini.\nSui due altari alla parete sinistra sono le tele dell\"Immacolata\" del Litterini e dell\"Assunta\" di Giuseppe Angeli.\nNel presbiterio la pala dell\u2019altare maggiore, \"Santi Canziano e Massimo con il Padre Eterno in Gloria,\" \u00e8 opera considerata improbabilmente di Zoppo dal Vaso, le due tele sui lati, \"La Probatica Piscina\" e \"La Moltiplicazione dei pani e dei pesci,\" sono di Domenico Zanchi mentre la tela sul soffitto, spostata dopo la ricostruzione sopra il luminoso tiburio, la \"Glorificazione di San Massimo\", \u00e8 opera di Giovanni Segala.\nLa cappella di destra, gi\u00e0 della famiglia Widmann, contiene le spoglie di San Massimo dentro un elaborato altare barocco con sculture di Clemente Molli. Appena fuori dalla cappella, sulla parete destra della chiesa, \u00e8 collocata una \"Piet\u00e0,\" tela moderna di Ernani Costantini (1951).\nLa cappella di sinistra, gi\u00e0 della famiglia Rinaldi, presenta sull\u2019altare della pala di \"San Filippo genuflesso ai piedi della Vergine Santissima,\" opera di Nicolas R\u00e9gnier, e sulle pareti laterali i due busti seicenteschi raffiguranti Antonio e Sebastiano Rinaldi.\nAccanto alla cappella, sopra il portale d\u2019ingresso alla sagrestia, sono il busto del parroco Giovanni Maria Grattaruol (1728) ed il cenotafio neoclassico dedicato ad Angelo Comello (1814) opera di Antonio Bosa. All\u2019interno della sagrestia sono presenti le tele di \"San Romualdo\", attribuita a Jacopo Marieschi, della \"Madonna con Bambino e i Santi Canciano e Massimo\", attribuito ad Andrea Celesti, e la \"Via Crucis\", opera moderna di Ernani Costantini.\nCollegamenti esterni.\n "}
{"id": "1311548", "revid": "12582", "url": "https://it.wikipedia.org/wiki?curid=1311548", "title": "A.E.I.O.U.", "text": ""}
{"id": "1311560", "revid": "1734164", "url": "https://it.wikipedia.org/wiki?curid=1311560", "title": "Zampognaro", "text": "Lo zampognaro \u00e8 il suonatore di zampogna, uno strumento musicale arcaico a fiato diffuso in Italia centro-meridionale. La zampogna (da non confondere con la cornamusa diffusa nel nord Italia e in altre regioni europee) \u00e8 uno strumento tradizionale caratterizzato dalla presenza di pi\u00f9 canne sonore (chanter).\nRegioni.\nLe regioni dove \u00e8 tradizionalmente presente la zampogna sono: Lazio (province di Frosinone e Latina), Abruzzo, Molise, Campania, Puglia, Basilicata, Calabria, Sicilia.\nPeriodo natalizio.\nComunemente gli zampognari fanno parte di quei musicisti o figuranti che con l'arrivo del Natale (in particolare durante il periodo della Novena dell'Immacolata Concezione e del Natale) percorrono le vie cittadine, in abiti tipici, suonando motivi natalizi tradizionali, quali ad esempio \"Tu scendi dalle stelle\" di Sant'Alfonso Maria de' Liguori. Generalmente gli zampognari suonano in coppia, uno la zampogna vera e propria ed un altro la ciaramella o altri strumenti a fiato e tradizionalmente si tratta di pastori o contadini che si trasferiscono temporaneamente in citt\u00e0 per il periodo natalizio.\nLa \"coppia\" di zampognari rappresenta anche una presenza fissa del presepe e in particolare del presepe napoletano, dove generalmente trova posto nelle immediate vicinanze della \"capanna\" o \"grotta\" della Sacra Famiglia.\nSe \u00e8 vero che la zampogna nei grandi centri urbani si usa solo nel periodo natalizio, in ambito rurale/pastorale questa accompagna tutti gli accadimenti dell'anno.\nOggi l'impiego della zampogna e degli zampognari in ambito rurale (processioni, rituali, feste e balli) \u00e8 praticato in Campania (provincia di Salerno), Basilicata, Calabria, Sicilia e Abruzzo.\n\u00c8 importante ricordare come, in seguito alla migrazione dal sud verso l'industriale nord, oggi in grandi citt\u00e0 come Milano si trovano zampognari (di diverse provenienze) che mantengono viva la tradizione sia esecutiva, sia costruttiva.\nLa presenza della zampogna - come tale - in altre regioni d'Italia \u00e8 dovuta alla passione di alcuni musicisti di altre regioni che l'hanno fatta propria, ma non \u00e8 espressione di tipicit\u00e0 ne di tradizione. Discorso diverso per i vari tipi di cornamusa tipici dell'Italia nord-occidentale, dove i rispettivi suonatori assumono altre denominazioni locali: \"cornamusaro\", \"m\u00fcsetta\" nelle Quattro province, suonatore di \"piva\" nel parmense o di \"bagh\u00e8t\" nella bergamasca."}
{"id": "1311564", "revid": "38120", "url": "https://it.wikipedia.org/wiki?curid=1311564", "title": "Tu la conosci Claudia", "text": ""}
{"id": "1311565", "revid": "110157", "url": "https://it.wikipedia.org/wiki?curid=1311565", "title": "Borsa di Parigi", "text": "Il termine Borsa di Parigi (in francese \"Bourse de Paris\") \u00e8 utilizzato per riferirsi sia alla borsa valori e al mercato finanziario di Parigi (dal 2000 \"Euronext Paris\", parte del gruppo Euronext) che, per metonimia, al palazzo che la ospitava dal 1826 al 1998 (\"Palais de la Bourse\", \"Palazzo della Borsa\"; detto anche \"Palais Brongniart\", dal nome dell'architetto che lo ha progettato).\nFisicamente non esiste pi\u00f9 la Borsa di Parigi nel Palazzo Brongniart dal , le operazioni finanziarie sono informatizzate e decentralizzate nelle diverse banche ed instituzioni finanziarie; la sede francese di \"Euronext Paris SA\" \u00e8 (dal ) situata al 14 place des Reflets 92054 Paris La D\u00e9fense Cedex sul sito \u00ab\"Praetorium\"\u00bb; mentre il nuovo data center (comune a tutto il gruppo Euronext) per l'\"High-frequency trading\" \u00e8 (dal 2010, all'epoca di NYSE Euronext) localizzato a Basildon, alla periferia di Londra e successivamente (dopo l'acquisizione di Borsa Italiana) sar\u00e0 trasferito a Bergamo a partire dal 2022.\nLa borsa.\nStoria.\nNel 1563 \u00e8 istituita a Parigi una \u00abplace commune des marchands\u00bb (\"piazza comune dei commercianti\")\nLa prima Borsa di Commercio a Parigi \u00e8 creata nel 1639. Fu a partire da questa data che i \"commercianti di cambio, denaro e beni\" presero il nome di \"agenti di cambio\" che il re Carlo IX aveva creato con un editto nel 1572.\nL'esistenza di societ\u00e0 per azioni in Francia \u00e8 antica. La Compagnie des Indes occidentales, creata nel 1664, cos\u00ec come la \u00abCompagnie d\u2019Afrique\u00bb e la banca generale di John Law nel 1716 sono l'oggetto di una speculazione frenetica. Poco dopo, un decreto del Conseil d'\u00c9tat du roi, il , crea la Borsa di Parigi. La presenza delle donne \u00e8 fin dall'origine vietata, e fu cos\u00ec fino al 1967.\nStoricamente, le attivit\u00e0 di scambio valori erano situate in diversi punti della geografia parigina come la \"rue Quincampoix\", la \"rue de Vibienne\" (vicino al Palais-Royal), o dietro l'Op\u00e9ra Garnier. All'inizio del XIX secolo, le attivit\u00e0 della Borsa di Parigi furono stabilite nel Palazzo Brongniart, o Palazzo della Borsa (edificio costruito dall'architetto Alexandre-Th\u00e9odore Brongniart).\nDopo il ciclone John Law che pur rivoluzionando l'intero mondo economico-finanziario francese, alla sua dipartenza lasci\u00f2 il Paese nel caos pi\u00f9 totale, il governo cerc\u00f2 di regolamentare e regolarizzare il mercato azionario grazie all'istituzione ufficiale della Borsa di Parigi, nel 1724 e affidando l'esclusiva delle mediazioni a una sessantina di agenti di cambio. \nLa sede fu situata in \"rue de Vibienne\".\nUn decreto del Conseil du Roi del stabilisce la separazione della \"borsa di commercio\" in \"borsa delle merci\" e \"borsa dei valori\" e che gli agenti di cambio devono \"gridare\" gli andamenti e gli ordini.\nAll'inizio dell'ottocento le fortune in Francia erano state suddivise in due categorie di investimenti: da una parte i padri di famiglia preferivano le propriet\u00e0 immobiliari, i terreni e le obbligazioni, dall'altra prosperavano le speculazioni in Borsa e negli affari.\nIntorno alla met\u00e0 dell'Ottocento il mercato dei capitali inizi\u00f2 a risollevarsi, al punto che anche le imprese siderurgiche francesi riuscirono a collocare titoli al 5%; un altro dato indicativo della crescita del mercato \u00e8 quello riguardante il numero di titoli quotati alla Borsa di Parigi che nel 1815 ammontava a 4 titoli, dieci anni dopo raggiunse il numero di 42, nel 1838 di 88 e nel 1840 di ben 260.\nSe nel periodo della rivoluzione francese qualunque cittadino poteva svolgere l'attivit\u00e0 di agente di cambio, semplicemente pagando la licenza, e questa scelta indusse a una lunga serie di errori e di scompensi, dalla seconda met\u00e0 del XIX secolo, la Borsa di Parigi \u00e8 gestita dalla \"Compagnie des agents de change\", diretta dai membri eletti dal consiglio sindacale degli agenti di borsa. Il numero dei partecipanti al processo di formazione dei prezzi e dei cambi nelle differenti aree della borsa era limitato. Nel caso degli agenti di cambio (\"agents de change\") erano circa 60. L\"agent de change\" doveva essere un cittadino francese, essere nominato da un agente precedente, essere approvato dal Ministro delle Finanze ed era nominato dal Presidente della Repubblica. Ufficialmente, gli agenti della Borsa non potevano contrattare azioni per s\u00e9 stessi, erano strettamente intermediari.\nSolo dal periodo postnapoleonico, si assistette in Francia ad un aumento di fiducia nei confronti del mercato borsistico e a Parigi nel 1847 quasi il sessanta per cento del patrimonio era investito in beni immobili e la quota riferita alle azioni delle societ\u00e0 risultava quadruplicata rispetta a venti anni prima.\nTra il 1826 ed il 1838 si registr\u00f2 in Francia un incredibile boom speculativo, che comprese nell'arco di due anni alla nascita di oltre 500 \"societ\u00e9s en commandite\", oltre alla diffusione di azioni minerarie, ferroviarie con un'assoluta centralizzazione dei mercati nella capitale e l'assenza pressoch\u00e9 totale, ad esclusione di Lione, di un mercato di capitali in provincia.\nNel 1985 \u00e8 avvenuta in Francia una radicale riforma del mercato finanziario, tramite il pacchetto di riforme denominato \"Small Bang\" che ha conferito una buona spinta alla crescita sia della concorrenza sia dell'efficienza del mercato. Tra le novit\u00e0 principali si ricordano l'introduzione dell'asta per i titoli pubblici. Tre anni dopo la \"Bourse de Paris\" viene trasformata in \"soci\u00e9t\u00e9 anonyme\" accelerando il fenomeno di privatizzazione dei mercati e viene istituito il \"Counseil de Bourse des Valeurs\" con poteri disciplinari, regolamentari e di controllo. Negli ultimi anni Parigi ha stretto accordi con le altre piazze borsistiche europee per formare il cosiddetto network \"EuroNM\".\nFino alla fine degli anni 90, la Borsa di Parigi era gestita dalla corporazione degli agenti di cambio, che avevano il monopolio sulla quotazione. Dall'inizio degli anni 80, e a seguito della grande concorrenza tra le diverse piazze borsistiche internazionali, si \u00e8 posta la questione della modernizzazione della Borsa di Parigi, che, fino a quel momento, funzionava principalmente \"gridando\" (open outcry). Il sistema CAC (cotation assist\u00e9e en continu), introdotto progressivamente tra il 1986 e il 1989, ha reso possibile la quotazione continua e la sopravvivenza di un mercato che era soprattutto minacciato dalla Borsa di Londra. Questa informatizzazione fu seguita da altre riforme istituzionali, come la modifica dello statuto degli agenti di cambio e l'apparizione di nuove \"societ\u00e0 di borsa\".\nIl , la \"Soci\u00e9t\u00e9 des bourses fran\u00e7aises\" (acronimo dell'attuale indice SBF) fa seguito alla \"Compagnie des agents de change\" (acronimo originale dell'indice CAC). La modernizzazione della Borsa di Parigi \u00e8 accompagnata da altre iniziative come la creazione, dal 1989, di mercati organizzati di prodotti finanziari derivati \u2014 il MATIF e il MONEP, in seguito raggruppati sotto la denominazione Euronext-Liffe dopo l'acquisto di LIFFE da parte di Euronext nel 2002 \u2014 o la dematerializzazione dei titoli (con la creazione della Sicovam).\nDalla fine degli anni 90, e dopo l'introduzione del sistema NSC (Nouveau syst\u00e8me de cotation), la Borsa di Parigi lancia un'iniziativa di fusione tra diverse borse europee (Amsterdam e Bruxelles), che culminer\u00e0 con la creazione di Euronext nel 2000.\nNel 1996 \u00e8 creato il \"March\u00e9 libre de Paris\", che sostituisce il \"march\u00e9 hors-cote\", si tratta di un mercato regolato ma non regolamentato destinato in particolare alle PMI con un capitalizzazione generalmente inferiore a 20-25 milioni di euro. Al 2017, su questo mercato sono quotati 225 titoli.\nNel 2005 \u00e8 creato \"Alternext Paris\", si tratta di un mercato regolato ma non regolamentato destinato in particolare alle PMI con un capitalizzazione generalmente compresa tra 20 e 100 milioni di euro. Al 2017, su questo mercato sono quotati 209 titoli.\nSul mercato \"Euronext Paris\" (ex \"Eurolist\"), al 2017, sono quotati 599 titoli.\nNel 2007, il gruppo Euronext si fonde con il gruppo statunitense NYSE per creare NYSE Euronext.\nNel 2013, IntercontinentalExchange (ICE) acquista il gruppo NYSE Euronext. Nel 2014 ICE separa le attivit\u00e0 dell'Europa continentale (Amsterdam, Bruxelles, Parigi e Lisbona) dal gruppo NYSE Euronext. Il il gruppo EURONEXT \u00e8 quotato nuovamente in borsa con un'IPO e ritorna una \"societ\u00e0 indipendente\".\nIl Euronext cambia i nomi di tre dei suoi segmenti di mercato: \"March\u00e9 Libre/Free Market\" e \"Easynext\" diventano \"Euronext ACCESS\" (con il compartimento \"Euronext ACCESS+\" per le startups e le PMI), \"Alternext\" diventa Euronext GROWTH, mentre \"Euronext\" (con i 3 compartimenti A, B e C) rimane invariato.\nLa Borsa di Parigi ha utilizzato il sistema di \"quotazione continua\" \"Cotation assist\u00e9e en continu\" (\"CAC\", evoluzione del sistema \"Computer Assisted Trading System\" sviluppato dal Toronto Stock Exchange) a partire dal 1986; a partire dagli anni 90 il \"CAC\" \u00e8 stato sostituito dal \"Nouveau syst\u00e8me de cotation\" (\"SNC\", noto anche come \"Supercac\"), adottato poi anche dalle altre borse al momento della formazione di Euronext e anche da altre borse non legate ad Euronext; nel 2007, con la fusione con NYSE e la creazione di NYSE Euronext, il sistema \"SNC\" \u00e8 stato sostituito dal sistema \"Universal Trading Platform\" (\"UTP\").\nIl palazzo.\nIl \"palazzo Brongniart\", chiamato anche \"Palazzo della Borsa\", \u00e8 un edificio circondato da un peristilio di stile corinzio, che ospitava la \"Borsa di Parigi\". Il palazzo \u00e8 situato nella piazza della Borsa, nel II \"arrondissement\" di Parigi (detto anche \"arrondissement de la Bourse\"), nel quartiere Vivienne.\nL'edificio, realizzato tra il 1808 \u2013 la prima pietra fu posata da Napoleone I \u2013 e il 1826, \u00e8 stato progettato dall'Alexandre-Th\u00e9odore Brongniart (1739-1813), ma fu completato dall'architetto \u00c9loi Labarre (1764-1833), dopo la morte di Brongniart. L'edificio fu inaugurato il , ma realmente completato qualche anno dopo.\nNel 1902-1903, degli ingrandimenti laterali sono apportati all'edificio ad opera dell'architetto Jean-Baptiste-Fr\u00e9d\u00e9ric Cavel, l'edificio assume la forma di una croce greca e l'ordine corinzio sostituisce l'ordine ionico di origine.\nLa \"Borsa\" e il terreno sul quale l'edificio \u00e8 costruito sono classificati Monumento storico dal .\nCon una legge del , il Royaume de France ne cede la propriet\u00e0 alla \"Ville de Paris\", che dovr\u00e0 assicurarne l'utilizzo e il mantenimento; questa lo aveva inizialmente affittato alla \"Compagnie des agents de change\", che nel 1988 diventa \"Soci\u00e9t\u00e9 des Bourses Fran\u00e7aises\", per infine diventare dal 2000 Euronext.\nNegli ultimi anni (di uso come \"borsa\") era quindi gestito da Euronext, ma gi\u00e0 dal 1987, con l'informatizzazione, le attivit\u00e0 finanziarie sono delocalizzate fuori dal \"Palazzo Brongniart\", dove restavano le attivit\u00e0 del MATIF \u2013 il mercato a termine (futures e derivati) e la camera di compensazione \u2013 fino al .\nDal luglio 2010, la gestione del palazzo \u00e8 affidata a GL Events, una societ\u00e0 specializzata nella realizzazione di eventi; il \"palazzo Brongniart\" \u00e8 uno dei principali centri di congressi e eventi a Parigi.\nL'edificio \u00e8 servito dalla stazione della metropolitana \"Bourse\" sulla Linea 3; a prossimit\u00e0 si trova la stazione \"Grands Boulevards\" sulle Linee 8 e Linee 9; diverse linee di bus (n\u00b020, 39, 48, 67, 74, 85) fermano alla fermata \"Bourse\"."}
{"id": "1311570", "revid": "31886", "url": "https://it.wikipedia.org/wiki?curid=1311570", "title": "Gervasio di Tilbury", "text": "Biografia.\nLa sua giovinezza.\nGervasio di Tilbury nacque fra il 1145 e il 1155, probabilmente presso Tilbury, un paese nella contea dell\u2019Essex. La sua famiglia d\u2019origine fu nobile: suo zio era, come egli stesso informa, Patrizio conte di Salisbury e successivamente governatore di Aquitania. Studi\u00f2 il latino, probabilmente con un precettore privato, in quanto non si hanno documenti relativi a scuole a Tilbury negli anni interessati. Successivamente divenne chierico a Reims, poco dopo il 1176, presso Guglielmo dalle Bianche Mani, potente arcivescovo di Reims dal 1176 al 1202 e stimato uomo di lettere, nonch\u00e9 strenuo oppositore dei catari: sono infatti gli anni della violenta lotta da parte della Chiesa, al tempo retta da papa Innocenzo III, contro gli eretici.\nUn devoto alla corte d\u2019Inghilterra.\nGrazie all\u2019ambiente, culturalmente vivace, dell\u2019arcivescovo di Reims e all\u2019esperienza formativa presso la corte di Enrico II Plantageneto, Gervasio entra in contatto con la cultura classica, con \u00a0la nuova letteratura cortese nonch\u00e9 con i testi di matematica e scienze arabi e greci. \u00c8 certo che Gervasio fu particolarmente legato, in qualit\u00e0 di devoto, a Enrico il Giovane, re d\u2019Inghilterra, salito al trono nel giugno 1170: se l\u2019opera di intrattenimento denominata \"Liber Facetiarum\" (il Libro delle Facezie), scritta da Gervasio per Enrico il Giovane, \u00e8 andata perduta, sotto il regno di quest\u2019ultimo inizia a comporre il primo abbozzo degli \"Otia Imperialia\", certamente la sua opera pi\u00f9 importante. La morte del giovane sovrano per\u00f2, avvenuta nel 1183 nel Quercy, interruppe questo ambizioso progetto. \nIl soggiorno in Italia Meridionale e in Provenza.\nGervasio lasci\u00f2 dunque l\u2019Inghilterra per raggiungere l\u2019Italia, insegnando in un primo momento diritto canonico a Bologna \u2013 centro di eccellenza in Europa per gli studi giuridici, dove acquis\u00ec il titolo di \"magister\" \u2013 e recandosi successivamente in Sicilia, al servizio di Guglielmo II il Buono. \u00c8 probabile che Gervasio si sia trasferito in Sicilia in virt\u00f9 della sua fedelt\u00e0 al casato dei Plantageneti: Guglielmo II era infatti sposato con Giovanna, figlia di Enrico II e sorella di Riccardo Cuor di Leone. In questo periodo, inoltre, Gervasio si reca a Napoli, Nola e Salerno, come egli stesso rivela, \u00abproprio nell\u2019anno dell\u2019assedio di Acri\u00bb: a Nola infatti risiedeva durante il periodo estivo, una concessione di Guglielmo di Sicilia per sfuggire alla caotica Palermo. Nello stesso anno muore Guglielmo II di Sicilia: non \u00e8 chiaro se, dopo la morte del regnante, Gervasio sia rimasto in Sicilia, ma \u00e8 certo che nel 1194 si trovava ad Arles, presso l\u2019arcivescovo Imberto d\u2019Aigui\u00e8res, come egli stesso rivela e come attestano i documenti vescovili redatti fra il 1198 e il 1202. In questi anni Gervasio si sposa con una parente dell\u2019arcivescovo, legandosi cos\u00ec a una famiglia della potente nobilt\u00e0 cittadina e, inoltre, opera come giudice della contea di Provenza, come riportato negli atti della cancelleria vescovile del 1207, 1216 e 1217.\nAl seguito di Ottone IV di Brunswick.\nLa morte dell\u2019imperatore Enrico VI, avvenuta nel giorno 28 settembre 1197, destabilizz\u00f2 il precario equilibrio politico internazionale: i due pretendenti al trono imperiale erano, rispettivamente, Filippo di Svevia \u2013 erede legittimo ma ancora minorenne \u2013 e Ottone di Brunswick, appoggiato dal papato. Con la morte del primo, Ottone venne incoronato da papa Innocenzo III a Roma, il 4 ottobre del 1209: il nuovo imperatore, il cui nonno materno era Enrico II e lo zio Riccardo Cuor di Leone, era stato cresciuto, fin da bambino, alla corte plantageneta. L\u2019imperatore Ottone nomina Gervasio \"Maresciallo della corte imperiale di Arles\", un titolo di natura prettamente onorifica e di rappresentanza, come egli si firma nella lettera dedicatoria alla fine degli \"Otia\": Gervasio, infatti, decise di terminare l\u2019opera intrapresa sotto il regno di Enrico il Giovane, e a quest\u2019ultimo inizialmente dedicata. \nGli ultimi anni.\nDopo la disfatta di Bouvines, che vide come vincitore Federico II, Ottone si rec\u00f2 nei suoi possedimenti in Sassonia, fino alla sua morte: Gervasio gli rimarr\u00e0 fedele, recapitandogli l\u2019opera a lui dedicata, probabilmente nell\u2019estate del 1215 durante un suo soggiorno a Helmstedt. Gli ultimi anni della vita di Gervasio sono tuttora dibattuti dagli studiosi: non si conosce, infatti, la sua data di morte, poich\u00e9 l\u2019ultimo atto che lo menziona risale al 16 luglio 1222, data oltre la quale \u00e8 probabile che Gervasio si sia ritirato dalla funzione di giudice per entrare in monastero, nell\u2019ordine dei Premostratensi, come sembra evincersi dalla dedica del \"Commento al Padre Nostro\". Grazie alla testimonianza di Rodolfo di Coggeshall, infatti, che riferisce di aver appreso la storia giovanile dello scrittore di Tilbury dalla sua stessa voce tempo dopo, quando era diventato \"canonicus\", \u00e8 possibile acquisire una conoscenza precisa del percorso esistenziale di Gervasio. Lo scrittore di Tilbury, dunque, abbandon\u00f2 la vita secolare probabilmente negli anni Venti del 1200, dopo la morte della moglie e quella di Ottone, stabilendosi nella sede premostratense di Beleigh nell\u2019Essex, non lontano dall\u2019abbazia cistercense di Coggeshall dove viveva Rodolfo.\nLe opere.\n\"Otia imperialia\".\nL\u2019opera principale di Gervasio di Tilbury sono senz\u2019altro gli \"Otia Imperialia\": furono un lavoro in continuo divenire in quanto, dopo aver consegnato l\u2019opera all\u2019imperatore nell\u2019estate del 1215, Gervasio non smise di dedicarsi agli \"Otia\", come sembrano dimostrare i numerosi \"addenda\" rinvenuti in alcuni manoscritti. Gli \"Otia\" furono concepiti per istruire e allo stesso tempo dilettare l\u2019imperatore, e non appartengono a un genere letterario preciso: il testo si presenta ora come un trattato di geografia medievale, ora come un compendio di storia e di storia sacra, infine, come una narrazione enciclopedica di fatti insoliti\u00a0 e meravigliosi. Se da un lato, dunque, si potrebbe definire l\u2019opera come un\u2019enciclopedia, dall\u2019altro pu\u00f2 definirsi quasi uno \"speculum principis\", a partire dai numerosi moniti rivolti a Ottone e dai tentativi di indirizzarne le scelte e gli obiettivi, attraverso gli insegnamenti che costellano il testo. A tal proposito, lo scrittore affronta a pi\u00f9 riprese il complesso problema del rapporto fra potere imperiale e potere pontificio: se infatti Gervasio sostiene l\u2019opinione, piuttosto diffusa al suo tempo, che riconosce l\u2019autorit\u00e0 dell\u2019imperatore sui corpi e quella del papa sulle anime, allo stesso tempo precisa come il primo sia destinato alla dissoluzione propria delle cose materiali, mentre il secondo \u00abdirige il suo corso verso ci\u00f2 che \u00e8 perfetto\u00bb. Tuttavia, tali riflessioni politiche non prevalgono nella narrazione degli \"Otia\", la cui materia principale ruota attorno agli aneddoti curiosi e ai racconti sui costumi delle varie regioni: lo studioso Lecouteux, infatti, ha definito Gervasio il primo folklorista del Medioevo. \nLa struttura.\nGli \"Otia\" sono suddivisi in tre parti, chiamate dall\u2019autore \"decisiones\", impiegando un termine giuridico diffuso nel Medioevo: la prima, articolata in venticinque capitoli, ha per argomento la creazione del mondo e degli esseri animati, giungendo fino alla trattazione del diluvio universale e dell\u2019arca di No\u00e8. La seconda parte, invece, si compone di ventisei capitoli che affrontano temi storico-geografici: se i primi paragrafi trattano della suddivisione del mondo in Asia, Europa e Africa, nei successivi l\u2019autore analizza, in modo pi\u00f9 dettagliato, le singole zone e le province, concludendo con la narrazione storica dei regni antichi fino a quello contemporaneo. La terza parte, infine, costituisce il fulcro dell\u2019opera: suddivisa in 130 capitoletti, riporta alcuni fatti e aneddoti meravigliosi per lo svago dell\u2019imperatore.\n\"Tertia decisio\".\nNella prefazione del terzo libro, Gervasio avverte l\u2019esigenza di definire che cosa sia il meraviglioso, distinguendolo dal miracoloso, con il quale condivide il fine di suscitare stupore. Se infatti i fenomeni miracolosi dipendono dall\u2019intervento divino, gli eventi meravigliosi e prodigiosi vengono ritenuti tali perch\u00e9 inspiegabili, a causa dell\u2019incapacit\u00e0 di dedurne le cause razionali e dunque di comprenderne la natura. \u00c8 per questo motivo, infatti, che le meraviglie descritte da Gervasio presentano spesso una diversa origine e connotazione: da un lato lo scrittore attinge all\u2019immaginario folclorico del fantastico, descrivendo creature meravigliose come fate, draghi o esseri umani zoomorfi, dall\u2019altro ascrive alla categoria del meraviglioso anche quei fenomeni fisici in apparenza contrari all\u2019ordine naturale delle cose, come per esempio la calce che non si accende a contatto col fuoco. Come ben sintetizza Le Goff, \u00abGervasio di Tilbury afferma che ci\u00f2 che \u00e8 raro, persino eccezionale, \u00e8 comunque comprensibile dalla ragione, e quindi spiegabile: la sua opera d\u00e0 prova di un pensiero autenticamente scientifico e vi si legge un sincero sforzo per desacralizzare la percezione della natura. In questo senso, egli risulta essere precursore di Leibniz\u00bb. Tuttavia, l\u2019opera non si articola come un trattato scientifico, bens\u00ec l\u2019autore si concentra piuttosto sulla narrazione curiosa e insolita dei fatti straordinari, in accordo con le esigenze del pubblico cortese. A qualunque categoria appartengano le meraviglie narrate da Gervasio \u2013 creature soprannaturali, fatti inspiegabili della natura, avvenimenti esotici che, lontani nello spazio, si ricoprono di mistero e, infine, leggende locali \u2013 per l\u2019autore sono realmente accadute: quanto pi\u00f9 i racconti esulano dal credibile, tanto pi\u00f9 Gervasio ne rivendica la veridicit\u00e0 con l\u2019ausilio di \"auctores\", con la garanzia di persone fededegne e facendo riferimento alla propria esperienza. \nTradizione manoscritta.\nGli \"Otia imperialia\" sono tramandati da trentuno manoscritti, databili dal XIII al XVII secolo: \n- \u00a0 \u00a0 \u00a0 \u00a0 Berlin, Staatsbibliothek zu Berlin - Preu\u00dfischer Kulturbesitz, theol. lat. 8\u00b0 133, pp. 1-484, 1486.\n- \u00a0 \u00a0 \u00a0 \u00a0 Bruxelles, Biblioth\u00e8que Royale, 1136 (van den Gheyn 4562), ff. 1r-137r, anno 1454.\n- \u00a0 \u00a0 \u00a0 \u00a0 Cambridge, Saint John's College, Ms. I. 11 219, ff. 1r-98v, sec. XIII-XIV.\n- \u00a0 \u00a0 \u00a0 \u00a0 Cambridge, Corpus Christi College, Ms. 414, pp. 3-248, sec. XIV.\n- \u00a0 \u00a0 \u00a0 \u00a0 Cambridge, University Library, Add. 3446, ff. 2r-75v, sec. XIV.\n- \u00a0 \u00a0 \u00a0 \u00a0 Cambridge, Magdalene College F. 4. 23, ff. 111v-195r e 207r-208r, sec. XV.\n- \u00a0 \u00a0 \u00a0 \u00a0 Citt\u00e0 del Vaticano, Biblioteca Apostolica Vaticana, Vat. lat. 933, ff. 1r-85r, sec. XIII.\n- \u00a0 \u00a0 \u00a0 \u00a0 Citt\u00e0 del Vaticano, Biblioteca Apostolica Vaticana, Barb. lat. 2611, ff. 1r-208v, sec. XV.\n- \u00a0 \u00a0 \u00a0 \u00a0 Citt\u00e0 del Vaticano, Biblioteca Apostolica Vaticana, Reg. lat. 707 ff. 1r-78v, sec XIV.\n- \u00a0 \u00a0 \u00a0 \u00a0 Citt\u00e0 del Vaticano, Biblioteca Apostolica Vaticana, Vat. lat. 993, ff. 75r-123r, sec. XIV-XV.\n- \u00a0 \u00a0 \u00a0 \u00a0 Ithaca, Cornell University Library, B 6000, ff. 1r-218v, sec. XV.\n- \u00a0 \u00a0 \u00a0 \u00a0 Leiden, Bibliotheek der Universiteit, Voss. lat. 15, ff. 1r-145r, prima met\u00e0 del XVII sec.\n- \u00a0 \u00a0 \u00a0 \u00a0 Londra, British Library, Cotton Vespasian E. IV, ff. 2r-99r, sec. XIV.\n- \u00a0 \u00a0 \u00a0 \u00a0 Londra, British Library, Royal 13.E.IX, ff. 5r-22r, 25v-26v, 28v-40r, 72r-77ra, 77rb-77v, sec. XIV-XV.\n- \u00a0 \u00a0 \u00a0 \u00a0 Madrid, Biblioteca Nacional de Espa\u00f1a, Ms. 6213, ff. 97r-199r, sec. XV.\n- \u00a0 \u00a0 \u00a0 \u00a0 Oxford, Bodleian Library, Canon. misc. 53, ff. 1r-80v, sec. XIV.\n- \u00a0 \u00a0 \u00a0 \u00a0 Parigi, Biblioth\u00e8que Nationale de France, lat. 6490, ff. 1r-158v, 1406.\n- \u00a0 \u00a0 \u00a0 \u00a0 Parigi, Biblioth\u00e8que Nationale de France, lat. 6491, ff. 1r-147v, sec. XV.\n- \u00a0 \u00a0 \u00a0 \u00a0 Parigi, Biblioth\u00e8que Nationale de France, lat. 6492, ff. 1r-234r, sec. XV.\n- \u00a0 \u00a0 \u00a0 \u00a0 Parigi, Biblioth\u00e8que Nationale de France, lat. 6492 A, ff. 2r-31v, sec. XV.\n- \u00a0 \u00a0 \u00a0 \u00a0 Parigi, Biblioth\u00e8que Nationale de France, lat. 13959, ff. 1r-215r, sec. XV.\n- \u00a0 \u00a0 \u00a0 \u00a0 Parigi, Biblioth\u00e8que Nationale de France, lat. 6488, ff. 1r-119v, sec. XIII.\n- \u00a0 \u00a0 \u00a0 \u00a0 Parigi, Biblioth\u00e8que Nationale de France, lat. 6489, ff. 1r-145r, sec. XIV.\n- \u00a0 \u00a0 \u00a0 \u00a0 Parigi, Biblioth\u00e8que Nationale de France, lat. 6781, ff. 17r-154r e 162v-220v, sec. XVI.\n- \u00a0 \u00a0 \u00a0 \u00a0 Parigi, Biblioth\u00e8que Nationale de France, lat. 6704, ff. 1r-408v, sec. XVI-XVII.\n- \u00a0 \u00a0 \u00a0 \u00a0 Parigi, Biblioth\u00e8que Nationale de France, lat. 6703, ff. 3r-181r, sec. XIV.\n- \u00a0 \u00a0 \u00a0 \u00a0 Parigi, Biblioth\u00e8que Nationale de France, lat. 652, ff. 60v-181r, sec. XVI.\n- \u00a0 \u00a0 \u00a0 \u00a0 Pistoia, Biblioteca Comunale Forteguerriana, D.273, ff. 115r, sec. XV.\n- \u00a0 \u00a0 \u00a0 \u00a0 Toulouse, M\u00e9diath\u00e8que Jos\u00e9 Cabanis (olim Biblioth\u00e8que Municipale) 448 (II 77), ff. 1r-200r, sec. XVI. \n- \u00a0 \u00a0 \u00a0 \u00a0 Wales, National Library, 5009C. (Bourdillon 9), ff. 97r-151v, sec. XV.\n- \u00a0 \u00a0 \u00a0 \u00a0 Wolfenb\u00fcttel, Herzog August Bibliothek, Helmst. 481, ff. 1r-88r, sec. XIII o XIV.\n\"Liber Facetiarum\" (perduta).\nL\u2019opera, oggi perduta, denominata \"Liber Facetiarum\" \u2013 e citata da Gervasio nella seconda parte degli \"Otia\" \u2013 fu composta per il re d\u2019Inghilterra Enrico il Giovane: era probabilmente un testo di intrattenimento, caratterizzato da \"exempla\" morali e aneddoti curiosi, sulla scorta di opere come il \"De Nugis curialium\" di Walter Map o il \"De mirabilibus Britannie\" di Rodolfo di Diceto. \n\"Vita abbreviata et miracula beatissimi Antonii e il Tractatus de vita Beate Virginis et discipulorum et eorum transitu\" (perdute).\n\u00c8 possibile conoscere l\u2019esistenza di questi due testi grazie alle menzioni dello stesso Gervasio all\u2019interno degli \"Otia\" \u2013 rispettivamente la \"Vita\" nella Parte I e il \"Tractatus\" nella II e III parte \u2013 a oggi non conservate in alcun manoscritto pervenutoci. La notizia delle due opere, tuttavia, appare significativa in quanto rivela l\u2019interesse di Gervasio per la trattazione di temi storico-religiosi: ne \u00e8 un\u2019ulteriore prova il \"Commento al Padre Nostro\", l\u2019unico altro testo tuttora conservato accanto agli \"Otia\". \n\"Commentarium in Patrem nostrum\".\nQuest\u2019ultimo \u00e8 stato rinvenuto recentemente in un manoscritto dei primi anni del XIII secolo, conservato alla Hereford Cathedral Library. Questo testo, ricco di citazioni da testi sacri e di allusioni a passi della liturgia, fu composto probabilmente alla fine della sua vita ed \u00e8 dedicato al \"Collegium Massiliense\", che Banks e Binns identificano con Notre Dame de l\u2019Huveaune, una chiesa premostratense fondata nel 1204 a Marsiglia. \u00c8 stato notato, infatti, come Gervasio si rivolga ai padri di questa chiesa con parole di fratellanza esplicita, e si \u00e8 dunque pensato che appartenesse al medesimo ordine: secondo gli editori inglesi, il ritrovamento del \"Commento\" in un manoscritto coevo all\u2019autore conservato, in Inghilterra, permette di ipotizzare l\u2019appartenenza di Gervasio a una chiesa dell\u2019ordine premostratense, ma situata in Inghilterra, presso l\u2019abbazia di Beeleigh nell\u2019Essex. L\u2019opera \u00e8 trasmessa nel manoscritto: Hereford, Cathedral Library, P.I.13., ff. 124v-125v, sec. XIII. \nLa controversia sul mappamondo di Ebstorf.\nUna teoria molto discussa, e certamente ancora aperta, identifica Gervasio di Tilbury con l\u2019autore omonimo \u2013 prevosto dell\u2019abbazia benedettina di Ebstorf dal 1223 al 1237 \u2013 di un\u2019importante mappa geografica del mondo allora conosciuto, divenuta celebre con il nome di mappamondo di Ebstorf e probabilmente risalente al 1230, o a qualche anno precedente. L\u2019autore degli \"Otia\", secondo i sostenitori di questa teoria, avrebbe trascorso i suoi ultimi anni presso il convento benedettino nella Bassa Sassonia, dedicandoli alla stesura del mappamondo: nessun documento, infatti, menziona la data di morte di Gervasio in Provenza, mentre, negli anni seguenti, si hanno notizie di Gervasio di Ebstorf, morto prima del 1244. Tale identificazione, in primo luogo, pone le fondamenta della somiglianza fra l\u2019impianto della mappa da una parte, e le concezioni nonch\u00e9 il disegno cosmografici rilevabili negli \"Otia\" dall\u2019altra: nondimeno, secondo i due editori inglesi Banks e Binns, le affinit\u00e0 fra le due opere non risultano sufficientemente convincenti da affermare con sicurezza che lo scrittore di Tilbury sia lo stesso del mappamondo. Un ulteriore elemento a favore dell\u2019identificazione fra i due autori, allo stesso tempo, \u00e8 l\u2019identit\u00e0 onomastica di un nome cos\u00ec scarsamente diffuso in Germania a quel tempo. Leibniz, uno degli editori degli \"Otia\", ricorda tuttavia l\u2019abitudine dello scrittore di Tilbury di accompagnare il suo nome con il titolo di \"magister\", dettaglio non rintracciabile in Gervasio di Ebstorf. In secondo luogo, non \u00e8 da escludersi la possibilit\u00e0 che il cartografo abbia lavorato con un manoscritto degli \"Otia\" davanti: in questo modo, diverrebbe possibile giustificare le somiglianze fra le due opere. A questo proposito, per\u00f2, vi \u00e8 anche chi ha ipotizzato, sulla base di un riferimento a una mappa presente nella seconda parte del testo, che Gervasio abbia corredato la sua opera con quest\u2019ultima e che il celebre mappamondo possa essere una copia della mappa creata dall\u2019autore degli \"Otia\". Secondo Wolf, infatti, gli \"Otia\" sarebbero stati presentati, insieme alla mappa, da Gervasio a Ottone IV fra il 1214-1215 e, pi\u00f9 tardi, lo scrittore ne avrebbe redatto una seconda versione fra il 1233 e il 1244, quando ormai si trovava ad Ebstorf. \u00c8 altrettanto vero, tuttavia, che nessun manoscritto degli \"Otia\" ne riporta alcuna e, come sostengono i curatori dell\u2019edizione inglese, la menzione del termine mappa impiegato da Gervasio nella sua opera potrebbe essere inteso tanto come un disegno vero e proprio quanto come una descrizione geografica precisa e accurata. Il dibattito rimane tuttora aperto."}
{"id": "1311571", "revid": "453768", "url": "https://it.wikipedia.org/wiki?curid=1311571", "title": "Jos\u00e9 Luis Gallegos Arnosa", "text": "Jos\u00e9 Luis Gallegos trasferitosi in Spagna dall'Inghilterra dove aveva studiato, e dove inizi\u00f2 a praticare il neonato sport del \"foot-ball\".\nArrivato in Spagna, inizia a lavorare come armatore e agente di commercio. Nel porto di Siviglia fa amicizia con l'inglese Adam Wood capitano della \"Cordova\", un mercantile che navigava tra Siviglia e Londra trasportando arance amare per la produzione di marmellata.\nAdam Wood, grande appassionato di calcio, assieme a Gallegos inizi\u00f2 la ricerca di nuovi giocatori. Assieme a loro i fratelli Welton, Isaias White, Merry e il dottor Landong, nel 1890 furono tra i pionieri del neonato \"Sevilla Foot-ball Club\"."}
{"id": "1311572", "revid": "339392", "url": "https://it.wikipedia.org/wiki?curid=1311572", "title": "Friderich Kettler", "text": ""}
{"id": "1311573", "revid": "228587", "url": "https://it.wikipedia.org/wiki?curid=1311573", "title": "Powerball (oggetto)", "text": "La powerball, commercializzata anche come Dynabee, \u00e8 uno strumento di forma sferica e della dimensione di circa una palla da tennis, nato per l'allenamento dei muscoli del braccio.\nLa pubblicit\u00e0 del venditore sostiene che sia utilizzabile anche come strumento di riabilitazione: sarebbe di utilit\u00e0 specialmente per le articolazioni colpite da problemi al tunnel carpale, epicondilite, epitrocleite, da lesioni causate da sforzi ripetuti, da artriti e come coadiuvante nella riabilitazione da fratture. Queste indicazioni terapeutiche non sembrano tuttavia essere supportate da studi medici indipendenti.\n\u00c8 costituita da un giroscopio dinamico, formato da uno speciale rotore capace di sviluppare una grande forza centrifuga e un'altrettanta grande inerzia. Il peso della palla a riposo \u00e8 di circa 0,5\u00a0kg, ma facendo ruotare il rotore interno, e portandolo a 15.000 giri al minuto (250 rivoluzioni al secondo), la powerball sviluppa una forza peso tale da passare da 0,5\u00a0kg a 20\u00a0kg, il tutto senza bisogno di motori elettrici, solo sfruttando il movimento delle braccia e la potenza giroscopica innescata dalla rotazione.\nOltre all'aspetto terapeutico e di allenamento, esiste un terzo utilizzo della powerball: per diletto si cerca di portare la velocit\u00e0 di rotazione a valori sempre maggiori. Il record attuale \u00e8 di 17.015 giri al minuto, detenuto dal greco Akis Kritsinelis. Esiste anche la documentazione video in merito alla performance dello stesso Akis, che dimostra la sua capacit\u00e0 di arrivare a oltre 20.000 giri al minuto (modalit\u00e0 90 secondi). Esiste inoltre un campionato mondiale di powerball."}
{"id": "1311587", "revid": "767487", "url": "https://it.wikipedia.org/wiki?curid=1311587", "title": "Ikechukwu Kalu", "text": "Carriera.\nArrivato in Italia nel 2002 gioc\u00f2 per una stagione nella Primavera della Sampdoria per poi passare in prestito alla Pro Patria dove, in 28 partite, segn\u00f2 4 reti nel campionato di Serie C1 2003-2004. Nella stagione successiva nel , sempre in C1, entr\u00f2 in campo 26 volte, ma segn\u00f2 solo 2 gol.\nDal 2005 al 2007 gioc\u00f2, sempre in prestito, al Chiasso, nella Challenge League svizzera, dove in due stagioni disput\u00f2 44 partite segnando ben 28 reti.\nNella stagione 2007-2008 ha fatto parte della prima squadra della ed ha esordito in Serie A nella sfida interna vinta 3-0 contro l' del 10 novembre 2007. Durante il campionato \u00e8 entrato in campo solo 5 volte, senza segnare alcun gol.\nIl 31 luglio 2008 il sito ufficiale della Sampdoria annuncia la sua cessione a titolo definitivo al Bellinzona, squadra neo-promossa nella Super League (Svizzera) svizzera. Il 28 gennaio 2014 firma un contratto con il Teuta che lega il giocatore al club albanese per sei mesi, con opzione di altri due anni che si potr\u00e0 esercitare ad aprile."}
{"id": "1311590", "revid": "110157", "url": "https://it.wikipedia.org/wiki?curid=1311590", "title": "Sweat (Nelly)", "text": "Sweat \u00e8 uno dei due album, con Suit, che il rapper Nelly ha pubblicato nel 2004.\nIl disco.\nSembra essere il meno popolare dei due: ha infatti debuttato alla numero 2 della chart Billboard 200, mentre \"Suit\" durante la stessa settimana debutt\u00f2 alla numero 1 della stessa classifica.\nI singoli estratti dall album sono \"\"Flap Your Wings\", \"Na-Nana-Na\" e \"Tilt Ya Head Back\", rispettivamente prodotti dai Neptunes, Jazze Pha e Doe. La versione speciale dell album include la bonus track \"Don't Stop Ever Loving Me\"\"."}
{"id": "1311593", "revid": "133260", "url": "https://it.wikipedia.org/wiki?curid=1311593", "title": "Ninkame", "text": ""}
{"id": "1311594", "revid": "133260", "url": "https://it.wikipedia.org/wiki?curid=1311594", "title": "Gamabunta", "text": ""}
{"id": "1311595", "revid": "133260", "url": "https://it.wikipedia.org/wiki?curid=1311595", "title": "Gamakichi", "text": ""}
{"id": "1311597", "revid": "599013", "url": "https://it.wikipedia.org/wiki?curid=1311597", "title": "Sakon", "text": ""}
{"id": "1311598", "revid": "599013", "url": "https://it.wikipedia.org/wiki?curid=1311598", "title": "Ukon", "text": ""}
{"id": "1311599", "revid": "767487", "url": "https://it.wikipedia.org/wiki?curid=1311599", "title": "Opus tessellatum", "text": "L'opus tessellatum \u00e8 una tecnica medievale (ma gi\u00e0 in uso nell'antichit\u00e0) di ornamentazione dei pavimenti, che consiste nell'assemblaggio di piccoli frammenti multicolori chiamati tessere (in latino \"tessella\") di marmo, pietra, pasta di vetro, ceramica o altri materiali duri. Le tessere sono tenute insieme con una malta e disposte su un supporto (o letto di posa) che ha uno spessore che va dai 3 ai 15 centimetri ed \u00e8 costituito da un mix di legante ed aggregato misto a ciottoli disposti in uno, due o tre strati. Lo strato superiore traspare spesso in superficie quando le tessere non sono accostate l'una all'altra in maniera perfetta.\nLe tessere, a posa terminata, formano un disegno geometrico, floreale oppure figurato.\nNel pavimento spesso troviamo l'alternanza di questa tecnica con quella detta \"opus sectile\" (solo lastrine di marmo). In questo caso la diversa durezza dei materiali rende necessaria una lucidatura finale.\nUn esempio di alternanza di questi due metodi si pu\u00f2 trovare nella basilica di San Marco a Venezia."}
{"id": "1311600", "revid": "1543377", "url": "https://it.wikipedia.org/wiki?curid=1311600", "title": "Flowers in the Dirt", "text": "Flowers in the Dirt \u00e8 il ventunesimo album solista di Paul McCartney.\nIl disco.\nDopo \"Press to Play\" del 1986, McCartney si dedic\u00f2 alla realizzazione del suo album successivo con maggiore impegno, collaborando con tre differenti produttori e soprattutto scrivendo molti brani con Elvis Costello. McCartney apprezz\u00f2 molto la collaborazione con il cantautore, ravvisando in lui molta affinit\u00e0 con il suo storico partner dei Beatles John Lennon. La collaborazione tra i due diede origine ad una serie di brani, apparsi anche nel successivo album da studio \"Off the Ground\", che coniugavano la capacit\u00e0 poetica di Costello con le atmosfere beatlesiane di McCartney.\nDa segnalare inoltre alcune collaborazioni prestigiose, seppur utilizzate in misura minore nell'album, come quella con David Gilmour dei Pink Floyd per il lungo assolo finale di \"We Got Married\" (segnalato come \"Dave\" nei crediti del brano) e con Nicky Hopkins al pianoforte per \"That Day Is Done\". Pregevole inoltre l'arrangiamento di \"Distractions\" ad opera di Clare Fischer.\nIl brano d'apertura \"My Brave Face\", spesso considerato come il brano pi\u00f9 simile allo stile Beatles di McCartney, raggiunse la posizione numero 25 negli Stati Uniti e la 18 in Inghilterra. Il successivo singolo dell'album, \"This One\", raggiunse anch'esso la posizione 18 in Inghilterra. I singoli successivi estratti dall'album non raggiunsero posizioni degne di nota.\n\"You want her too\", cantata in coppia con Costello, venne dotata di una eccentrica coda con una grande orchestra, arrangiata da Richard Niles: un contributo inizialmente della durata di oltre un minuto ma che venne ridotto a qualche secondo per l'inclusione nel disco.\n\"Put it there\", che a molti ricord\u00f2 \"Blackbird\" per lo stile di chitarra, venne scritta da McCartney nell'inverno 1987 nel suo chalet a Zermatt.\nAlla sua uscita, l'album balz\u00f2 al numero 1 nella classifica inglese, mantenendosi in buone posizioni per oltre un anno e guadagnando diversi dischi d'oro. A tale successo contribu\u00ec anche l'inserimento di molte canzoni di \"Flowers in the Dirt\" nella scaletta del tour mondiale \"Tripping the Live Fantastic\", iniziato poco dopo l'uscita del disco.\nTracce.\nTutte le canzoni composte da Paul McCartney, tranne dove indicato.\nWorld Tour Pack.\nPubblicato il 23 novembre 1989 in vinile e in CD, il \"World Tour Pack\" contiene:\nEdizione giapponese 2CD.\nIn Giappone \u00e8 stata pubblicata un'edizione speciale su doppio cd, contenente b-side e inediti."}
{"id": "1311602", "revid": "1001457", "url": "https://it.wikipedia.org/wiki?curid=1311602", "title": "Akamaru", "text": ""}
{"id": "1311603", "revid": "838137", "url": "https://it.wikipedia.org/wiki?curid=1311603", "title": "Dipartimento di Siedlce", "text": "Il dipartimento di Siedlce (in polacco: \"departament siedlecki\") fu un'unit\u00e0 di divisione amministrativa e di governo locale del Ducato di Varsavia negli anni 1809\u20141815.\nLa citt\u00e0 capoluogo era Siedlce, e il dipartimento era ulteriormente suddiviso in 9 distretti.\nNel 1815 il territorio del dipartimento venne trasformato nel voivodato di Podlachia."}
{"id": "1311607", "revid": "76963", "url": "https://it.wikipedia.org/wiki?curid=1311607", "title": "Shawn Hatosy", "text": "Biografia.\nDi origini ungheresi, Hatosy nasce nel Maryland, figlio di Carol, un'ufficiale di prestito, e Wayne Hatosy, un graphic designer. Nel 1994 si diploma alla Linganore High School, dove era membro della squadra di basket liceale e dove cantava in una band. Shawn, che \u00e8 sposato dal 2010 con l'attrice Kelly Albanese e ha un figlio, vive a Los Angeles. \nDebutta nel 1995 nel film \"A casa per le vacanze\" dove ha un piccolo ruolo, nel 1997 recita nel film \"Innocenza infranta\", a cui seguono partecipazioni alla commedia di successo \"In &amp; Out\" e a \"The Faculty\" di Robert Rodriguez, dove per la prima volta ha un ruolo principale. Negli anni seguenti si divide tra cinema e televisione, prendendo parte ai film \"John Q\" e \"\" e alle serie tv \"Six Feet Under\", \"Felicity\", \"CSI - Scena del crimine\" e \"E.R. - Medici in prima linea\".\nNel 2006 \u00e8 nel cast del film di Nick Cassavetes \"Alpha Dog\", in quella occasione conosce Justin Timberlake, che in seguito lo inviter\u00e0 a partecipare al suo videoclip \"What Goes Around... Comes Around\", assieme a Scarlett Johansson. Dal 2009 interpreta il ruolo dell'agente Sammy Bryant nella serie televisiva poliziesca \"Southland\". Nel 2009 \u00e8 in \"Nemico pubblico - Public Enemies\", con Johnny Depp e Christian Bale, e in \"Il cattivo tenente - Ultima chiamata New Orleans\", dove affianca Nicolas Cage.\nDoppiatori italiani.\nNelle versioni in italiano dei suoi film, Shawn Hatosy \u00e8 stato doppiato da:"}
{"id": "1311608", "revid": "19933", "url": "https://it.wikipedia.org/wiki?curid=1311608", "title": "Shukaku", "text": ""}
{"id": "1311618", "revid": "451735", "url": "https://it.wikipedia.org/wiki?curid=1311618", "title": "Progresso Basket Castel Maggiore", "text": "Il Progresso Basket Castel Maggiore \u00e8 stata una societ\u00e0 di pallacanestro maschile di Castel Maggiore, nella citt\u00e0 metropolitana di Bologna. Negli anni 2000 ha militato in Serie A2. \nStoria.\nNel 1992, la societ\u00e0 venne acquisita dai due amici bolognesi Flavio Tudini, dirigente di banca, e Marco Santucci, in passato cestista. Il primo divenne presidente della societ\u00e0, il secondo direttore generale.\nGrazie alle cinque promozioni ottenute nel giro di sette anni, la societ\u00e0 riusc\u00ec a compiere una scalata dalla Serie D fino alla Serie A2, categoria quest'ultima che fu ottenuta il 1\u00ba giugno 2000 grazie alla vittoria esterna sul campo di Rieti nella decisiva gara 3 delle finali play-off. L'allenatore di quella squadra era Demis Cavina, che all'epoca non aveva ancora compiuto 26 anni.\nIl primo anno del Progresso nel basket professionistico (stagione 2000-2001) coincise con l'ultimo posto in classifica in un'edizione del campionato che tuttavia non prevedeva retrocessioni, complice l'imminente allargamento da dieci a quattordici squadre a partire dalla stagione successiva. Il torneo doveva essere giocato presso una sede di gioco idonea, che venne identificata stabilmente nel PalaDozza di Bologna ma solo a campionato in corso, dopo aver iniziato a Imola e Modena.\nIn vista della Legadue 2001-2002, la panchina di Cavina (approdato in Serie A a Roseto) venne affidata a Gianni Malavasi, che fu per\u00f2 esonerato a fine novembre a fronte di un bilancio di una vittoria ottenuta e dieci sconfitte. Al suo posto subentr\u00f2 Giampiero Ticchi, che alla fine riusc\u00ec a centrare il 12\u00ba posto in classifica su 14 squadre, conquistando di fatto l'ultimo posto utile per la salvezza.\nNella stagione 2002-2003 il club tocc\u00f2 uno dei punti pi\u00f9 alti di tutta la sua storia. Sotto la guida tecnica del confermato Giampiero Ticchi e trascinato in campo dagli americani Damon Williams, Donzel Rush e Gerrod Abram oltre che dallo svedese Mats Levin, il Progresso riusc\u00ec qualificarsi ai play-off grazie al 7\u00ba posto in regular season e ad eliminare Scafati ai quarti di finale, giungendo cos\u00ec alle semifinali. Il sogno svan\u00ec al termine della serie contro Messina, con i siciliani che si imposero per 1-3.\nFuturVirtus.\nPrima dell'inizio della Legadue 2003-2004, Tudini cedette per circa euro la societ\u00e0 all'imprenditore Claudio Sabatini, proprietario del marchio \u201cFuturVirtus\u201d, che intendeva dare continuit\u00e0 alla denominazione societaria della Virtus Pallacanestro Bologna, esclusa dalla Serie A proprio quell'anno per inadempienze finanziarie della precedente gestione. La squadra inizi\u00f2 ad adottare il bianco e il nero come colori sociali e a giocare le proprie partite interne al PalaMalaguti di Casalecchio di Reno.\nAl termine della stagione 2003-2004, conclusasi con l'eliminazione in finale play-off da parte dell'Aurora Basket Jesi, Sabatini ottenne la riaffiliazione alla FIP e il diritto di utilizzare la denominazione Virtus Pallacanestro: il titolo sportivo venne cos\u00ec ceduto alla nuova societ\u00e0 e il Progresso cess\u00f2 di fatto di esistere."}
{"id": "1311621", "revid": "402993", "url": "https://it.wikipedia.org/wiki?curid=1311621", "title": "Bignami Castel Maggiore", "text": ""}
{"id": "1311623", "revid": "599013", "url": "https://it.wikipedia.org/wiki?curid=1311623", "title": "Jason Richardson (cestista)", "text": "Carriera.\nFu scelto con il n\u00ba 5 nel draft NBA 2001 dai Golden State Warriors, proveniente dalla Michigan State University, con la quale vinse anche un titolo NCAA.\nJ-Rich vinse il titolo di MVP della T-Mobile Rookie Challenge del 2002 e la NBA Slam Dunk Contest del 2002 e del 2003, eguagliando cos\u00ec Michael Jordan, che era stato l'unico a vincerla per due edizioni consecutive. Nel 2003 vinse la competizione con una schiacciata che sbalord\u00ec tutti: partendo da un lato del campo da gioco, effettua un alley-oop a s\u00e9 stesso, poi salta, fa passare la palla fra le gambe e schiaccia con una mano. Con il passare delle stagioni, migliora sempre di pi\u00f9 anche gli altri fondamentali del basket, come il tiro da tre, i rimbalzi e gli assist, alzando sempre di pi\u00f9 le sue medie. Nella stagione 2005-06 termin\u00f2 con 23,2 punti di media a partita; nonostante ci\u00f2 i Warriors terminarono la stagione al 13\u00ba posto.\nUno dei momenti pi\u00f9 importanti nella carriera di J.R. \u00e8 stato nella partita contro i Mavericks quando a 4,7 secondi dalla fine, con 2 punti di svantaggio, Jason Terry sbaglia un tiro libero: Richardson prende il rimbalzo e si avvia verso il canestro avversario, superando con una finta a 360\u00b0 l'avversario e tirando verso il canestro completamente scoordinato: mette a segno il canestro che vale la vittoria della squadra, con l'ovazione del pubblico presente nel palazzetto.\nIl 28 giugno 2007, in occasione del draft NBA 2007, passa agli Charlotte Bobcats.\nIl 10 dicembre 2008 viene ceduto insieme a Jared Dudley ed una seconda scelta al draft 2010 ai Phoenix Suns in cambio di Raja Bell, Boris Diaw e Sean Singletary.\nNel dicembre 2010 viene ceduto insieme a Hidayet T\u00fcrko\u011flu e Earl Clark agli Orlando Magic, in cambio di Vince Carter, Marcin Gortat, Micka\u00ebl Pi\u00e9trus, una prima scelta al draft 2011 e 3 milioni di dollari. Nel dicembre 2011 rinnova il suo contratto con i Magic, firmando un quinquennale da 25 milioni di dollari.\nIl 10 agosto 2012 viene ceduto ai Philadelphia 76ers nell'ambito della trade che ha portato Dwight Howard ai Los Angeles Lakers. Nel gennaio successivo, dopo aver giocato appena 33 partite, \u00e8 costretto a sottoporsi ad un intervento al ginocchio che lo costringe a saltare tutto il resto di stagione e anche quella successiva. Il 18 febbraio 2015 ha sostenuto il suo primo allenamento completo dopo 762 giorni di assenza. Due giorni dopo ha fatto il suo ritorno in campo contro gli Indiana Pacers, realizzando 7 punti, 7 rimbalzi, 2 assist, 2 palle rubate e 1 stoppata in 18 minuti di gioco.\nIl 18 agosto 2015 firma un contratto non garantito con gli Atlanta Hawks, ma appena un mese dopo \u00e8 costretto a sottoporsi ad una risonanza magnetica al ginocchio che ha rivelato un'osteofita. Il successivo 23 settembre ha annunciato il suo ritiro, affermando che se avesse continuato a giocare avrebbe potuto subire danni motori permanenti.\nProblemi giudiziari.\nIl 21 dicembre 2008 viene accusato di guida in stato di ebbrezza dalla polizia della Salt River Pima\u2013Maricopa Indian Community.\nIl 15 febbraio 2009 viene arrestato nei pressi di Scottsdale (Arizona) per eccesso di velocit\u00e0. Richardson viaggiava a circa 90\u00a0mph (145\u00a0km/h) su una strada con il limite di 35\u00a0mph (55\u00a0km/h). In auto con lui c'era il figlio di 3 anni, che era seduto sul sedile posteriore senza cintura di sicurezza. Richardson \u00e8 stato accusato di eccesso di velocit\u00e0, guida spericolata e condotta irresponsabile nei confronti di un minore. A seguito dell'arresto \u00e8 stato sospeso senza stipendio per una partita dai Suns per \"Condotta dannosa per la squadra\". Non sono stati tuttavia avviati processi a suo carico. Il 28 agosto 2009 la NBA lo ha sospeso per le prime due partite della stagione 2009-10 a causa del suo arresto."}
{"id": "1311624", "revid": "729019", "url": "https://it.wikipedia.org/wiki?curid=1311624", "title": "Ch\u016bichi Nagumo", "text": "Entrato nella Marina imperiale giapponese nel 1908, si specializz\u00f2 in guerra silurante e, fattosi notare per la sua abilit\u00e0, pot\u00e9 accedere al prestigioso Collegio navale di Tokyo, presso il quale si diplom\u00f2 nel dicembre 1920. In questi stessi anni fece comunque esperienza in mare su svariati tipi di unit\u00e0 e ricopr\u00ec anche il comando della torpediniera \"Kisaragi\". Negli anni venti raggiunse il grado di capitano di vascello, lavor\u00f2 a pi\u00f9 riprese come istruttore al Collegio navale, esplet\u00f2 mansioni burocratiche e complet\u00f2 anche un viaggio all'estero per integrare e ampliare le sue conoscenze, dopo il quale comand\u00f2 l'incrociatore leggero . Reputato un grande esperto nell'impiego in battaglia del siluro e di unit\u00e0 leggere, nei primi anni trenta fu posto a capo dell'11\u00aa Divisione cacciatorpediniere prima di tornare a incarichi d'ufficio nello stato maggiore generale; solo dopo questo intervallo comand\u00f2 alcune unit\u00e0 capitali (come la nave da battaglia ) e quindi una squadriglia di cacciatorpediniere. Viceammiraglio a fine 1939, l'anno successivo divenne direttore del Collegio navale.\nNell'aprile 1941, nonostante molte perplessit\u00e0 legate alla sua scarsa fiducia nell'ammiraglio Isoroku Yamamoto e nell'aviazione navale (con la quale non aveva alcuna esperienza), accett\u00f2 il comando della 1\u00aa Flotta aerea; affiancato da un competente stato maggiore, mise a punto il piano per l'attacco di Pearl Harbor che condusse di persona il 7 dicembre 1941, facendo mostra di eccessiva prudenza e forse d'indecisione. Nei primi mesi del 1942 Nagumo solc\u00f2 l'Oceano Pacifico occidentale e con le sue sei portaerei raccolse numerosi altri successi, quali il bombardamento di Darwin e la potente scorreria nell'Oceano Indiano. A fine maggio condusse le sue forze, prive per\u00f2 di due portaerei, contro l'atollo di Midway, senza sapere che gli Stati Uniti avevano decrittato i codici di sicurezza adoperati dalla marina imperiale; nella successiva battaglia del 4-6 giugno, invischiato nelle conseguenze delle sue stesse decisioni, perse le portaerei , , \"Soryu\" e \"Hiryu\", il che decret\u00f2 la sconfitta giapponese. Profondamente colpito dal disastro, accentu\u00f2 la sua caratteristica cautela; ciononostante lo stato maggiore generale, in virt\u00f9 della sua esperienza, gli conferm\u00f2 il comando delle residue portaerei da battaglia inquadrate nella 3\u00aa Flotta.\nAlla testa di questa formazione e sempre affiancato dalla 2\u00aa Flotta del viceammiraglio Nobutake Kond\u014d, Nagumo combatt\u00e9 nella battaglia delle Salomone Orientali a fine agosto e nella battaglia delle isole Santa Cruz a fine ottobre. Il primo scontro si risolse in una sconfitta per il Giappone e Nagumo perse una portaerei, inviata ad attaccare l'aeroporto di Guadalcanal con scorta inadeguata; il secondo combattimento evidenzi\u00f2 la mancanza di aggressivit\u00e0 dei due comandanti superiori e, ancora una volta, Nagumo non riusc\u00ec a colpire per primo e con violenza le Task force statunitensi a causa di una ricognizione carente: riusc\u00ec a distruggere la portaerei al prezzo di numerosi velivoli. Subito dopo la battaglia fu rimpatriato e sino al 1943 inoltrato fu al comando dei distretti navali di Sasebo e Kure, poi dell'inutilizzata 1\u00aa Flotta di corazzate. Al suo scioglimento fu messo a capo della decrepita Flotta del Pacifico centrale con comando a Saipan, incaricata della difesa delle isole Marianne, Palau e Ogasawara: rafforzata nel corso dei mesi seguenti, rimase un'organizzazione prevalentemente terrestre e comunque sottoposta alla 31\u00aa Armata. Appena prima della fine della battaglia di Saipan, iniziata il 15 giugno da importanti sbarchi statunitensi, Nagumo si suicid\u00f2 e ricevette la promozione postuma ad ammiraglio.\nBasso anche rispetto alla media nazionale giapponese, con occhi penetranti e fama di forte temperamento, Nagumo viene ricordato come un ufficiale professionale, seppure con una visione strategica forse ristretta, e dalla personalit\u00e0 grigia: un uomo austero e prudente.\nBiografia.\nCarriera iniziale.\nCh\u016bichi Nagumo nacque il 25 marzo 1887 nella prefettura di Yamagata. In giovane et\u00e0 s'iscrisse all'Accademia navale di Etajima, studi\u00f2 nella 36\u00aa classe e per i suoi meriti fu nominato Cavaliere di III Classe dell'Ordine del Nibbio d'oro. Si diplom\u00f2 il 21 novembre 1908, ottavo su 191 allievi, ottenne il brevetto di aspirante guardiamarina e fu imbarcato sull'incrociatore corazzato \"Soya\", di preda bellica russa: su questa unit\u00e0 effettu\u00f2 la crociera d'addestramento all'estero. Rientrato in patria, fu assegnato il 2 agosto 1909 all'incrociatore corazzato per un breve periodo, quindi il 1\u00ba dicembre pass\u00f2 all'incrociatore protetto \"Niitaka\", sul quale il 15 gennaio 1910 ebbe la qualifica di guardiamarina. Il 5 maggio di quell'anno fu ridestinato all'equipaggio dell'incrociatore corazzato \"Asama\", concludendo il suo primo ciclo d'addestramento in mare. Il 20 aprile 1911 inizi\u00f2 il Corso base alla Scuola di artiglieria navale, seguito il 4 agosto dal Corso base alla Scuola siluristi: al suo completamento il 1\u00ba dicembre ricevette la promozione a sottotenente di vascello e il 20 fu imbarcato sulla nave da battaglia . Il 24 maggio 1913 fu trasferito alla torpediniera \"Hatsuyuki\" e si mise in luce, tanto che il 1\u00ba dicembre fu avviato agli studi del Corso B del Collegio navale a Tokyo (18\u00aa classe), istituzione che si occupava di formare competenti ufficiali di stato maggiore; segu\u00ec dal 27 maggio 1914 la frequentazione del Corso avanzato alla Scuola siluristi, che concluse il 1\u00ba dicembre con una promozione a tenente di vascello. Subito distaccato al Comando costruzioni navali in funzione di direttore di macchina, fu coinvolto nell'apprestamento finale dell'incrociatore da battaglia e al suo completamento (19 aprile 1915) fu integrato nell'equipaggio. Il 13 dicembre torn\u00f2 a servire su una piccola unit\u00e0 silurante, il cacciatorpediniere di scorta \"Sugi\", per un anno circa. Il 1\u00ba dicembre 1916 fu trasferito allo stato maggiore della 4\u00aa Divisione incrociatori e il 13 aprile dell'anno seguente allo stato maggiore della 3\u00aa Flotta per compiti speciali (una formazione \"ad hoc\"), allo scopo di prendere confidenza con il funzionamento di comandi di alta responsabilit\u00e0. Il 12 dicembre 1917 fu momentaneamente assegnato al 1\u00ba Distretto navale con quartier generale a Yokosuka prima di assumere, il 15, il comando della torpediniera \"Kisaragi\". Circa un anno pi\u00f9 tardi intraprese gli studi del Corso A al Collegio navale; nuovamente nella 18\u00aa classe, impieg\u00f2 due anni per completare la sua formazione e il 1\u00ba dicembre 1920, assieme al diploma, ebbe la promozione a capitano di corvetta.\nGli anni venti e trenta.\nAppena uscito dal Collegio navale, Nagumo fu posto a capo del cacciatorpediniere di scorta \"Momi\", poi l'anno seguente (1\u00ba novembre 1921) fu trasferito presso lo stato maggiore della 1\u00aa Squadriglia cacciatorpediniere. Il 1\u00ba dicembre 1922 transit\u00f2 allo stato maggiore generale della marina imperiale, venendo assegnato alla sezione 1 del 1\u00ba Ufficio: dal 1\u00ba novembre 1923 affianc\u00f2 a questo incarico minore il posto di istruttore al Collegio navale e una mansione presso il comando degli stati maggiori riuniti. Promosso capitano di fregata il 1\u00ba dicembre 1924, sei mesi pi\u00f9 tardi ebbe ordine di presentarsi al 1\u00ba Distretto navale: qui fu informato che sarebbe partito subito per un viaggio in Europa e negli Stati Uniti d'America allo scopo di imparare le lingue straniere e apprendere le novit\u00e0 pi\u00f9 recenti nelle altre marine militari. Durante il suo soggiorno redasse un documento nel quale illustrava le capacit\u00e0 industriali e di mobilitazione degli americani. Rientr\u00f2 in patria il 20 febbraio 1926 e il mese seguente assunse il comando della cannoniera \"Saga\"; il 15 ottobre pass\u00f2 a comandare la pari classe \"Uji\". Il 15 novembre 1927, infine, riprese il posto di istruttore al Collegio navale e qui prest\u00f2 servizio per quasi due anni prima di ricevere la nomina a capitano di vascello e, contemporaneamente, a comandante dell'incrociatore leggero . Il 1\u00ba dicembre 1930 Nagumo ebbe il comando dell'11\u00aa Divisione cacciatorpediniere, alla cui testa pot\u00e9 affinare gli insegnamenti e le teorie apprese. Il 10 ottobre 1931 fu nuovamente assegnato a un incarico burocratico quale capo della sezione 2 del 1\u00ba Ufficio, dipendente dallo stato maggiore generale; vi lavor\u00f2 due anni circa. Il 15 novembre 1933 torn\u00f2 in mare al comando dell'incrociatore pesante , da poco entrato in servizio. Il 15 novembre 1934 assunse il comando della nave da battaglia della quale era in corso l'ammodernamento: torn\u00f2 operativa nel marzo 1935 come ammiraglia della Flotta Combinata. Il 15 novembre 1935 Nagumo fu promosso contrammiraglio e posto alla testa della 1\u00aa Squadriglia cacciatorpediniere.\nNel corso degli anni trenta Nagumo si avvicin\u00f2 alla cosiddetta \"fazione della flotta\" interna alla marina imperiale: si trattava di quel gruppo di ufficiali, spesso di alto rango, che rigettavano ogni accomodamento o limitazione nella costruzione di naviglio da guerra e condannavano naturalmente il trattato navale di Londra dell'aprile 1930, minimizzando i rischi di un confronto aperto con le potenze occidentali (in primis Stati Uniti e Impero britannico). La sua esperienza e professionalit\u00e0, tuttavia, lo rendevano un ufficiale troppo stimato e indispensabile per metterlo da parte, dunque la sua carriera non risent\u00ec delle posizioni politiche: il 1\u00ba dicembre 1936 divenne comandante dell'8\u00aa Divisione incrociatori, che condusse nelle operazioni anfibie della seconda met\u00e0 del 1937 in Cina, in particolare lo sbarco in forze dell'Esercito imperiale a nord di Shanghai. Il 15 novembre 1937 fu richiamato in patria e gli fu affidata la presidenza della Scuola siluristi, specialit\u00e0 nella quale era annoverabile tra i migliori esperti giapponesi coevi. Un anno esatto pi\u00f9 tardi torn\u00f2 in mare al comando della 3\u00aa Divisione incrociatori e il 15 novembre 1939 fu promosso viceammiraglio.\nLa seconda guerra mondiale.\nPearl Harbor.\nIl 1\u00ba novembre 1940 Nagumo ebbe il prestigioso incarico di direttore del Collegio navale, succedendo al pari grado Yorio Sawamoto; si trovava a capo dell'istituto quando al principio del 1941 si vide offrire il comando di una costituenda formazione, la 1\u00aa Flotta aerea riunente le portaerei pi\u00f9 capienti e moderne in possesso della Marina. Nagumo reag\u00ec tiepidamente: egli non aveva mai avuto alcuna esperienza con l'arma aeronavale, nella quale peraltro nutriva scarsa fiducia e, quando fu messo al corrente del piano per l'attacco di Pearl Harbor, espresse i suoi forti dubbi (considerando anche che la paternit\u00e0 del progetto era dell'ammiraglio Isoroku Yamamoto, ritenuto la mente della \"fazione dei trattati\", il contrario speculare della \"fazione della flotta\"). Tuttavia le severe regole di anzianit\u00e0 nella Marina gli resero pressoch\u00e9 impossibile rifiutare. Il 10 aprile 1941 assunse perci\u00f2 ufficialmente il comando della 1\u00aa Flotta aerea e pot\u00e9 contare su uno stato maggiore bene assortito, che registrava la presenza di entusiasti e preparati ufficiali quali Minoru Genda e Takijir\u014d \u014cnishi, appartenenti all'aviazione di marina. Lavorando a stretto contatto con queste personalit\u00e0 e anche con Mitsuo Fuchida, il comandante degli stormi imbarcati, furono concepita la versione definitiva del piano d'attacco e risolte varie problematiche tecniche, compresa l'eccessiva immersione dei siluri lanciati dagli aerei. La 1\u00aa Flotta aerea fu dunque riunita nella baia di Hitokappu e il 23 novembre Nagumo mise al corrente i comandanti delle unit\u00e0 componenti la formazione della missione loro assegnata. Tre giorni dopo, alle 16:00 circa ora di Washington, avvisato del fallimento delle trattative, Nagumo ebbe ordine di procedere con l'attacco; egli lev\u00f2 le \u00e0ncore e assunse un rotta est, in modo da passare tra le isole Aleutine a nord e il cordone delle Hawaii a sud, attraversando cos\u00ec acque poco frequentate. Nell'eventualit\u00e0 di una fortuita scoperta da parte di statunitensi o altri, cos\u00ec come nel caso in cui la diplomazia avesse garantito un qualche compromesso, Nagumo era chiamato a sospendere la missione: tuttavia la navigazione fu resa difficoltosa solo dal mare grosso e nelle prime ore del 7 dicembre il viceammiraglio aveva raggiunto il punto di lancio previsto, 440 chilometri a nord di Oahu. All'alba fece decollare la prima ondata, forte di 40 aerosiluranti, 43 caccia, 51 bombardieri in picchiata, 49 bombardieri in quota che colse del tutto alla sprovvista la sonnolenta base americana e inflisse danni gravi a tutte le corazzate e agli aeroporti, distruggendo decine di velivoli al suolo. Alle 08:45 colp\u00ec la seconda ondata, che fu comunque accolta da una difesa pi\u00f9 coordinata e trov\u00f2 meno obiettivi a causa delle colonne di fumo.\nAl rientro del secondo gruppo sulle portaerei, sorse un'accesa discussione: Nagumo e il suo capo di stato maggiore (contrammiraglio Ry\u016bnosuke Kusaka) ritenevano di aver sostanzialmente raggiunto gli scopi dell'attacco, visto che varie navi statunitensi erano state affondate o messe fuori combattimento, oltre 300 apparecchi distrutti o avariati e che le perdite umane erano state elevate. I capitani Genda e Fuchida, al contrario, erano intenzionati a lanciare un terzo attacco per colpire le infrastrutture (bacini di carenaggio, depositi di combustibile, l'arsenale dei sommergibili) e spingevano affinch\u00e9 la flotta rimanesse per qualche giorno nell'area allo scopo di sorprendere almeno una delle tre portaerei della United States Pacific Fleet, le quali non erano infatti presenti in rada. Nagumo era indeciso; intendeva portare a pieno compimento la missione, avendo compreso il valore di quel tipo di nave da guerra, ma al contempo gli ripugnava rischiare oltre le sue preziose unit\u00e0: nutriva il profondo ma infondato timore che gli statunitensi potessero imbastire una controffensiva. Infine non era sicuro dell'utilit\u00e0 di un'altra ondata, che avrebbe incontrato una reazione pronta e avrebbe di sicuro sofferto l'abbattimento di non pochi velivoli (gi\u00e0 29 non erano rientrati). Le appassionate proteste di Genda e Fuchida furono in ultimo messe a tacere e Nagumo pose fine all'operazione, contento di tornare in patria con la 1\u00aa Flotta aerea pressoch\u00e9 intatta: durante il tranquillo viaggio di ritorno, comunque, s'intrattenne con i due ufficiali e condivise le loro preoccupazioni circa la mancata distruzione delle portaerei nemiche.\nIl 23 dicembre Nagumo raggiunse Hashirajima, dopo aver distaccato le portaerei \"Soryu\" e \"Hiryu\" in aiuto della 4\u00aa Flotta, impegnata nella battaglia dell'Isola di Wake.\nDa Rabaul a Midway (gennaio-giugno 1942).\nTra la fine di dicembre 1941 e l'inizio del gennaio 1942 Nagumo ebbe nuovi ordini, secondo i quali la 1\u00aa Flotta aerea avrebbe appoggiato l'aggressione in corso alle colonie occidentali nell'Oceano Pacifico. Egli condusse alla grande base aeronavale di Truk le sue unit\u00e0 e quindi il 20 gennaio lanci\u00f2 un pesante raid su Rabaul, ancoraggio eccellente sulla punta nord-orientale della Nuova Britannia, e di nuovo il 22; il 21 fece intanto bombardare Kavieng, sul promontorio nord-occidentale della vicina Nuova Irlanda. Queste operazioni incontrarono una trascurabile resistenza da parte dei reparti australiani. All'inizio di febbraio Nagumo salp\u00f2 d'urgenza da Truk per intercettare la Task force 17, che aveva appena colpito con durezza alcune posizioni nelle isole Marshall; l'inseguimento fu per\u00f2 vano e dunque egli si port\u00f2 con una parte della 1\u00aa Flotta alle isole Palau, dove attese il resto delle navi. Il 15 febbraio salp\u00f2 con rotta sud-ovest, privo per\u00f2 delle portaerei \"Shokaku\" e \"Zuikaku\" (in revisione a Yokosuka), e quattro giorni dopo fece decollare una potente ondata di 188 apparecchi che devast\u00f2 Port Darwin, base di ripiegamento per il naviglio alleato in fuga dalle Indie orientali olandesi che stavano rapidamente cadendo sotto i concatenati sbarchi nipponici. Nel porto furono affondati otto mercantili o trasporti e nove altri rimasero danneggiati, quindici velivoli furono distrutti. Il 21 febbraio Nagumo si spost\u00f2 alla baia Staring a Celebes e qui fu raggiunto dal grosso della 2\u00aa Flotta del viceammiraglio Nobutake Kond\u014d: il 25 la grande squadra salp\u00f2 e si port\u00f2 nelle acque a est e sud di Giava, in procinto di essere invasa. Nel corso della prima decade di marzo Nagumo coordin\u00f2 il lancio di vari gruppi e affond\u00f2 la petroliera USS \"Pecos\" e il cacciatorpediniere ; esegu\u00ec una riuscita incursione sulla base navale di Tjilatjap; distacc\u00f2 le portaerei \"Soryu\" e \"Hiryu\" che, con due corazzate, andarono a bombardare l'Isola di Natale. Ricomposta la 1\u00aa Flotta aerea alla baia Staring (meno la \"Kaga\", danneggiata per l'urto con bassi fondali), Nagumo ne part\u00ec il 26 marzo con l'ordine di penetrare nell'Oceano Indiano e cercare battaglia contro la \"Eastern Fleet\" britannica. L'operazione si protrasse sino al 10 aprile e, sebbene mancasse il suo obiettivo primario, Nagumo ottenne risultati notevoli: gli ormai esperti gruppi imbarcati inflissero distruzioni alle infrastrutture militari di Colombo e Trincomalee, abbatterono alcune decine di aerei e colarono a picco la portaerei leggera , gli incrociatori pesanti e , l'incrociatore ausiliario , i cacciatorpediniere HMAS \"Vampire\", HMS \"Tenedos\", la corvetta \"Hollyhock\" e quattro mercantili. Il 9 aprile, comunque, Nagumo rischi\u00f2 di rimanere ferito o ucciso quando alcuni bimotori Bristol Blenheim eseguirono un improvviso attacco alla \"Akagi\", mancata di misura da un grappolo di bombe.\nLungo la rotta di ritorno Nagumo invi\u00f2 la \"Shokaku\" e \"Zuikaku\" alla base militare di Mako nelle Pescadores, mentre continuava verso nord con il resto della 1\u00aa Flotta. Il 19 aprile fu informato dell'audace raid statunitense su Tokyo, Yokohama e altre citt\u00e0 e perci\u00f2 si lanci\u00f2 verso est per tentare l'intercettamento: la distanza si rivel\u00f2 comunque eccessiva. Rientr\u00f2 poco dopo in Giappone e pass\u00f2 da Yokosuka prima di fermarsi a Hashirajima. Durante il soggiorno in patria Nagumo fu reso edotto della nuova pianificazione strategica, in buona parte influenzata dal bombardamento sulla capitale, che imponeva di espandere il perimetro difensivo verso sud-est (allo scopo di tranciare le comunicazioni tra Australia e Stati Uniti) ed est. La prima fase di tale progetto era sfociata nella complessa battaglia del Mar dei Coralli, svoltasi dal 4 all'8 maggio; nei combattimenti la \"Shokaku\" aveva sub\u00ecto gravi danni e la \"Zuikaku\" aveva perduto quasi tutti i suoi velivoli: la 1\u00aa Flotta aerea, dunque, per alcuni mesi avrebbe potuto contare solo su quattro portaerei. Il fattore tempo era per\u00f2 essenziale per le armi giapponesi e l'ammiraglio Yamamoto decise immediatamente di procedere con l'operazione \"Midway\". Il piano prevedeva l'occupazione dell'atollo di Midway per l'inizio di giugno con il supporto della 1\u00aa Flotta aerea e della 2\u00aa Flotta; al contempo la 5\u00aa Flotta avrebbe condotto azioni diversive nelle isole Aleutine e la 1\u00aa Flotta avrebbe inviato tra queste e Midway uno scaglione avanzato con quattro corazzate. Una minaccia tanto grave a Pearl Harbor avrebbe quindi costretto la menomata United States Pacific Fleet a intervenire (portaerei comprese) e a dividersi: a questo punto la 1\u00aa Flotta aerea e il reparto aeronautico distaccato sugli atolli avrebbero colpito la flotta nemica in avvicinamento da est e annientato il potenziale aeronavale americano. La riuscita dell'operazione poggiava sulla pronta localizzazione delle forze navali statunitensi mediante uno schermo di sommergibili a est dell'obiettivo e sull'assoluto silenzio radio; tuttavia i servizi d'informazione della marina statunitense avevano decrittato i codici adoperati dalla marina imperiale e riuscirono ad avere un quadro completo della massiccia offensiva nipponica. Forte di tali informazioni, l'ammiraglio Chester Nimitz dispose opportunamente la Task force 16 del contrammiraglio Raymond Spruance (con la e la ) e la Task force 17 del contrammiraglio Frank Fletcher (portaerei ) a nord dell'atollo.\nA fine maggio le varie squadre nipponiche presero il mare ma, nel corso della navigazione, non giunse alcuna notizia sulla disposizione delle forze avversarie \u2013 lo schieramento della 6\u00aa Flotta di sommergibili non era stato completato in tempo. Inoltre il 1\u00ba giugno Nagumo, che arrivava da nord-ovest su Midway, dovette rompere il silenzio radio per rintracciare, nel mare in tempesta, un gruppo di petroliere per l'ultimo rifornimento: le sue comunicazioni furono intercettate e la 1\u00aa Flotta aerea scovata. Il mattino presto del 4 Nagumo lanci\u00f2 la prima incursione di 108 velivoli su Midway, poi fece catapultare una decina di idrovolanti allo scopo di localizzare le portaerei nemiche e fece preparare sui ponti una seconda ondata armata con siluri. Quando divenne chiaro che a Midway le installazioni statunitensi erano pi\u00f9 numerose del previsto Nagumo rimase nell'indecisione e solo dopo il fallimento degli attacchi dei velivoli statunitensi, provenienti dall'atollo, autorizz\u00f2 un secondo bombardamento. Alle 07:45, per\u00f2, giunse il messaggio di un idrovolante (partito in ritardo a causa di un guasto alla catapulta) che aveva scovato alcune navi nemiche a nord-est; Nagumo fece sospendere il cambio di siluri con bombe e attese sino a quando non gli fu segnalata alle 08:20, peraltro confusamente, una portaerei nemica. Il viceammiraglio cadde nell'incertezza pi\u00f9 totale e non poteva pi\u00f9 colpire uno dei due obiettivi con immediatezza; doveva inoltre accogliere l'ondata di ritorno e rifornire le numerose pattuglie di \"Zero\" in volo. Dando mostra di notevole professionalit\u00e0, gli equipaggi delle portaerei fecero posto alla prima ondata, ai caccia e ripresero le procedure di riarmo con siluri; Nagumo pot\u00e9 quindi fare rotta per nord-est e avvicinarsi alle navi avvistate. In questo modo evit\u00f2 un gruppo di bombardieri in picchiata, decollati dalle portaerei statunitensi, ma dalle 09:20 circa in avanti la contraerea e le pattuglie di caccia furono impegnate nel respingere per tre volte aerosiluranti nemici, che attaccarono con risolutezza pur senza copertura dei caccia. Questi assalti costrinsero Nagumo a manovre evasive continue e a rimandare il lancio dell'ondata, pronta sui ponti; ancor pi\u00f9 importante, fecero s\u00ec che la difesa trascurasse le alte quote. In questo modo una quarantina di Douglas SBD Dauntless, lanciati dalla Task force 16, giunsero indisturbati ed eseguirono un riuscito bombardamento in picchiata, lasciando la \"Akagi\", la \"Kaga\" e la \"Soryu\" preda di enormi roghi. Nagumo rimase indenne ma, attonito e incapace di riconoscere la gravit\u00e0 della situazione, fu trasferito con lo stato maggiore sull'incrociatore leggero . Travolto dall'entit\u00e0 della disfatta, non esercit\u00f2 il comando e la reazione nipponica fu guidata dal dinamico contrammiraglio Tamon Yamaguchi, che riusc\u00ec a danneggiare gravemente la \"Yorktown\" prima che anche la \"Hiryu\" fosse colata a picco.\nDopo sterili manovre a ovest di Midway e la perdita dell'incrociatore pesante \"Mikuma\", l'ammiraglio Yamamoto ordin\u00f2 il ripiegamento generale. Nagumo, scoraggiato, rientr\u00f2 a Kure e il 14 luglio la 1\u00aa Flotta aerea fu sciolta. Al suo posto fu riattivata la 3\u00aa Flotta, che venne a riunire una parte delle portaerei di squadra (\"Shokaku\" con funzioni di ammiraglia, \"Zuikaku\", ): fu affidata a Nagumo stesso, che poteva vantare una solida esperienza nell'utilizzo operativo di una squadra di portaerei. Con lui rimase anche il contrammiraglio Kusaka, capo di stato maggiore.\nGuadalcanal e il ritiro dal comando delle portaerei.\nIl 7 agosto 1942, cogliendo alla sprovvista gli alti comandi nipponici, una flotta australiano-statunitense sbarc\u00f2 su Guadalcanal la 1st Marine Division, occupandone l'aeroporto incompleto. L'ammiraglio Yamamoto decise allora di concentrare la 2\u00aa e la 3\u00aa Flotta nella base aeronavale di Truk, nelle isole Caroline; l'11 agosto, giorno della partenza della 2\u00aa Flotta (viceammiraglio Nobutake Kond\u014d), Nagumo ebbe per\u00f2 un colloquio con Yamamoto e sconsigli\u00f2 di inviare le portaerei, poich\u00e9 i gruppi imbarcati necessitavano ancora di addestramento, ma le esortazioni divennero tanto insistenti che il 16 Nagumo salp\u00f2, tentando di rimontare il viceammiraglio Kond\u014d. L'annientamento del primo contingente nipponico di rinforzo nella battaglia del Tenaru consigli\u00f2 comunque di riunirsi e fare rifornimento in mare, allo scopo di raggiungere immediatamente l'isola. Nagumo giunse nel punto prestabilito 400 miglia a nord di Guadalcanal la mattina del 23 agosto, in tempo per l'operazione di trasporto di uomini. Non ci fu alcuna pianificazione organizzata nella controffensiva navale nipponica ma, per converso, problemi alle radiocomunicazioni resero edotto il viceammiraglio Frank Fletcher (al comando della Task force 61 deputata a difendere la testa di ponte) della presenza nemica solo il 22 agosto; egli si precipit\u00f2 da sud-est di Guadalcanal a nord con le sole portaerei \"Enterprise\" e . Il 24 Nagumo ebbe ordine da Yamamoto di distaccare la \"Ryujo\" per bombardare l'aeroporto e facilitare cos\u00ec l'arrivo del convoglio, oltre ad attirare le portaerei statunitensi che cos\u00ec sarebbero state sorprese dalla \"Shokaku\" e \"Zuikaku\", le quali presero una rotta per nord-est. La battaglia non and\u00f2 comunque com previsto dai giapponesi: la \"Ryujo\" fu localizzata alle 13:00 circa e, accompagnata solo da una piccola scorta, fu crivellata dagli ordigni dei bombardieri Dauntless; fu anche bersagliata la formazione avanzata della 2\u00aa Flotta e la portaidrovolanti rimase danneggiata. L'attacco condotto da Nagumo alla Task force 61, localizzata alle 15:00 circa e rimasta quasi senza velivoli, danneggi\u00f2 la sola \"Enterprise\" e cost\u00f2 alcune decine di aeroplani. Infine il convoglio di rinforzi fu preda della Cactus Air Force (CAF) di base a Guadalcanal la quale, sopravvissuta a due bombardamenti eseguiti nella notte del 24-25 da cacciatorpediniere e incrociatori, affond\u00f2 un trasporto e il cacciatorpediniere \"Mutsuki\", decretando il ripiegamento giapponese.\nPoich\u00e9 nella battaglia erano andati perduti oltre 70 apparecchi, la 3\u00aa Flotta rimase lontano dal fronte per quasi due mesi, allo scopo di ripianare le perdite, riorganizzare i reparti aerei e addestrare i rimpiazzi. Nagumo fu intanto coinvolto nella pianificazione di un grande intervento della Flotta combinata previsto per la fine di ottobre, quando cio\u00e8 la massiccia offensiva allestita dall'esercito avrebbe occupato l'aeroporto. Il 15 ottobre il viceammiraglio speriment\u00f2 i nuovi gruppi imbarcati: 27 velivoli della \"Zuikaku\" attaccarono un convoglio statunitense in procinto di toccare Guadalcanal e affondarono il cacciatorpediniere . Nei giorni successivi, mentre la 17\u00aa Armata nipponica cozzava senza risultato contro il perimetro americano, Yamamoto radun\u00f2 la 2\u00aa e la 3\u00aa Flotta: Nagumo aveva rimpiazzato la \"Ryujo\" con la \"Zuiho\" e disponeva di 157 velivoli, pi\u00f9 i 55 della \"Junyo\" che per\u00f2 dipendeva dal viceammiraglio Kond\u014d. All'ottobre 1942 Nagumo era estremamente logorato, schiacciato tra le responsabilit\u00e0 e aspettative di cui era stato gravato e dal ricordo della disfatta a Midway, che aveva acuito la sua gi\u00e0 naturale tendenza alla cautela rendendolo assai insicuro. Il comandante di uno dei cacciatorpediniere appartenenti alla 3\u00aa Flotta ricord\u00f2 che \u00abera invecchiato visibilmente dopo la sconfitta di Midway. I suoi capelli si erano fatti grigi, il viso mostrava molte rughe\u00bb.\nIl 24 ottobre, nonostante il sanguinoso fallimento dell'attacco terrestre, le forze navali giapponesi lasciarono Truk e si portarono a est di Guadalcanal, non lontano dalle malariche isole Santa Cruz. Nonostante godessero di una netta superiorit\u00e0 numerica (oltre alle portaerei furono schierate quattro corazzate, quattordici incrociatori tra pesanti e leggeri, 44 cacciatorpediniere), le flotte nipponiche subirono l'iniziativa del deciso viceammiraglio William Halsey, subentrato al comando generale della marina statunitense nel Pacifico sud-occidentale: il 26 ottobre, con due sole portaerei (\"Enterprise\", \"Hornet\") egli fu capace di danneggiare piuttosto gravemente la \"Zuiho\" e l'ammiraglia \"Shokaku\", oltre all'incrociatore pesante . I reparti imbarcati giapponesi, che per l'occasione riunivano i migliori piloti ancora in vita, furono comunque capaci di piazzare una bomba sulla \"Enterprise\" e numerosi ordigni sulla \"Hornet\", che nelle prime ore del 27 fu lasciata indietro dagli americani e mandata a fondo da un gruppo da battaglia inviato dal viceammiraglio Kond\u014d per tentare di impadronirsi dell'unit\u00e0 devastata. Il viceammiraglio Halsey dovette lamentare perdite un poco pi\u00f9 consistenti della parte giapponese, ma la vittoria tattica nipponica fu oscurata da una seconda falcidie dei velivoli delle portaerei (ne furono perduti 70 con i relativi equipaggi) e non port\u00f2 ad apprezzabili sviluppi strategici. Nagumo, rimasto illeso, elesse la \"Zuikaku\" a nuova ammiraglia. Il 2 novembre, da poco tornato a Truk, ricevette notifica del suo trasferimento a capo del 3\u00ba Distretto navale di Sasebo, che sembra accolse con un certo sollievo: a partire dall'11 assunse effettivamente questo nuovo ruolo, mentre la 3\u00aa Flotta pass\u00f2 al viceammiraglio Jisabur\u014d Ozawa.\n1943-1944 e il suicidio.\nIl 21 giugno 1943 Nagumo fu spostato alla testa del 2\u00ba Distretto navale (Kure), poi dal 20 novembre comand\u00f2 la 1\u00aa Flotta, che riuniva il grosso delle navi da battaglia giapponesi: tuttavia questa formazione non vide mai alcuna azione e infine il 25 febbraio 1944 fu sciolta. Nagumo pass\u00f2 dunque alla riserva ufficiali dello stato maggiore generale, che il 4 marzo lo scelse per dirigere la Flotta del Pacifico centrale e una delle unit\u00e0 sottoposte, la 14\u00aa Flotta aerea. Il quartier generale ricoperto da Nagumo (fissato sull'isola di Saipan), facente riferimento alla Flotta combinata, era stato appositamente creato per coordinare le forze della marina nelle isole del mandato e Ogasawara al posto della depauperata 4\u00aa Flotta, che ormai esercitava la sua responsabilit\u00e0 solo sulle isole Caroline orientali. Le istruzioni provenienti da Tokyo richiedevano una fattiva collaborazione tra esercito e marina, ma il tenente generale Hideyoshi Obata comandante la 31\u00aa Armata gi\u00e0 in loco protest\u00f2 vigorosamente; in effetti l'esercito imperiale aveva il controllo tattico e amministrativo di tutte le sue truppe e non intendeva subordinarsi alla Flotta del Pacifico centrale, in pratica senza navi e di natura pi\u00f9 organizzativa che bellica. Il 14 marzo Nagumo e Obata si accordarono perch\u00e9 il comando su ciascuna isola fosse assegnato all'ufficiale di rango pi\u00f9 alto presente, mentre i comandi superiori avrebbero mantenuto le rispettive autonomie (a detrimento di una pi\u00f9 funzionale collaborazione).\nInizialmente con ben poche truppe, Nagumo ricevette in primavera la 55\u00aa e 65\u00aa Unit\u00e0 navale di guardia, che disloc\u00f2 la prima su Saipan e la seconda su Tinian, e numerose unit\u00e0 di artiglieria contraerea; l'afflusso di reparti, veicoli, materiali da costruzione e altro equipaggiamento fu duramente contrastato da squadre di sommergibili statunitensi, che inflissero perdite non indifferenti al traffico navale giapponese. Sempre a fine marzo Nagumo confer\u00ec con ufficiali della Flotta combinata e del proprio stato maggiore circa la realizzazione di un ambizioso programma di incremento di aeroporti e scali per idrovolanti, tutte nuove installazioni che dovevano essere integrate con il sistema fortificato delle isole. Una volta completata, la rete di basi aeree avrebbe consentito di ospitare sino a circa 600 velivoli ma i lavori, per quanto portati avanti con tenacia, erano ancora largamente incompleti al momento dello sbarco statunitense: anche l'importante programma (per numero ed estensione) riguardante le batterie costiere rimase lungi dall'essere concluso. Al giugno 1944 le forze della marina su Saipan, quindi al diretto comando di Nagumo, contavano uomini circa: oltre alla 55\u00aa Unit\u00e0 di guardia deputata alla difesa e utilizzo dei cannoni costieri, la 1\u00aa Forza da sbarco speciale \"Yokosuka\", la 5\u00aa Forza da difesa delle basi cui rispondevano le truppe schierate sulle spiagge e le poche unit\u00e0 navali in tutte le Marianne, il quartier generale della stessa Flotta del Pacifico centrale. Pi\u00f9 in particolare, a Nagumo fu affidata la porzione centro-occidentale di Saipan. Infine le batterie contraeree per lo pi\u00f9 furono dirottate a sud, in difesa dell'aeroporto di Aslito. Come Obata, Nagumo riteneva assai improbabile che gli Stati Uniti potessero investire le Marianne gi\u00e0 a maggio-giugno, opinione in generale condivisa dagli ufficiali superiori; solo il tenente generale Yoshitsugu Sait\u014d, comandante delle truppe dell'esercito a Saipan, denunci\u00f2 pi\u00f9 volte l'imminenza dell'attacco nemico e tent\u00f2, senza successo, di convincere il viceammiraglio.\nIl mattino presto del 15 giugno due divisioni marine sbarcarono su Saipan, dando avvio a una brutale battaglia. Nel corso dei combattimenti fu il generale Sait\u014d (pi\u00f9 alto in grado) a dirigere le forze giapponesi, assistito da Nagumo: egli un\u00ec all'ultimo momento la solida 1\u00aa Forza da sbarco speciale \"Yokosuka\" al grande contrattacco notturno del 16-17 giugno. Il reparto avanz\u00f2 dalla cittadina di Garapan sul fianco sinistro della testa di ponte statunitense, ma ag\u00ec senza coordinamento con la controffensiva dell'esercito, proveniente dal centro dell'isola, e pertanto fall\u00ec nel fare breccia. Gi\u00e0 due giorni pi\u00f9 tardi il fronte nipponico fu spezzato in due e l'aeroporto di Aslito fu conquistato, isolando una parte della guarnigione a sud; Nagumo ridispose le forze rimastegli a est di Garapan. Entro la fine di giugno tutta la porzione meridionale di Saipan cadde sotto il controllo delle divisioni statunitensi, che si volsero fronte a nord: Nagumo e Sait\u014d avevano intanto organizzato una linea difensiva che faceva perno sul massiccio di Tapotchau e su Garapan, la quale era tenuta sulla destra dalle truppe navali del viceammiraglio, in gran parte inquadrate nella 1\u00aa Forza \"Yokosuka\". Gli scontri divennero particolarmente intensi ai piedi del monte e per circa una settimana i giapponesi mantennero le posizioni; in particolare Garapan cedette solo dopo un'ostinata opposizione il pomeriggio del 24 giugno. Il 27 giugno Sait\u014d tracci\u00f2 un'ultima linea di difesa alla base della lunga penisola settentrionale; tre giorni dopo cadde il monte Tapotchau e ci\u00f2 che rimaneva della guarnigione ripieg\u00f2 con un certo disordine a nord, dove avrebbe dovuto effettuare una resistenza sino all'estremo. Il 6 luglio, svanita ogni seria possibilit\u00e0 di contendere ancora l'isola, Sait\u014d ingiunse alle poche migliaia di superstiti di lanciare una carica banzai per non cadere prigionieri e infliggere un ultimo colpo al nemico; si suicid\u00f2 poco dopo. Anche Nagumo si uccise nel suo posto di comando prima dell'avvio del disperato contrattacco, sparandosi alla tempia con una rivoltella.\nL'8 luglio 1944 Nagumo ebbe postume la nomina ad ammiraglio e a Cavaliere di I Classe dell'Ordine del Sacro Tesoro.\nOnorificenze.\nDati tratti da:"}
{"id": "1311626", "revid": "37401", "url": "https://it.wikipedia.org/wiki?curid=1311626", "title": "/", "text": ""}
{"id": "1311627", "revid": "838137", "url": "https://it.wikipedia.org/wiki?curid=1311627", "title": "Dipartimento di Radom", "text": "Il dipartimento di Radom (in polacco: \"Departament radomski\") fu un'unit\u00e0 di divisione amministrativa e di governo locale del Ducato di Varsavia dal 1809 al 1815.\nLa citt\u00e0 capoluogo era Radom; il dipartimento era ulteriormente suddiviso in 10 distretti.\nNel 1815 il territorio del dipartimento fu trasformato nel voivodato di Sandomierz."}
{"id": "1311630", "revid": "44638", "url": "https://it.wikipedia.org/wiki?curid=1311630", "title": "Brigata Partigiana &quot;B. Fanciullacci&quot;", "text": ""}
{"id": "1311635", "revid": "15756", "url": "https://it.wikipedia.org/wiki?curid=1311635", "title": "Longiar\u00f9", "text": "Longiar\u00f9 (\"Campill\" in tedesco, \"Lungiar\u00fc\" in ladino) \u00e8 una frazione del comune italiano di San Martino in Badia.\n\u00c8 un paese rurale, adagiato in una conca, a cui vi appartengono le sottofrazioni di Misc\u00ed e Seres.\nGeografia fisica.\nPoderosi massicci come il gruppo del Puez, la Cresta di Longiar\u00f9, il Sass de Putia, il Gherdenaccia fanno da cornice ai ricchi boschi e prati all'ingresso nel parco naturale Puez-Odle.\nOrigini del nome.\nLa prima denominazione accertata del paese di Longiaru risale all'anno 1312 con il nome \"Campil\" e al 1410 con il nome \"Campill oder Legraun\"; sarebbe oggi pronunciato \"Ciampeil\" o \"Ciampei\". Il nome \"Lung-a-ru - Lungiar\u00fc\" lo troviamo in documenti appena nell'anno 1831; ci\u00f2 non esclude per\u00f2 che la popolazione abbia usato questo nome gi\u00e0 prima.\nMonumenti e luoghi d'interesse.\nArchitetture civili.\nLa peculiarit\u00e0 che spicca maggiormente in questo paese \u00e8 per\u00f2 il singolare modello d'insediamento abitativo: le \"viles\", tipici nuclei rurali di case e rustici che si richiamano ad una tradizione culturale medievale. Di particolare interesse risultano i mulini ad acqua lungo i rii di Longiar\u00f9 in quanto una viva testimonianza per un tempo, in cui la popolazione locale era alquanto autarca ed economicamente indipendente.\nCultura.\nNella letteratura in lingua ladina Longiar\u00f9 viene spesso menzionata:\nEconomia.\nFino a pochi decenni fa gli abitanti di Longiar\u00f9 vivevano esclusivamente dalla rendita agraria. Pi\u00f9 vantaggioso \u00e8 invece l'allevamento del bestiame (bovini, pecore, cavalli) avvantaggiato dai prati della vallata e dai pascoli dei boschi e degli alpeggi. Anche il commercio del legname ha sempre dato il suo contributo per alleggerire la sopravvivenza dei contadini di Longiar\u00f9."}
{"id": "1311642", "revid": "184755", "url": "https://it.wikipedia.org/wiki?curid=1311642", "title": "Wildcard/A Word from the Wise", "text": "Wildcard/A Word from the Wise \u00e8 una raccolta del gruppo hardcore punk statunitense Pennywise. Contiene il materiale degli EP autoprodotti \"A Word from the Wise\" e \"Wildcard\". La compilation \u00e8 stata pubblicata nel 1992 su CD.\nTracce.\nTutte le canzoni sono dei Pennywise, tranne dove indicato."}
{"id": "1311645", "revid": "121951580", "url": "https://it.wikipedia.org/wiki?curid=1311645", "title": "Fuori corso (serie televisiva)", "text": " Fuori corso \u00e8 una sitcom di genere comico, scritta da Vincenzo Coppola, con Ciro Villano e Ciro Ceruti questi ultimi due sono anche gli interpreti principali della serie.\nTrama.\nI stagione.\nCosimo e Damiano sono cugini, fidanzati con due sorelle, Alfina e Alfonsina, e controllati dal loro cognato, il prete Secondo. Col tempo conoscono Rosario, una ragazza spagnola in Italia per studio, che si finge timida \nagli occhi di Secondo mentre invece \u00e8 fin troppo disinvolta insieme ad \nAndrea, la cui attrice nelle stagioni successive interpreta Denise. Gli episodi non sono altro che prove, versioni grezze di quella mostrate nelle stagioni successive. \u00c8 la stagione pilota, quella di prova, in poche parole, \ncome dice sempre Ciro Ceruti, il primo approccio di Canale 9 nel \nproporre una sit-com.\nII stagione.\nCosimo De Santi (Ceruti) e Damiano De Santi (Villano) sono due cugini trentenni, squattrinati e studenti fuoricorso di Benevento che decidono di andare a vivere insieme a Napoli. L\u00ec sono raggiunti dal loro cognato (sono fidanzati con due sorelle), un prete di nome Secondo, che si promette di tenerli d'occhio. Nel condominio dove vanno ad abitare, si trovano due personaggi, che saranno tra i protagonisti: una bellissima ragazza spagnola che i ragazzi gi\u00e0 conoscevano, Rosario, e una 'non proprio bella' napoletana, che, guarda caso, si chiama proprio Bella. I due ragazzi divideranno l'appartamento con Cammela, una studentessa siciliana. Gli episodi della sitcom hanno tutti la stessa ossatura: Cosimo e Damiano si mettono nei guai, quasi sempre per colpa di Rosario, e cercano di uscirvi a discapito di Secondo; e l'azione si svolge tutta nella casa dei due studenti.\n\"Location: casa\"\nIII stagione.\nI due giovani ricevono un assegno di 50.000 euro dal suocero che vuole imporre loro di aprire una macelleria a Napoli. Cosimo e Damiano non hanno alcuna intenzione di fare i macellai e 'grazie' a Rosario, rilevano un pub che sta fallendo e i cinque protagonisti vanno a lavorarci. Viene assunta anche Denise (D'Amora), una \"ragazza ribelle\" di cui Damiano si innamora e che va ad abitare a casa sua.\nAllo stesso tempo Rosario, che prima non l'aveva mai visto di buon occhio, rivela a Cosimo di essere innamorata di lui.\nAllora i ragazzi annunciano a Secondo di voler lasciare le loro fidanzate, ma non avendo il coraggio di dirlo a loro suocero, fanno finta di essersi fatti preti. Cosimo e Damiano quindi si fidanzano con Rosario e Denise, con la complicit\u00e0 di Bella e Secondo.\nAlla fine della stagione per\u00f2 Denise lascia Damiano e abbandona la casa.\n\"Location: casa, pub\"\nIV stagione.\nCosimo e Damiano vendono il pub e, con uno stratagemma e con l'aiuto di Secondo, riescono ad ottenere un assegno di migliaia di euro all'ex suocero. Cosimo incarica Rosario di cambiare l'assegno in banca, ma la spagnola scappa con il denaro, abbandonando Cosimo: quindi i due studenti si ritrovano di nuovo soli e senza soldi.\nIntanto entra in scena Helen (Vessicchio), una studentessa di medicina che Damiano ha conosciuto in estate e alla quale racconta, per far colpo, un sacco di bugie tra cui quella di essere medico e molto ricco, e che a casa sua ci sarebbe sempre stato un posto per lei. La ragazza lo prende in parola e va a vivere a casa di Cosimo e Damiano.\nDopo la fuga di Rosario, i ragazzi sono disperati: hanno debiti per migliaia di euro sia con i fornitori del pub fallito sia con l'ex suocero. In questo periodo di tribolazione si verifica un'altra circostanza perturbante: il ritorno di Denise, che contrariamente a quanto spera Damiano, non intende riprendere la storia con lui ma ha solo bisogno di un tetto. Tra Denise ed Helen fuoco e fiamme.\nIntanto Bella, cerca un modo per conquistare un uomo e lo trova proponendo a Cosimo di pagare la sua parte di debiti in cambio della promessa di fidanzarsi con lei. Cosimo, disgustato ma con l'acqua alla gola, \u00e8 costretto ad accettare.\nIl suocero, Concetto Quagliarone, propone ai due ragazzi un patto per la cancellazione del debito: ri-fidanzarsi con le sue figlie, Alfina e Alfonsina, e andare a lavorare (gratis) nella Banca del Credito di Arpaia dove lui \u00e8 azionista. In questa stagione, pi\u00f9 che nelle precedenti, si ricorre spesso al metateatro con i personaggi che richiedono apertamente modifiche alla sceneggiatura, si rivolgono direttamente allo spettatore o ricordano eventi accaduti riferendosi al numero delle puntate.\n\"Location: casa, banca\"\nV stagione.\nNel 2011 abbiamo il tanto atteso ritorno della sitcom con location, personaggi e dinamiche completamente rinnovati.\nCosimo e Damiano abitano una casa molto pi\u00f9 grande (a Posillipo), di propriet\u00e0 del nonno, il dr. Gerardo De Santi che, moribondo, ha lasciato ai due nipoti l'obbligo di terminare il pagamento del mutuo (di sole altre 280 rate) nonch\u00e9 di completare gli studi laureandosi. I debiti che il nonno lascia ai due sfortunati non finiscono qui.\nBella Fusco, quella che gli anni addietro era stata la loro vicina di casa, ora dovr\u00e0 abitare con loro: dopo un incidente che la rese pazza, (schizofrenia e ninfomania meteorologica, con tutti i certificati del caso) fu totalmente affidata al dr. De Santi, e dunque ora tocca ai due nipoti occuparsene.\nGiselle ,la parigina, compagna-escort del nonno, ignorata nel testamento, seduce Damiano e va a vivere a casa dei due.\nSecondo ha, come sempre, il compito di sorvegliare i due ragazzi che continuano a essere \"fidanzati\" con le sue sorelle, e come sempre, viene messo in mezzo ai guai in ogni puntata.\nAltri personaggi entrano prepotentemente a far parte della vita dei due: Pino, il fidanzato camorrista di Giselle, e padre di Mim\u00ec, l'infermiera del nonno, che far\u00e0 continue incursioni a mano armata per estorcere denaro ai due; e infine Alice, una ragazza madre alla quale Cosimo e Damiano subaffittano una stanza.\n\"Location: casa nuova, casa di secondo\"\nVI stagione.\nSono passati 4 anni da quando i ragazzi hanno lasciato l'appartamento\n ed ognuno ha preso la propria strada. Secondo ha preso in affitto il \nvecchio appartamento e lo ha reso un luogo per dove ospitare gli \nstudenti delle universit\u00e0. Per strane coincidenze c'\u00e8 un ritorno \ngenerale in quella casa, ritornano tutti al mittente, Cosimo e Damiano, \nBella, Denise e, una novit\u00e0, una nuova ragazza che ha appena affittato \nuna stanza. Nemmeno il tempo di salutarsi e sembra fare un salto nel \ntempo, tutto sembra tornare al proprio posto, Secondo \u00e8 di nuovo l\u00ec nel \nmezzo del divano, e tutto ricomincia...\nLocation: casa vecchia delle stagioni 2, 3 e 4.\nPersonaggi.\nCosimo De Santi.\nCosimo De Santi, interpretato da Ciro Ceruti, \u00e8 originario di Benevento cos\u00ec come il cugino Damiano ed \u00e8 iscritto a giurisprudenza da 10 anni e ha dato un solo esame prendendo 18. Con la scusa di andare a Napoli per studiare, va via dalla citt\u00e0 assieme al cugino, in modo da star lontano dal suocero. Vengono per\u00f2 seguiti da Secondo, un prete che \u00e8 anche cognato di Cosimo e Damiano. A Napoli Cosimo diventa un nullafacente e sfaticato, che passa le sue giornate a vedere la tv, in particolar modo \"Incompreso\", il suo film preferito, e, insieme al cugino, tenta di ingannare il cognato Secondo per rubargli soldi oppure usarlo come strumento per tirarlo fuori dai guai.\n\u00c8 fidanzato con Alfonsina, figlia del macellaio di Benevento (ovvero il pap\u00e0 di Secondo) a cui \u00e8 promesso ma che tradisce con Rosario, una ragazza spagnola che abita vicino a casa loro. Si sa che suo padre si chiama Antonio e che sua madre \u00e8 sorella gemella della madre di Damiano.\nDamiano De Santi.\nDamiano De Santi, interpretato da Ciro Villano, \u00e8 originario di Benevento e giunge a Napoli insieme al cugino Cosimo per studiare. Come il cugino, diventer\u00e0 uno studente fuori corso, abbandonando cos\u00ec l'universit\u00e0. A Benevento era fidanzato con Alfina, che abbandoner\u00e0 per Denise giovane ragazza dal carattere ribelle. Finge sempre di saperne pi\u00f9 del cugino solo per fare colpo sulle ragazze, ma in verit\u00e0 \u00e8 molto pi\u00f9 demente di lui e molte delle sue frasi le lascia sempre troncate perch\u00e9 non sa concluderle. Damiano ha per\u00f2 una grande capacit\u00e0 di ingannare il cognato Secondo, capacit\u00e0 che supera di gran lunga quella di Cosimo. Nell'ultima stagione lascer\u00e0 Denise per fidanzarsi con Benedetta, una ragazza che \u00e8 l'esatto contrario di Denise: molto religiosa e cristiana, anche se in molti episodi cerca di tentare gli altri uomini.\nDamiano porta sempre un paio di occhiali. Ha paura che il suocero possa scoprire che non vogliono sposare le figlie. In un episodio, addirittura, affitta assieme a Cosimo due sai da monaci per far capire al suocero che hanno avuto una vocazione. Lo stratagemma non funzioner\u00e0, perch\u00e9 per colpa di Rosario e Denise i due verranno presi a botte dal macellaio.\nIn un altro episodio si vestono da papi, sempre per ingannare il suocero, con la complicit\u00e0 di Secondo e in un altro ancora da monaci Hare Krishna.\nBella Fusco/Peluso/De Magistris.\nBella (Floriana Di Martino) \u00e8 la coinquilina di Rosario, quindi vicina di pianerottolo di Cosimo e Damiano.\nIn stridente contrasto col suo nome, Bella viene considerata da tutti molto molto brutta. Nonostante questo nel corso della serie \u00e8 stata in grado di approcciare diversi uomini (nella IIIa stagione porta a cena uno studente del palazzo di fronte, seduce con un afrodisiaco il suocero di Cosimo e Damiano, sposa lo sceicco \"Said Ahmed Lekka-Lek Abudallah\", si fidanza con un malato di mente, nella IV stagione si fidanza con Cosimo, fa innamorare Gennaro l'Assassino, ecc.).\nBella \u00e8 lo stereotipo della donna ninfomane, quindi tremendamente amante del sesso libero (una volta immagin\u00f2 di avere un rapporto sessuale con 12 uomini, per cui chiese l'assoluzione da Secondo).\nInoltre \u00e8 molto ricca: il padre \u00e8 un imprenditore proprietario di un'azienda, e il pi\u00f9 delle volte, pur di avere un'esperienza sessuale con qualche uomo, promette pagamenti di debiti, fitti arretrati o anni al ristorante.\nTra i suoi parenti c'\u00e8 zio Eustachio, lo zio supercentenario di sua madre che compare solo in un episodio della seconda stagione.\n\u00c8 uno dei personaggi pi\u00f9 esilaranti della serie, napoletana doc e spesso volgare, tanto da essere spesso soprannominata dai ragazzi \"la contessa\", e arriva anche a fare l'interprete tra Damiano e una prostituta che parla un dialetto strettissimo.\nDon Secondo Quagliarone/Peluso.\nSecondo (Lucio Pierri) \u00e8 un prete originario di Panzano di Benevento. \u00c8 figlio del macellaio Concetto, un energumeno, e ha due sorelle, Alfina e Alfonsina, fidanzate con Cosimo e Damiano da 10 anni, mai apparse nella serie ma descritte a pi\u00f9 riprese come orribili a un livello parodistico. Quando i suoi \"cognatini\" decidono di trasferirsi a Napoli col pretesto dell'Universit\u00e0, ma in realt\u00e0 per fuggire dalla vita opprimente di paese, Secondo \u00e8 costretto a seguirli per controllare il loro comportamento lontano dalle fidanzate. Diviene sacerdote di una chiesa il cui nome ovvero San Pietro Apostolo viene rivelato soltanto nel primo episodio della seconda stagione, dove vive assieme al sagrestano, un personaggio che non comprare mai ma che gliene combina anche lui di tutti i colori. \u00c8 vittima di Cosimo e Damiano che non esitano a rubargli soldi o a metterlo nei guai. Porta una mosca e indossa sempre l'abito da prete; da un episodio della seconda stagione si sa che \u00e8 del segno dello scorpione; di lui sappiamo che nella seconda stagione ha 26 anni.\nSecondo nasce come un personaggio ingenuo e stupido, un credulone che si lascia sempre imbrogliare, evolve per\u00f2 nel corso della serie diventando anche malizioso (lo si sorprende con giornalini o film pornografici). In alcuni episodi viene costretto ad accoppiarsi (es. con Bella) e addirittura a sposarsi. \u00c8 un prete decisamente anomalo.\nMaria Consuelo Addolorata Rosario Quana De la Pe\u00f1a.\nRosario (Ornella Varchetta) \u00e8 la coinquilina di Bella. Viene dall'Andalusia per studiare in Italia, e nonostante viva a Napoli, non ha mai perso il suo accento (anche se in alcuni casi parla in napoletano). Rosario \u00e8 una bella ragazza, e grazie alla sua bellezza molte volte riesce a ingannare Cosimo e Damiano. Escogita sempre stratagemmi per rubare loro prima cibo e cose utili per la casa, poi soldi, oppure li immischia in affari dove lei riesce sempre a guadagnarci, mentre i due ragazzi non ottengono niente. La spesa la fa a casa di Cosimo e Damiano, dove ruba qualsiasi cosa che i due hanno acquistato. Il suo cognome, De la Pe\u00f1a, si sente solo in un'occasione, quando si presenta alla madre di Damiano. S'innamora di Cosimo e si fidanza con lui nella III stagione. Sar\u00e0 Rosario a convincere Cosimo e Damiano a comprare un pub. In un episodio teme di essere incinta a causa di un ritardo, tra l'altro proprio in quest'episodio si viene a conoscenza del nome del padre di Rosario ossia Juan Carlos Maria. In un altro episodio Cosimo la crede un'assassina.\nDenise.\nDenise (Mariangela D'Amora) \u00e8 la sorella gemella di Andrea (personaggio che compare solo nella I edizione). Entrambe conquistano l'amore di Damiano, dando vita a una tormentata relazione. Figlia di una ricca famiglia di avvocati di Afragola, Denise, giovane ragazza viziata e dal carattere ribelle, nella III edizione riesce, attraverso il suo atteggiamento spesso ammiccante, a entrare in casa di Cosimo e Damiano, diventando la loro coinquilina e lavorando come cameriera del pub.\nDenise, come Bella, ama il sesso libero e gli uomini di ogni genere e, contrariamente alla sua amica, li conquista tutti con la sua avvenenza. Divertentissimi gli episodi in cui la ragazza cerca di nascondere o giustificare i suoi continui tradimenti col pasticciere, il 'bibitaro', il panettiere, l'operaio, il salumiere, ecc.\nDopo l'arrivo in casa di Benedetta, la ragazza 'alla pari', e i litigi con Damiano, Denise abbandona la casa e sparisce per circa 6 mesi.\nTorner\u00e0 nella IV edizione leggermente cambiata: non pi\u00f9 continue relazioni, ma con la stessa capacit\u00e0 di approfittarsi dell'ingenuit\u00e0 del 'carotino', 'biscottino', 'zuccherino' Damiano, che costringer\u00e0 ad aprire un conto corrente cointestato.\nDenise indossa sempre un paio di occhiali (fino alla sua fuga), come oggetto di seduzione, \u00e8 moderna, brillante e comicamente buffa negli atteggiamenti. Decisamente sopra le righe nei racconti, \u00e8 solita confidare i suoi incontri segreti al prete Secondo, il quale puntualmente finisce per sentirsi male e del quale confesser\u00e0 di essere innamorata solo in una puntata della IV stagione.\nBenedetta.\nUna ragazza che, dopo aver lasciato una missione in Africa, viene assunta al pub come cameriera in cambio di un posto letto in casa De Santi. \u00c8 molto religiosa ma la sua fede deve confrontarsi continuamente col \"peccato\", ecco perch\u00e9 ogni occasione \u00e8 buona per sedurre gli uomini che incontra. A causa sua Rosario e Cosimo litigano spesso. Damiano se ne innamora con un colpo di fulmine, e infine i due si fidanzano.\nGiselle.\nInterpretata da Ada De Rosa, compare nella V stagione, \u00e8 la moglie del nonno, nonch\u00e9 fidanzata di Pino. Giselle \u00e8 un'escort professionista. Inoltre trova sempre il modo per sottrarre soldi a Cosimo e Damiano, che devono pagarle il fitto dell'appartamento (in cui vive anche lei), ma qualche volte riesce anche a salvarli col suo lavoro.\nPino D'agosto.\nDelinquente di professione, impegnato in traffico di droga, armi, riciclaggio, prostituzione e simili, gira sempre armato ed entra ed esce di galera. \u00c8 il fidanzato di Giselle, ha due figlie di cui una compare in una sola puntata.\nLe sue entrate sono teatrali e accompagnate da canzoni neomelodiche.\nMim\u00ec (Domenica D'agosto).\nInterpretata da Simona Ceruti \u00e8 l'infermiera del nonno. Ragazza viziata e stupida, colleziona lauree e diplomi che il padre le compra. Chiede continuamente soldi a Cosimo e Damiano per mantenere il suo tenore di vita mondana. In una puntata dice di avere 25 anni. In un episodio porta a casa il suo fidanzato Ciccio che gli viene per\u00f2 sottratto da Giselle sotto richiesta di Cosimo e Damiano. Una notte la si scopre sonnambula.\nAlice Pepe.\nUna ragazza madre, con problemi economici, che lavora per le pompe funebri e che chiede a Cosimo e Damiano ospitalit\u00e0 per s\u00e9 e il suo Paolino. Si innamora di Cosimo che, insieme al cugino e a tutti gli abitanti della casa, la rifiuta e la prende in giro per la sua stazza. Alice non fa altro che mangiare e tentare approcci con Cosimo, spaventandolo.\nPersonaggi secondari.\nElisabetta De Santi.\nNon si sa niente, sarebbe la sorella di Damiano, viene nominata solo nella prima puntata della prima serie, nelle altre serie risulta che Damiano non ha nessuna sorella.\nCammela De Giovanni.\nInterpretata da Lorena Cacciatore, Cammela \u00e8 la coinquilina di Cosimo e Damiano nella seconda stagione. Il suo nome completo \u00e8 Cammela Di Giovanni ed \u00e8 una ragazza bionda siciliana, pi\u00f9 esattamente della provincia di Palermo. \u00c8 una convinta ambientalista e attivista politica ed \u00e8 sempre in giro per le sue varie campagne contro la droga, la mafia, il maltrattamento degli animali ecc. Detesta i settentrionali perch\u00e9, a detta sua, trattano i meridionali come gente inferiore ma il motivo nasce dal fatto che quando suo padre and\u00f2 a registrarla all'anagrafe egli intendeva chiamarla Carmela ma, data la sua pronuncia marcatamente dialettale, disse Cammela e l'impiegato dell'anagrafe che era d'origine piemontese e mal sopportava i meridionali e di stare a contatto con essi, registr\u00f2 la bambina col nome che il padre aveva mal pronunciato. Non si conosce la sua et\u00e0 precisa ma da un episodio della seconda stagione si sa che ha un anno meno di Bella. Dei suoi parenti si conosce, oltre al padre, suo cugino \"Alfredo\" detto a volte \"Alfredino\" e un suo antenato che era amante di Anita Garibaldi la quale fece dono a lui di una collana che le aveva regalato l'eroe dei due mondi.\nEgidio Sarnataro.\nIl padrone di casa di Cosimo, Damiano, Rosario, Bella e di tutti gli inquilini del palazzo nella seconda stagione. Va a trovare spesso i due ragazzi e, esordendo con la sua frase pi\u00f9 celebre ossia \"Uagli\u00f9 \u00e8 arrivata 'a carta?\" riferendosi all'aumento Istat. Di lui sappiamo che sopporta sua moglie, specialmente quando lo chiama con quella sua voce stridula e che una volta pens\u00f2 addirittura di farla assassinare per poi sposare Rosario di cui \u00e8 innamorato, cos\u00ec come di Cammela. Ha un fratello cardinale e sappiamo che suo padre \u00e8 originario di Telese Terme. All'inizio della III stagione, Rosario comunica ai ragazzi che Sarnataro \u00e8 \"tornato alla casa del padre\", lasciando intendere che sia morto, e che il palazzo \u00e8 stato acquistato dalla signora Cleopatra.\nGiannattasio Squitieri.\nInterpretato da Arduino Speranza, Impiegato nella stessa banca dove 'lavorano' Cosimo e Damiano. Dall'aspetto buffo e alquanto basso, viene spesso preso in giro dai ragazzi che lo soprannominano \"gnomo\", \"nano\", \"tappo\" ecc. Soffre molto per la mancanza di una donna, soprattutto a livello sessuale, dato che sua moglie lo ha abbandonato. Nonostante questo riesce a conquistare contemporaneamente sia Denise che Helen. Di lui si sa inoltre che non ha figli, che sua madre \u00e8 morta quando lui aveva due anni, che attualmente vive solo con la suocera e che \u00e8 stato fidanzato per due anni con una pornostar di nome Vanessa Moliero, senza sapere il lavoro che ella facesse. In uno degli ultimi episodi i ragazzi organizzano una cena romantica tra lui e Bella in modo tale da farli sorprendere teatralmente da Cosimo che avrebbe lasciato cos\u00ec la ragazza, ma si scopre che Squitieri \u00e8 cugino di Bella.\nLorena.\nL'impiegata della banca dove lavorano Cosimo e Damiano, interpretata da Silvana Marconi. \u00c8 un'avvenente venezuelana e per lei ogni momento \u00e8 buono per ballare, in particolare la salsa.\nLoffredo Vanvitelli.\nUn anziano signore, interpretato da Ciro Ceruti, che per sentirsi meno solo e occupare il suo tempo, va tutti i giorni in banca da Damiano, dove ha fatto un investimento di 200 euro. \u00c8 un ex ferroviere, naturalmente in pensione, ha dei figli maschi ed \u00e8 fidanzato con la sua badante, una polacca di nome Ljudmila.\nCleopatra Pellecchia.\nPadrona di casa di Cosimo e Damiano. Donna spesso trascurata dal marito.\nHa come animale domestico, un pitone, che lei chiama \"il suo cucciolotto\"\nLul\u00f9 (Ludovica Santoro).\nInterpretata da Luisa Esposito \u00e8 la camionista del piano di sopra, cafona, aggressiva e violenta. Nella sua vita esiste solo l'amore verso \" 'o piccerill\", ossia il suo camion, fino a quando non si innamora di Cosimo e crede di esserne la promessa sposa. Il ragazzo, intimorito, lascia correre l'equivoco e non sa come liberarsene.\nPatty.\nUna ragazza romana convinta che la casa di Cosimo e Damiano sia la copertura di un set televisivo, e che i due siano impresari dello spettacolo in incognito. Irrompe in casa per fare dei provini e ne viene sempre cacciata in malo modo\nMolly De Santi.\nCugina di Cosimo e Damiano, figlia dello zio d'America, Giacinto, il fratello della madri dei due ragazzi. Dopo la morte del padre viene in Italia secondo le ultime volont\u00e0 del genitore, per vivere \"a spese dei suoi cugini\", che non aveva mai conosciuto prima.\nCollegamenti esterni.\nQuarta stagione* "}
{"id": "1311646", "revid": "123987251", "url": "https://it.wikipedia.org/wiki?curid=1311646", "title": "Vendetta", "text": "La vendetta \u00e8 un desiderio di farsi giustizia generato da un impulso che segue al rancore o al risentimento.\nNella mente del soggetto che intende vendicarsi esso ha subito un torto (sia esso reale o presunto, materiale o morale) e vuole (o ha bisogno di) \"pareggiare i conti\" punendo colui che intenzionalmente \u00e8 stato causa della sua sofferenza o fastidio.\n\u00c8 un comportamento esclusivamente umano presente in tutte le societ\u00e0 anche passate, contraddistinto da un paradosso generato dal soggettivo senso di giustizia forse appagabile ed il biasimo sociale che lo accompagnerebbe.\nIl pubblico riveste un ruolo indispensabile in questo comportamento, sia per quanto riguarda le motivazioni accettabili in alcuni casi addirittura imposte di vendetta, sia per quanto riguarda il bisogno risolutivo di rendere evidente pubblicamente l'attuazione della stessa.\nEtimologia.\nDeriva dal latino \"vind\u012dcta\" (derivato di \"vindicare\") e significa \"ricevere soddisfazione\" ovvero \"pretendere liberazione\" dal peso di un sopruso che si assume patito: \"nella nostra lingua abbiamo la parola vendetta. Ebbene: la vendetta ritualizzata, la vendetta fatta dal gruppo contro il gruppo si chiama \"vendetta\" in varie lingue del mondo. Si \u00e8 trovato il termine nella lingua italiana, perch\u00e9 in alcune regioni italiane sussiste tuttora la pratica della rappresaglia ritualizzata; ivi quando un clan, una famiglia subisce un omicidio tocca ai maschi adulti agnati della famiglia ripararlo\".\nCaratteristiche.\nUna saliente caratteristica della vendetta \u00e8 spesso la sproporzione tra il dolore subito e quello arrecato, essendo per sua natura il dolore non quantificabile.\nPsicologicamente si attivano due modalit\u00e0 di pensiero o la credenza di un mondo giusto o la teoria dell'equit\u00e0.\nA volte la vendetta viene usata impropriamente col significato di \"ritorsione\",che invece si distingue per essere una reazione immediata senza \"ruminazione mentale\", diretta unicamente verso l'aggressore e di solito \"restituita\" nella stessa misura.\nUn'altra reazione simile \u00e8 l\"aggressione rediretta\", ovvero una reazione aggressiva ad un'emozione di rabbia o di frustrazione che va a sfogarsi su terze parti di rango inferiore, ad esempio famigliari.\nTipologia di vendetta.\nPossono annoverarsi diverse cause scatenanti di vendetta, come ad esempio i seguenti:\nVendetta in seguito a sofferenze.\nIl soggetto ha sofferto (sia per ragioni reali che sofferto in seguito ad esperienze passate simili a quella in questione) e vuole far provare la stessa sensazione a colui che l'ha fatto soffrire, in alcuni casi solo per regolare i conti (in genere se non intende avere pi\u00f9 alcun rapporto con la persona per lui colpevole) in altri per far capire il dolore provato affinch\u00e9 non si ripeta pi\u00f9 (generalmente in casi di interesse nel protrarsi del rapporto con l'altra persona ma appare evidente il danno che comunque una reazione del genere pu\u00f2 produrre).\nVendetta in seguito a torti subiti.\nIl soggetto si sente trattato peggio di quanto pensa di meritare (mancanza di rispetto ad esempio) e pensa di ripagare con la stessa moneta (di solito trattandosi di un giudizio del tutto soggettivo la supposta \"pena inflitta\" supera di gran lunga quella subita).\nVendetta per onore.\nL'orgoglio del soggetto \u00e8 stato colpito intenzionalmente e intende dimostrare al mondo che non \u00e8 conveniente farlo, anche solo come deterrenza (spesso anche se l'attacco di per s\u00e9 non gli provoca n\u00e9 dolore n\u00e9 fastidio ma si lega al principio di uomo d'onore).\nVendetta psicotica.\nIl soggetto ha subito una (o pi\u00f9) situazione/i sopra elencate da pi\u00f9 persone diverse nell'arco della sua vita e tende a ripagare chiunque ritenendo che tutte le persone siano uguali, in casi un po' pi\u00f9 solari fa un'attenta valutazione delle persone e decide come comportarsi creando dei gruppi \"elitari\" verso i quali non si comporta con questo atteggiamento.\nA seconda del soggetto e della situazione la vendetta pu\u00f2 generare diverse emozioni:\nDa notare che non tutte le vendette sono finalizzate a fare del male, alcuni cercano di mandare un messaggio con la vendetta (nonostante l'ovvio errore di base e la difficolt\u00e0 di comprensione da parte di chi la subisce) e che alcuni soggetti si vendicano solo se vedono l'intenzionalit\u00e0 nell'attacco dell'altra persona sorvolando gli \"incidenti\".\nVendetta come rituale sociale.\nIn alcune culture o in determinati periodi storici, la vendetta viene permessa od anche incentivata in alcuni casi ben circoscritti, rappresentando di fatto un rituale sociale.\nA titolo di esempi di vendetta istituzionalizzata, analizzati da studi antropologici: tra gli Yanomam\u00f6 indigeni della foresta amazzonica, nel nord dell'Albania vige il codice consuetudinario Kanun, in Sardegna il codice dei pastori barbaricini.\nL'etnologo Mark Anspach ha analizzato la vendetta intesa come reciprocit\u00e0 negativa diametralmente opposta alla reciprocit\u00e0 positiva del dono.\nVendetta nell'arte e nel cinema e nei videogiochi.\nIl tema della vendetta \u00e8 stato ampiamente usato nelle rappresentazioni artistiche dagli albori dell'umanit\u00e0:"}
{"id": "1311647", "revid": "1318658", "url": "https://it.wikipedia.org/wiki?curid=1311647", "title": "X21", "text": ""}
{"id": "1311652", "revid": "1442080", "url": "https://it.wikipedia.org/wiki?curid=1311652", "title": "The Fuzztones", "text": "I Fuzztones sono un gruppo musicale statunitense di genere garage rock revival, formatosi nel 1980 e da allora ancora in attivit\u00e0, caratterizzato da un'immagine ispirata al cinema horror come altri gruppi come The Cramps e Fleshtones. Il nome deriva dal fuzz tone, effetto di distorsione inventato nel 1962 e reso celebre dall'uso in \"(I Can't Get No) Satisfaction\" dei Rolling Stones.\nStoria.\nDopo il suo arrivo a New York ed una breve esperienza con i Tina Peel nel 1980, il cantante e chitarrista Rudi Protrudi, attivo musicalmente gi\u00e0 negli anni sessanta, e la sua compagna e tastierista Deb O'Nair fondarono i Fuzztones. Il debutto avvenne il 19 settembre 1980 al Club 57 di New York. Nel 1984 pubblicarono il primo singolo \"Bad News Travels Fast\" e nel 1985 il primo album \"Lysergic Emanations\" (ABC Records) che venne seguito dal primo tour europeo del gruppo lo stesso anno.\nDopo la pubblicazione del primo album, il gruppo venne invitato dal gruppo punk rock inglese The Damned come ospite per il loro tour europeo; nel frattempo il primo album raggiunse il secondo posto nelle classifiche. Nel 1987, a seguito dello scioglimento del gruppo originale, Rudi Protrudi si trasfer\u00ec a Los Angeles per riformare il gruppo; la nuova formazione ora includeva Jordan Tarlow (chitarra), John \"Speediejohn\" Carlucci (Basso), Jason Savall (Organo) e \"Mad\" Mike Czekaj alla batteria. Il secondo album, \"In Heat\", venne pubblicato nel 1989.\nCon l'ingresso in formazione di Jake Cavaliere (organo), Chris Harlock (basso) e Phil Arriagada (chitarra), il gruppo pubblic\u00f2 altri due album: \"Braindrops\" (1991) e \"Monster A-Go-Go\" (1992) per poi sciogliersi nuovamente.\nNel 1993 Potrudi cur\u00f2 una compilation, \"Songs We Taught the Fuzztones\", contenente le versioni originali dei brani di cui il gruppo aveva fatto cover.\nDopo alcuni anni lontano dalle scene e la pubblicazione della compilation \"Flashbacks\", il gruppo decise di riunirsi nel 1997.\nIl 2001 vide il ritorno all'organo di Deb O'Nair; e nel 2003 la pubblicazione dell'album \"Salt for Zombies\". Nel 2008 venne pubblicato l'album \"Horny as Hell\" seguito nel 2011 da \"Preaching to the Perverted\"; lo stesso anno il gruppo intraprese un tour in Europa di due mesi. Nel 2020 venne prodotto un nuovo album, \"NYC\", che sar\u00e0 pubblicato dalla Cleopatra Records."}
{"id": "1311657", "revid": "363629", "url": "https://it.wikipedia.org/wiki?curid=1311657", "title": "64\u00aa Mostra internazionale d'arte cinematografica di Venezia", "text": "La 64\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 29 agosto all'8 settembre 2007.\nLa madrina della rassegna \u00e8 stata la soubrette italiana Ambra Angiolini. Il Leone d'oro alla carriera \u00e8 stato consegnato al regista statunitense Tim Burton.\nPer la seconda volta nella storia della Mostra dal dopoguerra (dopo il 2006) tutti i film del concorso erano in prima mondiale.\nLe giurie.\nLe giurie internazionali della 64\u00aa Mostra internazionale d'arte cinematografica di Venezia erano cos\u00ec composte:\nGiuria della sezione ufficiale.\nPer la prima volta nella storia della manifestazione, la giuria della sezione principale \u00e8 composta solamente da registi:\nSezioni principali.\nI film sono in ordine alfabetico secondo il cognome del regista.\nFilm in concorso.\nConcorso internazionale di lungometraggi in 35\u00a0mm e in digitale, proiettati in anteprima mondiale, in gara per il Leone d'Oro.\nSezione di retrospettive e restauri.\nStoria segreta del cinema italiano / 4 - Western all'italiana.\nSpeciale sezione monografica dedicata alla Storia segreta del Western all'italiana, i cosiddetti \"spaghetti-western\", del periodo 1964-1976.\nSi tratta della quarta parte della retrospettiva sul cinema italiano iniziata durante la 61\u00aa Mostra internazionale d'arte cinematografica di Venezia; il padrino dell'operazione \u00e8 stato il regista statunitense Quentin Tarantino.\nLa Mostra ricorda Luigi Comencini e Ousmane Semb\u00e8ne.\nSpeciale sezione dedicata a due registi scomparsi nel corso dell'anno e grandi protagonisti della storia del Lido, l'italiano Luigi Comencini, uno degli autori pi\u00f9 significativi del rinnovamento del cinema italiano, e Ousmane Semb\u00e8ne, padre del cinema africano e capofila del nuovo cinema internazionale.\nIl restauro di \"Intolerance\" di David Wark Griffith.\nEvento di apertura delle \"Nuove Versioni Restaurate\" con il restauro Digital Cinema di \"Intolerance\" (1916) di David Wark Griffith.\nLa versione restaurata \u00e8 stata prodotta da ZZ Productions, in associazione con il Danish Film Institute e con la partecipazione di ARTE France, digitalizzato sotto la supervisione di Thomas C. Christensen ed accompagnato dalla ri-creazione della Suite Symphonique composta da Antoine Duhamel e Pierre Jansen proprio per il film nell'esecuzione dell'Orchestre National d'Ile-de-France diretta da Jean Deroyer.\nI premi.\nPremi principali.\nLa mostra ha assegnato i seguenti riconoscimenti:"}
{"id": "1311658", "revid": "287204", "url": "https://it.wikipedia.org/wiki?curid=1311658", "title": "Renault Midlum", "text": "Il Renault Midlum \u00e8 un autocarro medio prodotto da Renault Trucks nei suoi stabilimenti di Blainville-sur-Orne la cui prima presentazione risale al 2000. In Australia \u00e8 venduto come Mack Midlum.\nVersioni.\nL'ultima versione \u00e8 stata presentata nel 2006 ed \u00e8 restata in produzione sino al 2014; presenta la possibilit\u00e0 di trazione su 2 o 4 ruote e diverse versioni di passo.\nCabina.\nLa cabina offre degli ingombri di 2.410\u00a0mm in larghezza e di 2.859 di altezza da terra.\nHa un peso che varia da 7,5 a 18 t di peso totale a terra a seconda della versione ed \u00e8 un mezzo progettato appositamente per la distribuzione di merci locale o su piccola scala. Non viene infatti previsto il suo utilizzo quale trattore stradale mentre sono invece previsti allestimenti per usi particolari urbani quali possono essere ad esempio quello di trasporto rifiuti e di utilizzo da parte dei vigili del fuoco.\nEsiste anche una versione ecologica del Renault Midlum dotata di motore elettrico. Questo camion di 16 tonnellate di massa ha 5,5 tonnellate di carico utile, una potenza del motore di 103 kW e una autonomia di 100 chilometri per un tempo di ricarica di 8 ore. Viene dichiarato come il primo camion completamente elettrico al mondo di queste dimensioni.\nMotori.\nLanciato nel 2000 con motori Renault della gamma Midliner \u00e8 passato ai motori common rail nel 2001. Dal 2006 per soddisfare i nuovi standard Euro, vede acquisire motori originali Deutz.\nNel 2009, le potenze sono state riviste potenziandole verso l'alto ed i motori sono equipaggiati con tecnologia SCR (Selective Catalytic Reduction) con serbatoio AdBlue per ridurre le emissioni di ossidi di azoto (NOx) e adeguato alla norma Euro 5."}
{"id": "1311662", "revid": "767487", "url": "https://it.wikipedia.org/wiki?curid=1311662", "title": "Il prigioniero di Zenda (film 1922)", "text": "Il prigioniero di Zenda (\"The Prisoner of Zenda\") \u00e8 un film muto del 1922 diretto da Rex Ingram e interpretato da Lewis Stone, Alice Terry, Ram\u00f3n Novarro e Barbara La Marr.\nLa pellicola \u00e8 tratta dal romanzo omonimo di Anthony Hope e da una sua versione teatrale, firmata sempre da Hope insieme al commediografo Edward E. Rose. In uno dei ruoli principali (quello di Hentzau) compare Ramon Novarro, attore di origine messicana che negli anni venti contendeva il ruolo di \"latin lover\" a Rodolfo Valentino. La sceneggiatura di questo adattamento per il cinema si deve alla scrittrice Mary O'Hara.\nTrama.\nIn un regno dell'Europa centrale capita Rudolf Rassendyll un inglese, abilissimo spadaccino, sosia dell'erede al trono. Il re designato, debole e dedito al bere, \u00e8 stato drogato da suo fratello Michele il Nero, che l'ha fatto rapire, progettando un colpo di Stato. I lealisti, non sapendo dove si trovi il re, chiedono a Rassendyll di prenderne il posto durante l'incoronazione. L'inglese scoprir\u00e0 che il vero re \u00e8 tenuto prigioniero nel castello di Zenda, sotto la custodia di Rupert di Hentzau, uno dei capi dei congiurati. Dopo averlo liberato e salvato dal complotto, Rudolf parte dal paese, lasciando con il cuore infranto la principessa Flavia, la promessa sposa del re, di cui si \u00e8 innamorato. Anche lei rinuncia all'amore e sposa, per doveri dinastici, il re, reso pi\u00f9 responsabile dalla brutta avventura di cui \u00e8 stato vittima.\nProduzione.\nIl film fu prodotto dalla Metro Pictures Corporation.\nDistribuzione.\nDistribuito dalla Metro Pictures Corporation, il film usc\u00ec nelle sale statunitensi l'11 settembre 1922. Fu distribuito anche in Cina, presentato a Shanghai il 9 febbraio 1923. Nello stesso anno usc\u00ec anche in Portogallo (2 novembre), dove prese il titolo di \"Hist\u00f3ria de Um Rei\", e in Finlandia (19 novembre). In Austria fu ribattezzato sia \"Der Gefangene von Zenda\" che \"Die Geheimnisse eines Herrscherhauses\", mentre in Spagna il titolo venne tradotto letteralmente in \"El prisionero de Zenda\"."}
{"id": "1311663", "revid": "247222", "url": "https://it.wikipedia.org/wiki?curid=1311663", "title": "Flag (James Taylor)", "text": "Flag \u00e8 il decimo album in studio di James Taylor, pubblicato nell'aprile del 1979.\nTracce.\nBrani composti da James Taylor, eccetto dove indicato."}
{"id": "1311666", "revid": "536103", "url": "https://it.wikipedia.org/wiki?curid=1311666", "title": "Utilitaria", "text": "L'utilitaria \u00e8 un tipo di autovettura, caratterizzata da dimensioni e dotazioni essenziali, progettato per assolvere le pi\u00f9 correnti funzioni pratiche del trasporto promiscuo o alternato di persone e cose.\nStoria.\nLa prima utilitaria italiana fu la Fiat 500 Topolino Giardiniera del 1948, seguita dalla Fiat 600 Multipla, dalla Fiat 500 Giardiniera e dalla Autobianchi Bianchina Panoramica.\nNegli anni settanta, l'avvento delle vetture a due volumi con portellone posteriore, come la Autobianchi A112, la Fiat 127 e la Peugeot 104, il significato di \"utilitaria\" si estese anche alle automobili economiche di piccola cilindrata.\nSe fino agli anni settanta il termine utilitaria descriveva quanto gi\u00e0 illustrato, a partire dal decennio successivo, vi fu una netta distinzione tra utilitarie e superutilitarie.\nMentre quest'ultima categoria riprese il concetto delle utilitarie degli anni precedenti, il termine utilitaria ha cominciato a riferirsi a quelle vetture definite di segmento B, intendendo con ci\u00f2 vetture a vocazione cittadina, ma pi\u00f9 grandi e spaziose delle superutilitarie, ed in grado all'occorrenza di essere utilizzate anche per i lunghi viaggi."}
{"id": "1311669", "revid": "1272592", "url": "https://it.wikipedia.org/wiki?curid=1311669", "title": "A Word from the Wise", "text": "A Word from the Wise \u00e8 un EP autoprodotto del gruppo Pennywise. Pubblicato originariamente nel 1989 come 7\", \u00e8 stato ripubblicato nella raccolta \"Wildcard/A Word from the Wise\", assieme al secondo EP, \"Wildcard\"."}
{"id": "1311680", "revid": "75421", "url": "https://it.wikipedia.org/wiki?curid=1311680", "title": "A Word from the Wise/Wildcard", "text": ""}
{"id": "1311681", "revid": "110157", "url": "https://it.wikipedia.org/wiki?curid=1311681", "title": "Dad Loves His Work", "text": "Dad Loves His Work \u00e8 l'undicesimo album in studio di James Taylor, pubblicato nel marzo del 1981.\nTracce.\nBrani composti da James Taylor, eccetto dove indicato"}
{"id": "1311683", "revid": "1005847", "url": "https://it.wikipedia.org/wiki?curid=1311683", "title": "Dissenso", "text": "Il dissenso \u00e8 un sentimento o una filosofia attraverso cui si manifesta disaccordo oppure opposizione nei confronti di un'idea (ad esempio l'orientamento politico di un governo) o nei confronti di un'entit\u00e0 (ad esempio una personalit\u00e0 politica o un partito che propugna una determinata idea). Fra i termini che si contrappongono al concetto di \"dissenso\" si annoverano il consenso, che si manifesta quando tutte (o quasi) le \"parti\" sono d'accordo su qualcosa, oppure l'assenso, che si manifesta quando una certa parte concorda su una proposizione affermata da un'altra parte.\nDescrizione.\nSecondo lo storico russo Roy Medvedev, il dissidente non \u00e8 semplicemente colui che la pensa diversamente, bens\u00ec colui che esprime esplicitamente tale disaccordo e lo manifesta in qualche modo ai suoi concittadini e allo Stato.\nIl dissenso pu\u00f2 essere manifestato in molti modi. In alcuni sistemi politici pu\u00f2 essere espresso in forma ufficiale dalle forze dell'opposizione, mentre i regimi repressivi di solito proibiscono e reprimono qualsiasi forma di dissenso, provocando in questo modo l'insorgere di varie forme di attivismo. In questi contesti le persone che non si adeguano o non sostengono le politiche dello stato sono solitamente definite dissidenti, o, in casi estremi, nemici dello stato.\nMolti storici e studiosi di politica sostengono che una societ\u00e0 che ha raggiunto un alto livello di benessere ha interesse non solo a garantire la libera espressione del dissenso, ma addirittura ad incoraggiarla. In questo modo categorie e gruppi sociali che si sentono poco rappresentati dalla classe politica, o comunque poco partecipi dei processi decisionali, hanno la possibilit\u00e0 di esprimere, seppure in forma critica, il proprio parere, portando cos\u00ec le proprie istanze all'attenzione della pubblica opinione.\nIl dissenso artistico infine si distingue da quello politico perch\u00e9 non \u00e8 legato necessariamente a dei periodi di crisi e/o di aperta lotta, ed \u00e8 caratterizzato da una prospettiva di permanente, sistematica revisione dei codici e dei segni affermatisi all'interno di una data cultura, da cui il carattere sostanzialmente dissidente di ogni forma artistica di ricerca autentica nel suo apporsi allo status quo."}
{"id": "1311685", "revid": "1442080", "url": "https://it.wikipedia.org/wiki?curid=1311685", "title": "OFC Champions League 2007", "text": "La OFC Champions League 2007 \u00e8 la sesta edizione della OFC Champions League, la massima competizione calcistica per club affiliati alla OFC. Vi presero parte sei squadre di club provenienti da cinque nazioni: Nuova Zelanda, Nuova Caledonia, Tahiti, Figi e le Isole Salomone.\nL'Auckland City si qualific\u00f2 al torneo in quanto campione in carica. Le altre cinque squadre si qualificarono grazie alle loro prestazioni in campionato. In seguito al ritiro del Port Vila Sharks di Vanuatu venne iscritta al suo posto il Waitakere United, formazione del New Zealand Football Championship.\nI vincitori dei due gruppi eliminatori si affrontarono nella finalissima in due gare, il 21 e il 28 aprile 2007. Il vincitore del torneo, il Waitakere United, si qualific\u00f2 al Campionato mondiale per club FIFA 2007 in Giappone.\nFinale.\n21 aprile: 4R Electrical Ba 2 - 1 Waitakere United (Govind Park, Ba)\n29 aprile: Waitakere United 1 - 0 4R Electrical Ba (Mt Smart Stadium, Auckland)"}
{"id": "1311692", "revid": "22643", "url": "https://it.wikipedia.org/wiki?curid=1311692", "title": "Ferrovia dei bambini Budapest", "text": ""}
{"id": "1311702", "revid": "38120", "url": "https://it.wikipedia.org/wiki?curid=1311702", "title": "Ike Kalu", "text": ""}
{"id": "1311703", "revid": "122134061", "url": "https://it.wikipedia.org/wiki?curid=1311703", "title": "Premio Bergamo Film Meeting", "text": "Il premio Bergamo Film Meeting \u00e8 il premio cinematografico assegnato dal Bergamo Film Meeting ai tre migliori film presentati in concorso secondo il giudizio del pubblico.\nHa assunto l'attuale denominazione nel 2009. In precedenza, dal 1987 al 2008, si chiamava Rosa Camuna."}
{"id": "1311708", "revid": "1305772", "url": "https://it.wikipedia.org/wiki?curid=1311708", "title": "Video server", "text": "Un video server \u00e8 un computer dedicato alla registrazione/riproduzione di contenuti Audio/Video. A differenza dei normali computer, che non hanno uno scopo specifico ma possono fare girare ogni tipo di applicazione, un video server ha un unico scopo ed \u00e8 equipaggiato con hardware apposito. Un server di categoria professionale registra e riproduce video senza degrado del segnale, mentre uno di classe broadcast \u00e8 in grado di immagazzinare diverse ore di flussi audio/video, compressi o no, spesso su numero variabile di canali entranti e pu\u00f2 riprodurre il video su pi\u00f9 canali in uscita. \u00c8 dotato anche di interfacce di qualit\u00e0, come SDI per il video e connettore XLR per l'audio bilanciato analogico o digitale AES/EBU e ingressi e uscite per il riferimento Timecode.\nStruttura.\nCanali.\nUn video server dispone sempre di un certo numero di canali in ingresso e in uscita, nel pi\u00f9 semplice dei casi di uno solo per tipo. A seconda del tipo di server e del costruttore, la composizione del canali pu\u00f2 variare in vari modi:\nI server pi\u00f9 sofisticati possono compiere la lettura e la scrittura simultaneamente, permettendo di rileggere un flusso video appena questo \u00e8 stato registrato. Anche in questo caso, vi \u00e8 la suddivisione tra ingressi/uscite fisse oppure assegnabili. Questo tipo di server \u00e8 molto usato per effettuare replay durante le riprese di eventi sportivi.\nUsi particolari dei canali.\nTre ingressi possono essere riuniti per poter registrare immagini provenienti da telecamere ad alta velocit\u00e0 (High Speed Camera), che riprendono con una cadenza di 75 fotogrammi per secondo, il triplo rispetto ai sistemi convenzionali. Queste particolari telecamere professionali (Sony o GrassValley) con video server dedicati (BLT o XT[2] di EVS Broadcast Equipment o server di Slomo.tv, Inc.) sono utilizzate per sofisticati replay detti Super-Slow-Motion, e il risultato \u00e8 paragonabile alle riprese ad alta velocit\u00e0 effettuate con pellicola tradizionale.\nDue canali in uscita possono essere accoppiati (\"ganged\") per riprodurre in uscita insieme al video anche un opportuno segnale di chiave. Questa funzione \u00e8 molto utilizzata per brevi loghi grafici animati.\nFlussi video.\nUn flusso video registrato sul server viene suddiviso in singole unit\u00e0 denominate clip. A seconda del tipo di hardware e software utilizzati, il server pu\u00f2 rendere disponibile tutto il video registrato, da cui poi ricavare delle singole clip, oppure il segnale video viene gi\u00e0 registrato come clip. In questo caso, una volta che la clip sia stata modificata con un ritaglio preciso dei punti di inizio e fine, il video non utilizzato viene perso.\nUna serie di clip pu\u00f2 essere concatenata in una playlist o sequenza. Un server video permette anche di memorizzare singoli fotogrammi, chiamati di solito still.\nLa registrazione avviene di solito su dischi fissi SCSI o, nei server pi\u00f9 economici, SATA, talvolta configurati in RAID per una maggiore affidabilit\u00e0. Una configurazione tipica prevede che la registrazione sia effettuata in loop, sovrascrivendo man mano i flussi meno recenti, a meno che non siati salvati come clip.\nA seconda del livello di qualit\u00e0 richiesto, il segnale video pu\u00f2 essere registrato senza compressione oppure compresso, di solito come DCT oppure come MJPEG o MPEG-2. In quest'ultimo caso, per permettere flessibilit\u00e0 di accesso e miglior qualit\u00e0 in caso di immagini in forte movimento, tutti i fotogrammi sono di tipo \"Intraframe\". Altri standard di compressione recentemente introdotti sono JPEG2000 e MPEG-4 o H.264, specialmente nei sistemi destinati all'HDTV.\nInterfacce di controllo.\nUn video server \u00e8 controllabile da remoto usando diversi protocolli e interfacce. Molti dispongono di interfacce ethernet e sono integrabile in una rete IP, in particolare i server dedicati alla trasmissione live su reti dati. In questo caso, il video pu\u00f2 venire trasmesso sulla stessa rete IP e le clip sono caricabili da remoto con i protocolli HTTP o FTP.\nPi\u00f9 server possono venire integrati in una rete dati, con la possibilit\u00e0 per ogni server di accedere alle clip memorizzate sugli altri, o di trasferire clip da un server all'altro.\nUn altro tipo di interfaccia di cui sono dotati pressoch\u00e9 tutti i video server \u00e8 l'interfaccia seriale RS-422. In una struttura televisiva, questa comunissima interfaccia ne consente il collegamento con tutte le centraline e i controller, e con buona parte dei mixer video e delle matrici, nonch\u00e9 dei controller dedicati alla messa in onda.\nNel caso del collegamento seriale, sono di uso comune questi protocolli:\nEsempi di utilizzo.\nA seconda delle caratteristiche hardware e del software che implementa, un video server pu\u00f2 essere utilizzato in svariati modi, tra i quali:\nInstallazioni pubbliche.\nUn server pu\u00f2 essere caricato con clip di spot pubblicitari e filmati di pubblica utilit\u00e0, e usato per inviare il video a una serie di monitor. In questo caso si usano diverse uscite del server per inviare contenuti diversi a luoghi diversi, mentre l'invio di uno stesso segnale a pi\u00f9 monitor \u00e8 fatto tramite distributori video.\nSorveglianza.\nIn un sistema di videosorveglianza, un videoserver pu\u00f2 registrare i segnali provenienti da un buon numero di telecamere, integrandole anche in una rete IP. Il flusso del video cos\u00ec digitalizzato pu\u00f2 venire visualizzato dalla centrale operativa, che con il controllo remoto pu\u00f2 richiamare registrazioni effettuate in diversi luoghi a ore diverse, tramite software specifico e anche con un normale browser web. Un video server di questo tipo presenta numerosi ingressi e di solito una sola uscita per il video monitorato, e permette l'integrazione di telecamere di sorveglianza esistenti in una rete IP.\nIl video registrato pu\u00f2 essere anche scaricato tramite FTP e archiviato.\nTelevisione.\nI video server trovano sempre pi\u00f9 spesso applicazione in ogni campo dell'industria televisiva: dalla produzione, all'emissione, alla post-produzione.\nReplay.\nUn server a lettura/scrittura simultanea trova largo impiego nelle riprese sportive di ogni evento, permettendo di riproporre rapidamente replay continuando a registrare il segnale delle singole telecamere, a differenza di quanto avviene con i replay fatti con i videoregistratori.\nI server dedicati a questo scopo si caratterizzano per l'elevata velocit\u00e0 operativa e per il pannello di controllo rivolto specificatamente alla creazione di clip e alla creazione di playlist. Spesso i canali in ingresso sono tre o quattro e durante la lettura si pu\u00f2 commutare da una sorgente all'altra.\nIl linguaggio televisivo moderno \u00e8 rapidamente cambiato dall'introduzione dei video server, come si pu\u00f2 notare dall'aumento del numero dei replay, delle telecamere registrate e dalla presenza costante di una selezione di momenti salienti (i cosiddetti highlights) montati durante l'evento sportivo e proposti al termine dello stesso. Inoltre, i costi di produzione sono inferiori, per via della drastica diminuzione del numero di videoregistratori necessari e alla minore usura delle loro testine video.\nEmissione.\nI server video dedicati all'emissione non necessitano di lettura/scrittura simultanea, ma spesso sono in grado di registrare su un canale mentre inviano video sugli altri. Le uscite multiple consentono l'invio di spot pubblicitari o animazioni grafiche verso uno o pi\u00f9 canali della messa in onda, controllati dalle postazioni dell'emissione o della centrale video.\nEmissione differita.\nUn uso particolare di un video server consiste nella registrazione di un flusso video e nella sua rilettura differita di un determinato lasso di tempo. Un esempio di questo utilizzo \u00e8, per esempio, la messa in onda su un unico canale di due eventi dai tempi non certi (per esempio, il primo \u00e8 un incontro di pallavolo). Se il primo evento finisce parecchio oltre il preventivato, il secondo pu\u00f2 intanto essere registrato e andare in onda appena possibile.\nIn questo caso, ovviamente, il server \u00e8 del tipo a lettura/scrittura simultanea.\nMontaggio non lineare.\nIn un sistema di montaggio non lineare, pi\u00f9 postazioni di lavoro possono fare capo a un unico server, che dispone di un buon archivio di clip gi\u00e0 immagazzinate. Questo avviene di frequente in sistemi complessi, nel campo del giornalismo televisivo: il materiale viene archiviato man mano che \u00e8 disponibile e comprende buona parte degli eventi correnti. In questo modo, durante il montaggio di un servizio, buona parte delle immagini di repertorio \u00e8 gi\u00e0 disponibile e non deve venire acquisita, con grande risparmio di tempo.\nIl server stesso pu\u00f2 essere poi lo stesso da cui si richiamano le clip dei servizi montati per la messa in onda.\nInstant replay.\nUn video server opportunamente configurato permette ai giudici di gara di richiedere una prova televisiva in caso di decisioni dubbie: questa tecnica viene chiamata comunemente, anche se impropriamente, moviola in campo. Vengono registrate alcune delle telecamere che riprendono l'evento stesso, su server multicanale, in modo da avere pi\u00f9 punti di vista della situazione che richiede la prova televisiva.\nUn esempio storico di applicazione di questa tecnica in Italia \u00e8 stata la gara 4 (decisiva per il titolo) del campionato italiano di pallacanestro 2004/2005, decisa da un tiro da tre punti allo scadere dell'ultimo quarto. L'arbitro si serv\u00ec della prova televisiva per decretare la validit\u00e0 del tiro, effettuato entro il tempo regolamentare.\nCon un opportuno software di elaborazione, \u00e8 possibile ottenere dal video server un'elaborazione in computer grafica della scena ripresa, con la simulazione dei punti di vista e il calcolo delle distanze tra punti prestabiliti."}
{"id": "1311713", "revid": "767487", "url": "https://it.wikipedia.org/wiki?curid=1311713", "title": "Il prigioniero di Zenda (film 1979)", "text": "Il prigioniero di Zenda (\"The Prisoner of Zenda\") \u00e8 un film del 1979 diretto da Richard Quine.\nTrama.\nDue pretendenti al trono di Ruritania, piccolo statarello dell'Europa centrale, rimangono sconvolti nei loro piani, dall'apparire di un sosia del sovrano.\nNote.\nQuesta pellicola \u00e8 il sesto rifacimento del romanzo di Anthony Hope e nonostante la presenza di un grande Peter Sellers, non ebbe molto successo."}
{"id": "1311717", "revid": "767487", "url": "https://it.wikipedia.org/wiki?curid=1311717", "title": "Primeira Divis\u00e3o 1975-1976", "text": "La Primeira Divis\u00e3o 1975-1976 \u00e8 stata la 38\u00aa edizione della massima serie del campionato portoghese di calcio e si \u00e8 conclusa con la vittoria del , al suo ventiduesimo titolo.\nCapocannoniere del torneo \u00e8 stato Rui Jord\u00e3o () con 30 reti."}
{"id": "1311718", "revid": "6923", "url": "https://it.wikipedia.org/wiki?curid=1311718", "title": "Pidgin basco-islandese", "text": "Il pidgin basco-islandese era un \"pidgin\" utilizzato in Islanda nel XVII secolo. Nacque a seguito del contatto tra balenieri, pescatori e mercanti baschi e gli abitanti dell'Islanda.\nIl \"pidgin\" basco-islandese venne \"riscoperto\" nel 1937, quando il linguista olandese Nicolaas Deen ritrov\u00f2 tra alcuni archivi islandesi un testo seicentesco riportante un vocabolario di tale \"pidgin\". Lo stesso Deen dedic\u00f2 poi la sua tesi universitaria a tale argomento.\nIl testo scoperto nel 1937 riporta una lunga lista di nomi, pi\u00f9 alcune frasi ed espressioni, relative per lo pi\u00f9 al mondo della pesca. Il lessico \u00e8 principalmente basato sul basco.\nEsempi.\nAlcune frasi basco-islandese, contenute nel vocabolario presentano anche parole francesi, spagnole e inglesi:\nDa notare che \"presenta\" e \"for ju\" derivano dall'inglese \"present\" e \"for you\".\n\"Mala\" deriva dallo spagnolo \"malo\", mentre \"gissuna\" corrisponde al basco \"gizon\"."}
{"id": "1311723", "revid": "20787", "url": "https://it.wikipedia.org/wiki?curid=1311723", "title": "Storia della Nuova Zelanda", "text": ""}
{"id": "1311727", "revid": "767487", "url": "https://it.wikipedia.org/wiki?curid=1311727", "title": "Primeira Divis\u00e3o 1976-1977", "text": "La Primeira Divis\u00e3o 1976-1977 \u00e8 stata la 39\u00aa edizione della massima serie del campionato portoghese di calcio e si \u00e8 conclusa con la vittoria del , al suo ventitreesimo titolo.\nCapocannoniere del torneo \u00e8 stato Fernando Gomes () con 26 reti."}
{"id": "1311728", "revid": "1013865", "url": "https://it.wikipedia.org/wiki?curid=1311728", "title": "Punta Gorda (Belize)", "text": "Punta Gorda, nota come P.G. e chiamata dal popolo garifuna Peini, \u00e8 una citt\u00e0 del Belize, capitale del distretto di Toledo, si tratta del principale insediamento nel sud del paese e si trova a circa 100\u00a0km da Dangriga. Nonostante la citt\u00e0 abbia un nome spagnolo, i suoi abitanti sono principalmente anglofoni, soprattutto Garifuna, discendenti di africani e caraibici neri.\nPunta Gorda era un piccolo villaggio di pescatori prima di essere abitata da emigranti Garifuna provenienti dall'Honduras nel 1823. Oggi \u00e8 un porto ed una citt\u00e0 peschereccia posta sul golfo dell'Honduras del mar dei Caraibi.\nAttualmente la citt\u00e0 ha il maggior numero di posti letto (per turisti)/pro capite di tutto il Paese perch\u00e9, nonostante la cittadina di confine non abbia un grande patrimonio, la ricchezza delle rovine maya della zona attraggono i turisti pi\u00f9 avventurosi.\nAl centro della citt\u00e0 si eleva una colorita torre dell'orologio, bianca e azzurra, fatta costruire da un politico locale per celebrare se stesso ed il suo partito.\nIl mercoled\u00ec ed il sabato sono i giorni del mercato che si sviluppa lungo la strada principale della citt\u00e0 ed attira venditori da tutto il distretto, riempiendo di colori ed odori, soprattutto indios, da tutte le parti del distretto.\nTra i personaggi famosi di Punta Gorda si ricorda il musicista paranda Paul Nabor."}
{"id": "1311730", "revid": "123730144", "url": "https://it.wikipedia.org/wiki?curid=1311730", "title": "Gino Vannelli", "text": "Biografia.\nNato il 16 giugno 1952 a Montr\u00e9al (Canada) da una famiglia di origini italiane (di Ripabottoni, in provincia di Campobasso, Molise), suo padre era musicista in una \"big band\" e suo nonno imprenditore.\nDa bambino la sua pi\u00f9 grande passione era la musica e divent\u00f2 percussionista in giovane et\u00e0; a quindici anni inizi\u00f2 a rivelarsi come cantante e a scrivere canzoni.\nDopo il liceo firm\u00f2 il suo primo contratto con la RCA e studi\u00f2 musica all'Universit\u00e0 McGill.\nTrascorse un periodo a New York, per poi trasferirsi con i suoi fratelli a Los Angeles, dove firm\u00f2 un contratto con la A&amp;M di Herb Alpert e realizz\u00f2 il suo primo album, nel 1973.\nIl fratello Joe ha collaborato con lui come arrangiatore e tastierista per buona parte della sua carriera; \u00e8 considerato un musicista d'avanguardia, poich\u00e9 quando ancora non esistevano sintetizzatori polifonici, Joe gi\u00e0 realizzava quei \"tappeti sonori\" polifonici che diverranno famosi successivamente, a partire dai primi anni settanta: per ottenere questo effetto senza uno strumento appropriato, egli sovraincideva in successione numerose varie esecuzioni che poi venivano riproposte tramite un sequencer durante le esecuzioni live.\nDalla sua vena compositiva sono nati anche brani destinati al grande ascolto, come la hit da discoteca \"Black Cars\" e la famosa \"Wild Horses\", composte negli anni ottanta. Negli anni novanta le sue canzoni di maggior successo sono state \"Sunset on L.A.\", \"The Time of Day\" - entrambe appartenenti all'album \"Inconsolable Man\" ed entrambe vincitrici di un Juno Award - e \"Walter Withman Where Are You?\" dell'album \"Yonder Tree\", un disco che conferma l'estro e l'ecletticit\u00e0 dell'artista nella sua capacit\u00e0 di comporre anche brani con sonorit\u00e0 squisitamente Jazz. Dello stesso album \u00e8 anche il brano \"None so Beautiful\", un omaggio ai soldati morti in Afghanistan e, nello specifico, ad un giovanissimo soldato ucciso in quella guerra. Gino Vannelli cant\u00f2, dedicandoglielo, questo stesso brano al suo funerale.\nSi ricorda, infine, il successo del brano \"The Measure of a Man\", dall'album \"Good Thing\", uscito nel 2009.\nNel 2009 partecipa come ospite con il brano \"We the People\" nell'album di Billy Cobham \"Drum 'n' Voice vol.3\", prodotto da Lino Nicolosi e Pino Nicolosi.\nGino Vannelli attualmente vive parte del tempo nella contea di Utrecht, nei Paesi Bassi, e parte negli Stati Uniti, a Troutdale, Oregon.\nAltri progetti.\nIn occasione di due concerti organizzati nel club The Place di Roma, viene trasmesso in diretta streaming gratuita parte di uno di essi. Si tratta in particolare dello show del 7 marzo 2010 dove vengono eseguiti i brani dell'album contenuti in \"The Best and Beyond\" e altri vecchi successi. Gino Vannelli \u00e8 accompagnato in quell'occasione da Mario Rosini al pianoforte, Riccardo Fioravanti al contrabbasso, Andres Villani al flauto e dal quartetto d'archi Archimia."}
{"id": "1311734", "revid": "647919", "url": "https://it.wikipedia.org/wiki?curid=1311734", "title": "Connecticut University", "text": ""}
{"id": "1311735", "revid": "767487", "url": "https://it.wikipedia.org/wiki?curid=1311735", "title": "Primeira Divis\u00e3o 1977-1978", "text": "La Primeira Divis\u00e3o 1977-1978 \u00e8 stata la 40\u00aa edizione della massima serie del campionato portoghese di calcio e si \u00e8 conclusa con la vittoria del , al suo sesto titolo.\nCapocannoniere del torneo \u00e8 stato Fernando Gomes () con 25 reti."}
{"id": "1311736", "revid": "22356", "url": "https://it.wikipedia.org/wiki?curid=1311736", "title": "Eotitanosuchus", "text": ""}
{"id": "1311737", "revid": "135224", "url": "https://it.wikipedia.org/wiki?curid=1311737", "title": "Piaggio Liberty", "text": "Il Piaggio Liberty \u00e8 uno scooter a ruote alte, prodotto dalla casa motociclistica italiana Piaggio dal 1997.\nContesto.\nNato come ciclomotore da 50 cm\u00b3 nel 1997, avendo specifiche fortemente innovative si impone subito come \"ruote alte\" fra i pi\u00f9 quotati del mercato; merito della sua linea giovane e dinamica, della buona qualit\u00e0 progettuale e del prezzo concorrenziale.\nRestyling 2004.\nDisponibile fino al 2003 anche con motorizzazioni 125 e 150\u00a0cm\u00b3, ha subito un profondo restyling che dal 2004 in poi ha permesso la continuazione del successo, eliminando il 150\u00a0cm\u00b3 in favore del 200\u00a0cm\u00b3.\nAttualmente la cilindrata da 50\u00a0cm\u00b3 \u00e8 disponibile sia in versione con motore a due tempi che con motore a quattro tempi. Le cilindrate superiori sono invece esclusivamente del secondo tipo.\nLa pedana piuttosto bassa permette di appoggiare agevolmente i piedi per terra ed \u00e8 avvantaggiato nel traffico da un peso contenuto (87, 88, 99, 99 e 105\u00a0kg rispettivamente i modelli \"50 2t\", \"50 4t\", \"125 4t\", \"150 4t\" e \"200 4t\").\nA partire da met\u00e0 anno 2006 \u00e8 entrata in commercio la versione sportiva, il \"Liberty S\", caratterizzato da una carenatura simile al Beverly 125 e da una strumentazione inedita. \u00c8 stato aggiornato ulteriormente in modo leggero nel 2007 riportando la motorizzazione 150 al posto del 200\u00a0cm\u00b3.Tratto peculiare, nella sua categoria, \u00e8 l'attenzione per il dettaglio e la evidente ricerca di presentare finiture accattivanti e curate unitamente a tessuti sella originali.\nLa versione da 125\u00a0cm\u00b3 \u00e8 anche stata scelta da Poste Italiane quale scooter destinato alla distribuzione della corrispondenza ma alcuni dei 27.000 pezzi forniti sono stati oggetto di malfunzionamenti e hanno dovuto essere modificati in garanzia.\nIl Liberty dispone per tutte le versioni di un motore monocilindrico raffreddato ad aria, \"LEADER\" per il 125 e il 150\u00a0cm\u00b3 e \"HI-PER\" per i 50\u00a0cm\u00b3.\nRientra nella categoria di scooter a ruota alta. Le dimensioni delle ruote variano a seconda delle versioni, in particolare le ruote anteriori sono sempre di 16 pollici per tutte le versioni, mentre nelle versioni con motore di 50\u00a0cm\u00b3 la ruota posteriore \u00e8 di 16 pollici, e nelle altre versioni \u00e8 presente una ruota posteriore di 14 pollici per far spazio ai motori di cilindrata superiore.\nLa presenza di ruote alte limita la capacit\u00e0 del vano sottosella che pu\u00f2 contenere vari oggetti e solo un casco jet; in compenso il capiente serbatoio garantisce buona autonomia.\nRestyling 2009.\nNel 2009 \u00e8 uscito il nuovo Liberty, disponibile nelle cilindrate 50\u00a0cm\u00b3, motore a scelta tra due tempi e quattro tempi, 125\u00a0cm\u00b3 e 150\u00a0cm\u00b3. Le novit\u00e0 sono una sella pi\u00f9 bassa di 10 mm, cerchi in lega a 10 razze e un nuovo freno a disco anteriore da 240 mm. Le linee sono pi\u00f9 accattivanti, la parte posteriore in particolare \u00e8 stata completamente rimodernata, adottando linee pi\u00f9 spigolose per il fanale e le frecce.\nLe commesse di Poste Italiane.\nNel 2005 Piaggio si \u00e8 aggiudicata una gara per una prima fornitura di 27.200 Liberty.\nA febbraio 2012 Piaggio si aggiudica un'altra commessa delle Poste, per circa 15.600 scooter utilizzati per il recapito postale (rispetto a un totale di circa 77.294 moto vendute dal gruppo in Italia nel 2012).\nIl modello Liberty Delivery \u00e8 stato venduto oltre che a Poste Italiane, anche alle Poste di numerosi altri Paesi europei ed extraeuropei per un totale di oltre 45.000 scooter Liberty venduti dal 2004 al 2012."}
{"id": "1311738", "revid": "104458", "url": "https://it.wikipedia.org/wiki?curid=1311738", "title": "Peipus", "text": ""}
{"id": "1311740", "revid": "154639", "url": "https://it.wikipedia.org/wiki?curid=1311740", "title": "Storia delle idee", "text": "La storia delle idee \u00e8 l'ambito della ricerca storica che si occupa della nascita, espressione ed evoluzione delle \"idee\" umane, intese come le grandi \"forme di concettualizzazione\" applicate ai vari domini filosofici, epistemologici, culturali, ecc. \u00c8 una disciplina strutturalmente transdisciplinare, e si situa all'intersezione tra la storia della filosofia, la storia della scienza, la storia della letteratura e delle arti in generale.\nLa \"storia delle idee\" appartiene quindi all'insieme di discipline storico-culturali che studiano le evoluzioni teoriche e metateoriche delle dottrine e dei paradigmi, all'interno o attraverso i diversi settori epistemici o culturali.\nL'influsso di Lovejoy e la fondazione della storia delle idee.\nNumerose universit\u00e0 offrono attualmente corsi di storia delle idee. I primi corsi del genere sono stati tenuti da Johan Nordstr\u00f6m a Uppsala (Svezia) a partire dagli anni trenta, e da Arthur Oncken Lovejoy alla \"Johns Hopkins University\" (Stati Uniti) tra gli anni dieci e la fine degli anni trenta. \u00c8 proprio a quest'ultimo autore che si fa abitualmente risalire la genesi dello studio accademico della storia delle idee, nel senso oggi abitualmente inteso, ed \u00e8 proprio alla sua concettualizzazione che si sono ispirati i principali storici delle idee del Novecento.\nLovejoy fond\u00f2 l' \"History of Ideas Club\" alla Johns Hopkins, nelle cui riunioni informali vennero elaborati i concetti fondamentali del settore. L'opera fondativa \u00e8 considerato l'impegnativo studio \"The Great Chain of Being: A Study of the History of an Idea\", di Lovejoy stesso. All'interno dell'opera viene ricostruita in maniera dettagliata l'evoluzione storico-culturale del concetto di \"Grande Catena dell'Essere\", analizzandone la sua articolazione concettuale nel corso dei secoli.\nLa struttura delle \"idee\".\nIl primo capitolo del volume di Lovejoy presenta un'ampia introduzione al senso ed ai metodi della storia delle idee, criteriandone i concetti di fondo. L'ipotesi di fondo di Lovejoy era che fosse possibile individuare i costituenti di base delle \"idee\" (\"Unit\u00e0-Idea\", o \"concetti individuali\"), i cui continui riarrangiamenti, permutazioni e riorganizzazioni strutturali potevano quindi generare evolutivamente tutti i \"sistemi di idee\". Le varie forme e combinazioni possibili caratterizzano cos\u00ec le varie fasi e momenti storico-culturali.\nIspirandosi, in senso lato, a questo approccio, i principali storici delle idee del Novecento hanno proposto analisi storico-culturali particolarmente acute ed esaurienti di vari temi: ad esempio, Isaiah Berlin per la storia del concetto di \"libert\u00e0\", e Michel Foucault per la storia del concetto di \"follia\"."}
{"id": "1311745", "revid": "122111140", "url": "https://it.wikipedia.org/wiki?curid=1311745", "title": "Mesa Boogie", "text": "Mesa/Boogie, conosciuta anche come Mesa Engineering, \u00e8 un'azienda statunitense che progetta e produce amplificatori per chitarre e bassi avente sede a Petaluma, in California; fu fondata da Randall Smith all'inizio degli anni settanta.\nSmith cominci\u00f2 a modificare dei piccoli amplificatori Fender che i musicisti dell'area di San Francisco gli portavano a riparare nel piccolo negozio di strumenti musicali nel quale era impiegato.\nGrazie alla fama raggiunta da alcuni degli utilizzatori dei suoi primi amplificatori (quali ad esempio Carlos Santana e i Grateful Dead) la Mesa cominci\u00f2 a produrre i propri amplificatori agli inizi degli anni '70 con modelli della serie Mark.\nDa allora fino alla fine degli anni '80 la produzione della ditta californiana vide una progressione.\nL'attuale produzione comprende modelli che vanno dal piccolo combo 5:25 alle potenti testate Rectifier e Stiletto (sempre rigorosamente valvolari) al fianco di amplificatori dedicati per basso, pre-amplificatori e i diffusori specifici. Ora \u00e8 di possesso della casa Gibson"}
{"id": "1311746", "revid": "767487", "url": "https://it.wikipedia.org/wiki?curid=1311746", "title": "Primeira Divis\u00e3o 1978-1979", "text": "La Primeira Divis\u00e3o 1978-1979 \u00e8 stata la 41\u00aa edizione della massima serie del campionato portoghese di calcio e si \u00e8 conclusa con la vittoria del , al suo settimo titolo.\nCapocannoniere del torneo \u00e8 stato Fernando Gomes () con 27 reti."}
{"id": "1311749", "revid": "22475", "url": "https://it.wikipedia.org/wiki?curid=1311749", "title": "Strada statale 111 di Gioia Tauro e Locri", "text": "La strada statale 111 di Gioia Tauro e Locri (SS 111), riclassificata come strada provinciale 1 di Gioia Tauro e Locri (SP 1), \u00e8 una strada della provincia di Reggio Calabria, importante via di comunicazione tra le coste tirrenica e ionica reggine. \nStoria.\nConosciuta in dialetto come \"Venova\", la costruzione fu iniziata in epoca borbonica. Fu la prima strada calabrese a collegare i due mari, Tirreno e Ionio, partendo dal comune di Gioia Tauro per raggiungere il comune di Locri. Nel 1874 il tratto aspromontano risultava in pessime condizioni. Successivamente fu trascurata fin quasi all'inizio del XX secolo. Nel 1904 vengono attestate altre spese. Oggi \u00e8 meno usata in conseguenza dell'apertura della S. G. C. SS 682 Jonio-Tirreno (Gioiosa J.-Rosarno) ma rimane molto interessante paesaggisticamente.\nPercorso.\nIl percorso della strada si diparte dalla strada statale 18 incrociando successivamente l'autostrada A2, allo svincolo di Gioia Tauro, snodandosi inizialmente attraverso la Piana di Gioia Tauro fino a Cittanova dopodich\u00e9 si inerpica sull'Aspromonte (attraversando l'omonimo parco) raggiungendo i Piani della Melia e infine ridiscende verso la costa ionica dove si congiunge con la strada statale 106, presso Locri. Attraversa il territorio dei seguenti comuni: Gioia Tauro, Rizziconi (non attraversa l'abitato), Taurianova, Cittanova, Canolo, Gerace e infine Locri. Il tratto coperto ha una lunghezza di 55 chilometri.\nNe esiste una diramazione (SP 1 dir, in precedenza SS 111 dir) che da Taurianova raggiunge l'innesto con la strada statale 112 d'Aspromonte (riclassificata strada provinciale 2 di Bagnara Calabra e Bovalino) nel territorio Santa Cristina d'Aspromonte attraversando i comuni di Terranova Sappo Minulio, Varapodio e Oppido Mamertina."}
{"id": "1311766", "revid": "298055", "url": "https://it.wikipedia.org/wiki?curid=1311766", "title": "Emily Gilmore", "text": ""}
{"id": "1311771", "revid": "29774", "url": "https://it.wikipedia.org/wiki?curid=1311771", "title": "Elisabethville", "text": ""}
{"id": "1311775", "revid": "121451430", "url": "https://it.wikipedia.org/wiki?curid=1311775", "title": "Tripping the Live Fantastic", "text": "Tripping the Live Fantastic \u00e8 il primo album dal vivo da solista di Paul McCartney, pubblicato negli Stati Uniti il 29 ottobre 1990 per la EMI/Capitol Records e in Inghilterra il 5 novembre 1990 per la EMI/Parlophone. Fu pubblicato come triplo LP, doppio CD e doppia cassetta.\nIl disco.\nLa tracklist del doppio album ripercorre gran parte della carriera con i Beatles e da solista di McCartney, a partire da Tutti per uno (con il brano Can't Buy Me Love), fino a Flowers in the Dirt, il precedente album in studio di McCartney. Nell'album, montato in modo da sembrare un unico grande concerto, compaiono talvolta alcuni brani registrati al \"soundcheck\": alcuni brani inediti improvvisati e cover di varie epoche. Il titolo allude alla frase \"tripping the light fantastic\" del poema \"L'allegro\" di John Milton, con il significato di ballare o muoversi su un accompagnamento musicale.\nA differenza di \"Wings over America\", in cui la scelta di McCartney di cambiare l'ordine dei crediti nei brani dei Beatles (McCartney/Lennon anzich\u00e9 Lennon/McCartney) sollev\u00f2 forti critiche, in \"Tripping the Live Fantastic\" \u00e8 stata rispettata la forma originale. Anche se la critica ha rimarcato l'album come una sorta di \"operazione nostalgia\" ad opera di un McCartney in forma non eccelsa, rimane uno dei migliori live della carriera del compositore.\nTripping the Live Fantastic: Highlights!\nIl 12 novembre 1990 viene pubblicato \"Tripping the Live Fantastic: Highlights!\", selezione su un solo CD dei brani di \"Tripping the Live Fantastic\" con un montaggio delle tracce che ripercorre fondamentalmente l'album \"completo\", soffermandosi per\u00f2 principalmente su brani dei Beatles pi\u00f9 che su quelli da solista di McCartney.\nDa notare come il brano \"All my trials\", spiritual di protesta durante gli anni '50 e '60, sia presente solo in \"Highlights!\".\nData la sua natura derivativa da \"Tripping the Live Fantastic\" non \u00e8 considerato il ventitreesimo album solista di Paul McCartney."}
{"id": "1311782", "revid": "767487", "url": "https://it.wikipedia.org/wiki?curid=1311782", "title": "Giovanni Battista Vacchelli", "text": "Frate francescano, fu nominato nel 1646 organista a Rubiera e nel 1657 divent\u00f2 maestro di cappella della chiesa di San Francesco a Bologna. Dal 1664 al 1667 fu membro, sotto il nome di \"Accademico Naufragante\", dell\"'Accademia della Morte\" di Modena. In questo periodo, attorno al 1667, fu anche maestro di cappella a Pesaro.\nDi Vacchelli ci giungono principalmente lavori vocali sacri, che scrisse molto probabilmente per essere eseguiti nelle chiese presso le quali prestava servizio."}
{"id": "1311785", "revid": "73843", "url": "https://it.wikipedia.org/wiki?curid=1311785", "title": "GNU Octave", "text": "GNU Octave \u00e8 un'applicazione software per l'analisi numerica in gran parte compatibile con MATLAB.\nHa un insieme di funzionalit\u00e0 fornite per il calcolo matriciale come rango e determinante o specialistiche come decomposizione ai valori singolari (SVD), fattorizzazione LU; sebbene consenta di trovare la soluzione numerica di sistemi lineari non svolge calcolo simbolico o altre attivit\u00e0 tipiche di un sistema di algebra computazionale.\nStoria.\nIl progetto fu concepito nel 1988 da John W. Eaton (primo manutentore) e da James B. Rawlings presso l'Universit\u00e0 del Texas come strumento di calcolo per l'ingegneria chimica.\nIl suo sviluppo vero e proprio part\u00ec da John W. Eaton nel 1992. La prima alpha pubblicata \u00e8 datata 4 gennaio 1993 e il 17 febbraio 1994 fu distribuita la versione 1.0. La versione 3.0 \u00e8 stata distribuita il 21 dicembre 2007.\nIl linguaggio \u00e8 cos\u00ec chiamato in onore di Octave Levenspiel (\u20202017), ingegnere chimico e professore alla Oregon State University, noto per la sua abilit\u00e0 nell'eseguire rapidi calcoli.\nOctave, il linguaggio per scripting numerico.\nIl linguaggio di scripting di Octave supporta svariate librerie del C, e supporta inoltre diverse system calls e funzioni UNIX.\nI programmi scritti con Octave sono degli script o liste di chiamate a funzioni.\nIl linguaggio dispone di diversi tipi di dati, oltre quello numerico esistono anche un tipo logico (true, false), uno di tipo stringa e strutture dati analoghe alle struct del linguaggio C. Esiste anche un altro tipo di dato molto potente ed \u00e8 la matrice che consente molte operazioni di tipo matriciale.\nIl linguaggio di Octave non \u00e8 un linguaggio orientato agli oggetti ma supporta le strutture dati, inoltre mette a disposizione varie strutture per il controllo del flusso, come i test logici \"if-else\" e \"switch\" ed i cicli \"while\" e \"do-until\".\nLa sintassi \u00e8 molto simile a quella di MATLAB, ed \u00e8 possibile scrivere script che girano sia sotto Octave che su MATLAB.\nOctave \u00e8 distribuito sotto licenza GPL, e quindi pu\u00f2 essere liberamente copiato e usato. Il programma gira sotto sistemi Unix e Linux, oltre che su Windows e macOS.\nFunzionalit\u00e0 distintive.\nCompletamento automatico dei comandi e dei nomi delle variabili.\nDigitare un carattere TAB nella riga di comando attiva in GNU Octave la ricerca di possibili completamenti della parte di comando gi\u00e0 parzialmente digitata (in modo analogo al completamento automatico della shell Bash).\nCommand history.\nQuando avviato in modalit\u00e0 interattiva, GNU Octave salva i comandi gi\u00e0 eseguiti in un buffer interno cos\u00ec che essi possono essere richiamati ed editati.\nStrutture dati.\nGNU Octave include un limitato supporto per organizzare i dati in strutture. Ad esempio:\nOperatori booleani a corto circuito (short-circuit).\nGli operatori logici '&amp;&amp;' e '||' di GNU Octave sono valutati in modalit\u00e0 a corto circuito (come i corrispondenti operatori in linguaggio C), a differenza degli operatori '&amp;' e '|', che agiscono elemento per elemento in vettori, matrici e array multi-dimensionali.\nOperatori incremento e decremento.\nGNU Octave include gli operatori C-like di incremento '++' e decremento '--', sia nella loro forma prefissa che in quella suffissale.\nUnwind-protect.\nGNU Octave supporta una forma basilare di gestione delle eccezioni, modellata sul costrutto unwind-protect del Lisp. La forma generale di un blocco unwind_protect ha questo aspetto:\nunwind_protect\n body\nunwind_protect_cleanup\n cleanup\nend_unwind_protect\nCome regola generale, GNU Octave riconosce come terminazione di un dato blocco di codice 'codice_1' sia la parola chiave 'codice_2' (che \u00e8 compatibile con il linguaggio MATLAB) che l'altra pi\u00f9 specifica 'codice_3'. Di conseguenza, un blocco 'codice_4' pu\u00f2 essere terminato sia con la parola chiave 'codice_5' - come nell'esempio - sia in modo pi\u00f9 portabile, con la parola chiave 'codice_2'.\nNell'esempio, la parte \"cleanup\" del blocco \u00e8 sempre eseguita. In caso la parte \"body\" sollevasse un'eccezione, \"cleanup\" sarebbe eseguita immediatamente prima della propagazione dell'eccezione al di fuori del blocco 'codice_4'.\nGNU Octave supporta anche un'altra forma di gestione delle eccezioni (compatibile con il linguaggio MATLAB):\ntry\n body\ncatch\n exception_handling\nend\nQuest'ultima forma differisce da un blocco 'codice_4' per due motivi. Primo, la parte \"exception_handling\" viene eseguita soltanto nel caso in cui la parte \"body\" sollevi un'eccezione. In secondo luogo, dopo l'esecuzione di \"exception_handling\", l'eccezione \u00e8 considerata intercettata e gestita, e non viene propagata all'esterno del blocco (a meno che un comando 'codice_9' sia di proposito stato inserito all'interno del codice \"exception_handling\").\nListe di argomenti di lunghezza variabile.\nGNU Octave ha un meccanismo efficace per gestire funzioni che devono ricevere un numero arbitrario (non noto a priori) di argomenti, senza un limite superiore. Per indicare una lista di zero o pi\u00f9 argomenti entranti in una funzione, si usa lo speciale argomento codice_10, posizionato come ultimo (o solo) argomento nella lista:\nfunction s = plus (varargin)\n if (nargin==0)\n s = 0;\n else\n s = varargin{1} + plus (varargin{2:nargin});\n end\nend\nListe di ritorno di lunghezza variabile.\nUna funzione pu\u00f2 essere implementata in modo che ritorni al codice chamante un qualsiasi numero di valori, usando come argomento di uscita la variabile speciale codice_11. Ad esempio:\nfunction varargout = multiassign (data)\n for k=1:nargout\n varargout{k} = data(:,k);\n end\nend\nIntegrazione con il linguaggio C++.\n\u00c8 anche possibile eseguire codice GNU Octave direttamente all'interno di un programma C++. Per esempio, di seguito \u00e8 riportato un frammento di codice che chiama la funzione codice_12 da C++, facendola interpretare da GNU Octave:\n #include &lt;octave/oct.h&gt;\n ColumnVector NumRands(2);\n NumRands(0) = 10;\n NumRands(1) = 1;\n octave_value_list f_arg, f_ret;\n f_arg(0) = octave_value(NumRands);\n f_ret = feval(\"rand\",f_arg,1);\n Matrix unis(f_ret(0).matrix_value());\nCompatibilit\u00e0 con il linguaggio MATLAB.\nGNU Octave \u00e8 stato progettato avendo tra gli obiettivi la compatibilit\u00e0 con il linguaggio MATLAB, e infatti esso condivide con MATLAB molte funzionalit\u00e0:\nRispetto al linguaggio MATLAB, esiste di proposito un insieme ristretto di differenze :"}
{"id": "1311787", "revid": "1543377", "url": "https://it.wikipedia.org/wiki?curid=1311787", "title": "Bowenia spectabilis", "text": "Bowenia spectabilis \u00e8 una cicade della famiglia delle Stangeriaceae, nativa dell'Australia.\nDescrizione.\n\u00c8 una pianta di aspetto cespuglioso, acaule, con fusto nudo sotterraneo.Le foglie sono bipennate, lucide, lunghe 100\u2013200\u00a0cm, con piccioli sottili e privi di spine; sono composte da un numero variabile da 7 a 30 foglioline lanceolate, lunghe 7\u201315\u00a0cm.\nI coni maschili sono ovoidali, lunghi appena 5\u00a0cm, con un diametro di 2.5\u00a0cm; quelli femminili sono da ovoidali a globosi, lunghi circa 10\u00a0cm.\nI semi lunghi circa 3\u00a0cm sono ricoperti da un tegumento di colorazione biancastra che vira verso il viola a maturazione.\nBiologia.\nSi riproduce per impollinazione entomofila ad opera di coleotteri del genere \"Miltotranes\" (Curculionidae).\nDistribuzione e habitat.\nNativa del Queensland (Australia), cresce nel sottobosco delle foreste pluviali tropicali.\nColtivazione e propagazione.\n\u00c8 una specie molto sensibile al gelo, adatta alle zone tropicali e subtropicali.\nCresce ottimalmente in siti ombreggiati, su suoli con buon drenaggio.\nAlle basse temperature, o in caso di acqua e nutrienti insufficienti, diventano dormienti.\nSi propagano da seme o per divisione del fusto tuberoso."}
{"id": "1311791", "revid": "287204", "url": "https://it.wikipedia.org/wiki?curid=1311791", "title": "Chiesa di San Giovanni Grisostomo", "text": "San Giovanni Crisostomo (Grisostomo) \u00e8 una chiesa di Venezia, situata nel sestiere di Cannaregio, lungo la calle che collega la Strada Nova con Campo San Bortolomio.\nStoria.\nQuesta piccola chiesa fu costruita nell'XI secolo in una zona di Venezia gi\u00e0 allora molto ricca, come ora. La facciata guarda verso la calle principale mentre le due pareti si affacciano su altrettanti campielli.\nIl primo campanile si trovava di fronte, oltre la calle.\nNel 1475 la chiesa and\u00f2 distrutta, non si sa se in parte o completamente, in un incendio che coinvolse la zona, bruciando anche molte case fra cui quella di Marco Polo che si trovava nella corte del Milion, nelle immediate vicinanze.\nNel 1488 papa Innocenzo VIII concesse un'indulgenza dei peccati a chiunque avesse contribuito economicamente alla sua ricostruzione.\nI lavori iniziarono nel 1495 su progetto di Mauro Codussi, che per\u00f2 mor\u00ec nel 1504 e non vide la fine dei lavori. Venne finita attorno al 1525 ma gi\u00e0 nel 1531 iniziarono i lavori voluti dal Senato veneziano per allargare la calle di fronte. Nel 1590 venne ultimato il campanile attuale.\nIl 26 febbraio 1918 sub\u00ec un danneggiamento della facciata a causa dei bombardamenti austriaci.\nDescrizione.\nLa sua pianta \u00e8 a croce greca, regolare, con due navate che si incrociano perfettamente e con i classici quattro pilastri che sorreggono le arcate sulle quali poggia la cupola emisferica.\nL'opera pi\u00f9 importante \u00e8 senz'altro la pala dell'altare di Giovanni Bellini, del 1513, con i \"Santi Cristoforo, Girolamo e Ludovico di Tolosa\", commissionata da Giorgio Diletti il 13 luglio 1494 nel suo testamento. \u00c8 un'allegoria della Chiesa: san Girolamo, il Dottore della Chiesa intellettuale, si trova pi\u00f9 vicino a Dio quale suprema congiunzione tra vita liturgica attiva e contemplativa; san Ludovico di Tolosa, il nobile che lasci\u00f2 tutto per farsi francescano, simboleggia invece l'estrema contemplazione e san Cristoforo l'azione. Questa \u00e8 considerata l'ultima opera di Giovanni Bellini ormai ultraottantenne.\nImportante anche una tela di Sebastiano del Piombo, voluta, da testamento, da Caterina Contarini e Nicol\u00f2 Morosini, e mostra un \"San Giovanni Crisostomo\" molto umile e umano.\nSulle pareti si possono ammirare la \"Traslazione del corpo di san Giovanni Grisostomo\" di Zaccaria Facchinetti, 1610, e \"San Giovanni Grisostomo ordinato vescovo\" di Alvise Dal Friso.\nInfine la pala marmorea di Tullio Lombardo \"Incoronazione della Vergine fra gli Apostoli\", voluta dalla famiglia Bernab\u00f2 de Catenariis di Montepulciano.\nSul soffitto piano sono disposti nove comparti di varie dimensioni nei quali si trova il \"Santo Padre tra putti e Cherubini\" di Giuseppe Diamantini."}
{"id": "1311792", "revid": "663182", "url": "https://it.wikipedia.org/wiki?curid=1311792", "title": "The Celts (serie televisiva)", "text": "The Celts \u00e8 un documentario a serie del 1986, prodotto dalla British Broadcasting Corporation, scritto e presentato da Frank Delaney. Delaney ha anche scritto un libro di accompagnamento.\nTrasmesso in sei puntate di un'ora ciascuna, \"The Celts\" ha esaminato le origini, la crescita e l'influenza della cultura celtica nella Gran Bretagna e attraverso l'Europa. La serie \u00e8 stata distribuita in DVD in Europa e Nord America nel 2004. Delaney ha inoltre scritto un libro di accompagnamento di sei capitoli, esteso con quattro leggende mitologiche irlandesi.\nEpisodi.\nI sei episodi sono:\nL'introduzione di Enya.\nLa serie \u00e8 meglio conosciuta per aver fatto conoscere al grande pubblico la musica della cantante irlandese Enya. Enya, precedentemente membro del gruppo irlandese Clannad, fu incaricata di comporre la musica per la serie. Inoltre, all'inizio di ogni episodio Enya esegue il tema principale, \"The Celts\" e due episodi includono anche video musicali delle canzoni \"I Want Tomorrow\" e \"Aldebaran\". La performance di \"I Want Tomorrow\" \u00e8 nota per il modo insolito con cui Enya viene presentata: appare vestita in indumenti in pelle da motociclista in una sequenza e sparando fuoco dalle punte delle dita in un'altra.\nL'album della colonna sonora per \"The Celts\" fu distribuito la prima volta nel 1987 dalla BBC Records sotto il titolo \"Enya\" e fu in seguito ristampato in Nord America dalla Atlantic Records. Nel 1992, la Reprise Records, licenziataria delle registrazioni successive di Enya (come \"Orinoco Flow\"), ottenne i diritti per l'album \"Enya\", che fu rimasterizzato e pubblicato con il titolo \"The Celts\"; questa nuova edizione contiene la variante di un singolo brano in versione pi\u00f9 lunga. Il brano \"The Celts\" fu pubblicato come CD singolo e video musicale.\nLa canzone \"Boadicea\" dalla colonna sonora fu campionata da molti artisti, come The Fugees e Mario Winans."}
{"id": "1311795", "revid": "599013", "url": "https://it.wikipedia.org/wiki?curid=1311795", "title": "Alberto Malagugini", "text": "Biografia.\nFiglio di Alcide Malagugini, venne eletto alla Camera dei deputati nelle liste del Partito Comunista Italiano, ricoprendo il ruolo di deputato per tre legislature.\nFu giudice della Corte costituzionale dal 1977 al 1986"}
{"id": "1311797", "revid": "339392", "url": "https://it.wikipedia.org/wiki?curid=1311797", "title": "Basso Medio Evo", "text": ""}
{"id": "1311805", "revid": "2194347", "url": "https://it.wikipedia.org/wiki?curid=1311805", "title": "Stato del Katanga", "text": "Lo Stato del Katanga esistette tra il luglio 1960 e il gennaio 1963 durante la crisi del Congo. Si estendeva sull'intero territorio dell'attuale provincia del Katanga.\nStoria.\nLa capitale era Lubumbashi (al tempo Elisabethville) anche il centro delle attivit\u00e0 secessioniste della provincia di Katanga alla fine del dominio coloniale del Belgio, e la sanguinosa guerra civile congolese, estesasi dal 1960 al 1963.\nLa regione era la pi\u00f9 ricca del paese grazie alle sue abbondanti risorse minerarie, dove operava la Union Mini\u00e8re du Haut Katanga. Le elezioni per l'Assemblea nazionale del Congo del maggio 1960 avevano visto affermarsi in Katanga la \"Conf\u00e9d\u00e9ration des associations tribales du Katanga\" (CONAKAT) di Moise Ciombe, contrastata solo dal partito rappresentativo delle genti baluba (\"Association G\u00e9n\u00e9rale des Baluba de Katanga\" o BALUBAKAT) residenti nella parte settentrionale della regione, con cui gi\u00e0 si erano avute scaramucce e disordini. \nNel paese invece i due partiti principali, il Mouvement National Congolais (MNC) di Patrice Lumumba e il Parti Solidaire Africain (PSA) di Antoine Gizenga, costituirono una coalizione e il 23 giugno 1960, Patrice Emery Lumumba divenne il Primo ministro.\nQuando il 30 giugno 1960 il Congo divenne formalmente indipendente dal Belgio, le nuove autorit\u00e0 centrali di L\u00e9opoldville erano gi\u00e0 divise e disgregate e l'11 luglio Ciombe proclam\u00f2 la secessione del Katanga dal Congo e la sua costituzione in una entit\u00e0 statale autonoma. Questo provoc\u00f2 l'intervento dell'Onu che invi\u00f2 truppe con la missione ONUC per evitare la guerra civile.\nIl Belgio, che durante il suo dominio era stato contrario alla separazione del Katanga, spalleggi\u00f2 segretamente il regime di Ciombe, in particolare tramite la fornitura di ufficiali dell'esercito regolare per addestrare e guidare la costituenda forza armata della nazione, la \"Gendarmerie du Katanga\", ormai una forza militare vera e propria, che ammontava a circa 10.000 uomini. Il governo katanghese prese ad assumere, di fatto come mercenari, militari stranieri (principalmente belgi, francesi e di lingua inglese, ma anche italiani) per rafforzare le sue forze armate (da 300 a 500), spesso tramite l'appoggio dei governi bianchi di Sudafrica e poi della Rhodesia. Combattevano anche contro le milizie filosovietiche del governo popolare di Stanleyville che occupavano la parte orientale del Congo.\nIl 21 febbraio del 1961 le Nazioni Unite approvarono la risoluzione 161 con la quale si chiedeva alle truppe ONU di agire con tutte le misure necessarie, compreso l'uso della forza, per arrestare il dilagare della guerra civile congolese e per espellere dal paese tutto il personale militare, paramilitare e mercenario straniero. La risoluzione non modific\u00f2 la situazione e l'azione di Ciombe prosegu\u00ec. Fra marzo ed aprile del 1961 le truppe dell'esercito katanghese, supportate da mercenari europei, si scontrarono in varie occasioni nell'area del Nord-Katanga (Manono, Kabalo) con i soldati dell'ONUC. Questi eventi convinsero i responsabili ONUC che il loro contingente era insufficiente per gestire efficacemente la situazione, ed esso venne quindi rinforzato, raggiungendo a luglio 1961 oltre 19.800 uomini.\nNel giugno del 1961 giunse in Congo il nuovo rappresentante delle Nazioni Unite, il diplomatico irlandese Conor Cruise O'Brien.\nIl 29 agosto, in risposta ad una esplicita richiesta del presidente Kasavubu, l'ONUC lanci\u00f2 l'operazione Rum Punch. Le truppe delle Nazioni Unite, al tempo al comando del generale irlandese Sean MacEoin, occuparono senza spargimento di sangue le aree chiave del Katanga, arrestando circa 500 ufficiali fra belgi e altri mercenari operanti nelle forze armate katanghesi. Qualche giorno dopo gli ufficiali vennero rilasciati a patto che lasciassero il territorio del Congo. Questi accettarono, ma un certo numero di essi rientrarono in Katanga passando per la Rhodesia.\nIl 13 settembre 1961 ci fu la battaglia di Jadotville (attuale Likasi) fra un reparto dell'esercito irlandese operante sotto il controllo ONUC e reparti katanghesi, supportati da mercenari europei. Lo scontro si concluse quando le truppe irlandesi, rimaste senza munizioni ed a corto di viveri ed acqua, si arresero agli assalitori la sera del 17 settembre. Gli irlandesi rimasero circa un mese prigionieri dell'esercito katanghese e vennero rilasciati il 25 ottobre.\nDag Hammarskj\u00f6ld, segretario generale delle Nazioni Unite, mor\u00ec in un misterioso incidente aereo in Zambia il 18 settembre 1961, mentre si recava in Katanga per discutere dell'autonomia. \nQuesto port\u00f2 a una tregua, ma dopo una risoluzione Onu che condannava la secessione del Katanga, il 5 dicembre 1961 la ONUC lanci\u00f2 l'operazione Unokat: l'aviazione katanghese fu distrutta al suolo mentre una brigata di caschi blu indiani inizi\u00f2 ad aprirsi la strada verso Elisabethville grazie a un massiccio supporto di artiglieria; pesanti combattimenti ebbero luogo nella capitale katanghese prima che i 5.000 caschi blu potessero prenderne il controllo il 15 dicembre.\nI negoziati tra Ciombe, il governo centrale congolese e i rappresentanti delle Nazioni Unite si trascinarono per quasi un anno, senza troppi risultati: a met\u00e0 agosto un piano proposto dal nuovo segretario Onu U Thant, che prevedeva il reintegro del Katanga all'interno del Congo ma con la concessione di ampie autonomie, fu osteggiato da Ciombe che avanz\u00f2 numerose richieste, portando a un nuovo nulla di fatto; le Nazioni Unite replicarono infliggendo al Katanga una serie di sanzioni economiche, fatto che port\u00f2 al ritiro di Ciombe dai negoziati il 19 dicembre 1962.\nL'11 gennaio 1963 i reparti ONU occuparono Sakania, vicino alla frontiera con la Rhodesia, seguita il 13 gennaio da Shinkolobwe, importantissima per i suoi estesi giacimenti di uranio, e infine il 21 gennaio da Kolwezi, l'ultima posizione di rilievo tenuta dai katanghesi. Diverse migliaia di gendarmi katanghesi, guidati dai mercenari Denard e Schramme, trovarono rifugio oltre il confine con l'Angola, dove le locali autorit\u00e0 coloniali portoghesi fornirono loro ospitalit\u00e0, mentre Ciombe si rec\u00f2 in esilio prima in Rhodesia e poi in Spagna. Il 6 febbraio 1963, con la resa del colonnello Norber Muke, la secessione del Katanga pot\u00e9 dirsi terminata e la provincia torn\u00f2 sotto l'amministrazione del governo di L\u00e9opoldville.\nMoise rientr\u00f2 l'anno dopo e fu Primo ministro della Repubblica Democratica del Congo dal luglio 1964 all'ottobre 1965, quando fu estromesso da un golpe del generale Mobutu.\nRibattezzato \"Shaba\" dal 1971 durante l\u2019era Mobutu, nel 1977 - 1978 fu teatro di una nuova ribellione, nota come prima guerra dello Shaba, sedata dal regime congolese con l\u2019aiuto di forze marocchine.\nLa bandiera.\nLa bandiera dello Stato fu disegnata da Louis Dressen, architetto ed ex dirigente della banca del Congo belga a Elisabethville. I colori rappresentano il motto dello stato, \"Forza, Speranza e Pace in Prosperit\u00e0\": il rosso simboleggia infatti la Forza, il verde la Speranza, il bianco la Pace e le tre piccole croci rosse, ispirate alla storica moneta locale, la Prosperit\u00e0.\nValuta.\nVi erano solo 3 monete circolanti in Katanga: quella da 1 e 5 franchi in bronzo e 5 franchi commemorativi fatta in oro, datate 1961, i 5 franchi d'oro furono prodotti in 20.000 pezzi..\nCuriosit\u00e0.\nLa denominazione dei membri del servizio d'ordine del Movimento Studentesco, ossia katanga o katanghesi, derivava dal nome dell'omonima provincia secessionista."}
{"id": "1311806", "revid": "88740", "url": "https://it.wikipedia.org/wiki?curid=1311806", "title": "Puerta", "text": "Puerta (\"porta\" in spagnolo) pu\u00f2 riferirsi a:"}
{"id": "1311808", "revid": "4175", "url": "https://it.wikipedia.org/wiki?curid=1311808", "title": "Oceania Club Championship 2006", "text": "L'Oceania Club Championship fu la quinta edizione dell'attuale OFC Champions League, la massima competizione calcistica internazionale per club della OFC, che assegna il titolo di campione di Oceania. L'edizione 2006 si gioc\u00f2 ad Albany, in Nuova Zelanda, e fu l'ultima edizione del \"Oceania Club Championship\", torneo che a partire dal 2007 \u00e8 stato sostituito dall'OFC Champions League. Il vincitore, l'Auckland City, si qualific\u00f2 per il Campionato mondiale per club FIFA 2006.\nTurno preliminare.\nPartecipanti:\nSemifinali.\nLe prime due di ogni girone si qualificano alle semifinali."}
{"id": "1311809", "revid": "1543377", "url": "https://it.wikipedia.org/wiki?curid=1311809", "title": "Prima Lega (Libia)", "text": "La Prima Lega libica (, \"Al-Dawriu Al-Liybiu Al-Mumataz\"; ) \u00e8 il massimo livello del campionato libico di calcio, organizzato dalla Federazione calcistica della Libia, l'organo che governa il calcio in Libia. La sua prima edizione si disput\u00f2 nel 1963. Ha carattere semi-professionistico.\nStoria.\nIl campionato libico fu fondato nel 1963. In precedenza esistevano tre campionati provinciali: est, ovest e sud. Nel 1963-1964 si gioc\u00f2 il primo campionato unico, a conclusione dei tre campionati provinciali che videro vincere (ovest), (est) e Hilal Sabha (sud). Dopo il ritiro dell'Hilal Sabha per ristrettezze economiche, il trofeo fu vinto dall', che batt\u00e9 l' per 1-0 sia in casa che in trasferta.\nFormato.\nIl campionato \u00e8 formato da un girone unico di 14 squadre con turni di andata e ritorno, per un totale di 26 giornate di campionato. Alla fine della stagione le ultime due squadre retrocedono in Seconda Divisione e le prime due squadre di quest'ultima serie vengono promosse.\nSquadre.\nA causa dei persistenti problemi di sicurezza in Libia e delle difficolt\u00e0 di spostamento per via aerea di molte squadre, le 24 compagini partecipanti al campionato 2018-2019 sono state raggruppate in base alla regione di provenienza. Ciascuna squadra affronta le altre in partite di andata e ritorno. "}
{"id": "1311812", "revid": "1305772", "url": "https://it.wikipedia.org/wiki?curid=1311812", "title": "Qing (disambigua)", "text": ""}
{"id": "1311813", "revid": "71433", "url": "https://it.wikipedia.org/wiki?curid=1311813", "title": "Scott Caan", "text": "\u00c8 conosciuto principalmente per l'interpretazione del personaggio \"Danny Williams\" nella serie televisiva Hawaii five 0. Proprio in questo ruolo ha ricevuto dal Golden Globe Awards una nomination come miglior attore non protagonista in una serie televisiva.\nBiografia.\n\u00c8 figlio dell'attore James Caan e dell'attrice Sheila Ryan. Studia al \"Beverly Hills High School\" e in seguito alla \"Playhouse West\" dove conosce The Alchemist, con cui forma il duo hip hop The Whooliganz; \u00e8 stato inoltre collaboratore di gruppi rap come Cypress Hill e House of Pain.\nDebutta nel 1995 nel film (\"Aaron Gillespie Will Make You a Star\") del regista italiano Massimo Mazzucco; in seguito lavora ad altri film indipendenti fino al 1998, quando ottiene una parte nel film \"Nemico pubblico\" e nel film sportivo \"Varsity Blues\" con James Van Der Beek. Negli anni successivi prende parte a film come \"1 chilometro da Wall Street\", \"Fuori in 60 secondi\" e \"Gli ultimi fuorilegge\". Nel 2001 \u00e8 nel cast di \"Ocean's Eleven - Fate il vostro gioco\", nel ruolo di Turk Malloy, ruolo che interpreta anche nei sequel \"Ocean's Twelve\" e \"Ocean's Thirteen\".\nNel 2003 scrive, dirige e interpreta il suo primo film da regista \"Dallas 362 - Giovani e ribelli\", mentre nel 2005 \u00e8 al fianco di Paul Walker e Jessica Alba in \"Trappola in fondo al mare\". Nel 2006 torna dietro la macchina da presa, dirigendo Don Cheadle, Giovanni Ribisi e Mena Suvari in \"The Dog Problem\". Dal 2010 interpreta il ruolo del detective Danny Williams nella serie televisiva \"Hawaii Five-0\".\nDoppiatori italiani.\nNelle versioni in italiano dei suoi film, Caan \u00e8 stato doppiato da:"}
{"id": "1311815", "revid": "1566286", "url": "https://it.wikipedia.org/wiki?curid=1311815", "title": "Thomas Hunter", "text": "Biografia.\nDopo un fortunato esordio televisivo, fu lanciato sul grande schermo da Blake Edwards nel film \"Pap\u00e0, ma che cosa hai fatto in guerra?\". Negli anni sessanta e settanta apparve in molte pellicole americane, spagnole e tedesche, e dal 1966 al 1976 lavor\u00f2 con continuit\u00e0 nel cinema italiano. Nei film \"Il giustiziere\" (1975), \"Cassandra Crossing\" (1976) e \"The Act\" (1984) fu accreditato come Tom Hunter.\nNel 1980 scrisse il soggetto del film \"Countdown dimensione zero\". Dal 1985 al 2007 lavor\u00f2 soprattutto nelle emittenti tv statunitensi come sceneggiatore e scenografo, lavoro quest'ultimo che svolse anche in ambito teatrale."}
{"id": "1311818", "revid": "4175", "url": "https://it.wikipedia.org/wiki?curid=1311818", "title": "Stadio Prater", "text": ""}
{"id": "1311827", "revid": "189072", "url": "https://it.wikipedia.org/wiki?curid=1311827", "title": "Casa di Savoia", "text": ""}
{"id": "1311828", "revid": "69377", "url": "https://it.wikipedia.org/wiki?curid=1311828", "title": "Puyi", "text": ""}
{"id": "1311836", "revid": "22356", "url": "https://it.wikipedia.org/wiki?curid=1311836", "title": "Biarmosuchus tener", "text": "Il biarmosuco (Biarmosuchus tener) \u00e8 un tetrapode fossile, vissuto circa 255 milioni di anni fa, nel Permiano medio. I suoi resti sono stati rinvenuti in Russia.\nAntenato dei mammiferi.\nQuesto animale pu\u00f2 essere considerato il pi\u00f9 primitivo rappresentante dei terapsidi, ovvero quei vertebrati che diedero origine ai mammiferi. Il cranio, pur anticipando quello delle forme successive, possedeva alcune caratteristiche primitive: la finestra temporale dietro il cranio, un'apertura che serviva ad ancorare i muscoli delle mascelle, era piuttosto piccola. Ci\u00f2 significa che il biarmosuco non era ancora dotato di un morso potente come i terapsidi suoi discendenti. In ogni caso, il biarmosuco presentava gi\u00e0 una dentatura ben differenziata, caratteristica che si riscontra anche nei mammiferi: possedeva otto piccoli incisivi, due lunghi canini e una serie di denti aguzzi ma pi\u00f9 corti. L'orbita era molto grande, e forse questo animale era notturno. \nLungo circa un metro e mezzo, il biarmosuco doveva essere un predatore di piccole prede, ma nello stesso ambiente vivevano giganti come \"Eotitanosuchus\" ed \"Estemmenosuchus\"."}
{"id": "1311840", "revid": "827882", "url": "https://it.wikipedia.org/wiki?curid=1311840", "title": "Changing Faces (Bros)", "text": "Changing Faces (UK #18) \u00e8 il terzo ed'ultimo album in studio dei Bros. I singoli estratti da questo disco sono due.\nUscito a ottobre del 1991, rappresenta il terzo ed ultimo album dei \"Bros\" ed esce a distanza di due anni dal precedente \"The Time\". Pochi mesi dopo l'uscita del disco i \"Bros\" annunceranno la loro separazione.\nLe canzoni.\nL'album \u00e8 preceduto dalla ballata lenta \"Are you mine ?\" (UK #12) e seguito dalla trascinante \"Try\" (UK #27) dove a suonare il basso \u00e8 Mark King dei Level 42.\nQuasi interamente prodotto dai fratelli \"Goss\", \"Changing Faces\" denota una spiccata maturit\u00e0 sia nell'approccio agli strumenti che nei testi; nonostante tutto in termini di vendite non eguaglia il successo dei due album precedenti.\nNote.\nNel brano \"Shelter\", pubblicato come b-side di \"Try\", canta anche Luke."}
{"id": "1311848", "revid": "2047062", "url": "https://it.wikipedia.org/wiki?curid=1311848", "title": "Festival di Napoli 1962", "text": "Il decimo festival della canzone napoletana si tenne a Napoli dal 13 al 15 luglio 1962.\nOrchestra.\nDiretta dai maestri: Eduardo Alfieri, Gino Conte, Carlo Esposito, Marcello De Martino, Luciano Maraviglia, Gino Mescoli, Mario Migliardi, Piero Soffici e Luigi Vinci.\nOrganizzazione.\nDell'Ente per la Canzone Napoletana"}
{"id": "1311859", "revid": "484362", "url": "https://it.wikipedia.org/wiki?curid=1311859", "title": "Ciazio", "text": "Il ciazio \u00e8 una infiorescenza tipica del genere \"Euphorbia\" (Euphorbiaceae) che simula un unico fiore.\n\u00c8 formato da:\nI ciazi sono spesso raggruppati a loro volta in infiorescenze (cime, ombrelle)\nGalleria d'immagini.\nAlcuni esempi di differenti morfologie di ciazio:"}
{"id": "1311864", "revid": "76963", "url": "https://it.wikipedia.org/wiki?curid=1311864", "title": "Tom Everett Scott", "text": "Famoso per il ruolo di Guy Patterson nel film \"Music Graffiti\" e del detective Russell Clarke nella serie televisiva \"Southland\".\nBiografia.\nNato nel Massachusetts, figlio di un ingegnere e di un'assicuratrice, studia alla Syracuse University, in seguito si trasferisce a New York dove nel 1992 si laurea in arte drammatica.\nIl suo debutto risale al 1993 quando partecipa ad un episodio di \"Law &amp; Order - I due volti della giustizia\", ma il primo ruolo importante arriva tre anni pi\u00f9 tardi, infatti nel 1996 \u00e8 protagonista di \"Music Graffiti\", esordio alla regia di Tom Hanks, dove interpreta il batterista Guy Patterson.\nNegli anni seguenti partecipa a film come \"Un lupo mannaro americano a Parigi\" con Julie Delpy, \"La voce dell'amore\" con Meryl Streep, \"La lettera d'amore\" e \"1 km da Wall Street\". Inoltre ha preso parte a moltissime serie TV, tra cui \"E.R. - Medici in prima linea\" dove ha interpretato Eric Wyczenski, fratello di Abby Lockhart.\nAgli inizi del 2000 partecipa a diverse serie TV molto sfortunate tra cui \"Una pupa in libreria\" nel quale recita il ruolo di Gavin Miller nell'episodio pilota mai andato in onda della serie, ma il suo ruolo verr\u00e0 in seguito affidato a Elon Gold e l'acclamato dalla critica, ma sempre sfortunato negli ascolti, \"Saved\" andato in onda nel 2006 sul canale via cavo TNT.\nNel 2007 ha recitato al fianco di Diane Keaton e Mandy Moore in \"Perch\u00e9 te lo dice mamma\" e, nel 2008, torna a tentare la strada della TV nella serie \"Cashmere Mafia\" al fianco di Lucy Liu. Nel 2014 recita la parte di Charles Garnett nella serie televisiva post-apocalittica \"Z Nation\".\nDoppiatori italiani.\nNelle versioni in italiano dei suoi film, Tom Everett Scott \u00e8 stato doppiato da:"}
{"id": "1311866", "revid": "36426", "url": "https://it.wikipedia.org/wiki?curid=1311866", "title": "Porta Elisa (Lucca)", "text": ""}
{"id": "1311871", "revid": "1695956", "url": "https://it.wikipedia.org/wiki?curid=1311871", "title": "Gothic Lolita", "text": "Il , spesso abbreviato in \u00e8 un tipo di abbigliamento nato in Giappone intorno alla fine degli anni novanta, in uso tra le adolescenti giapponesi e in parte tra giovani donne e uomini, ed \u00e8 un sottogenere della moda Lolita.\nIl termine \"Gothic Lolita\" viene spesso usato impropriamente in occidente per indicare l'intera moda Lolita, di cui \u00e8 soltanto il tipo di stile pi\u00f9 famoso.\nStoria.\nIl chitarrista Mana, famoso per esser il frontman dei Malice Mizer e dei Moi Dix Mois, fu il primo ad utilizzare il termine Gothic per indicare questo tipo di stile della moda lolita, e nel 1999 fece del suo marchio Moi-m\u00eame-Moiti\u00e9, il primo brand \"ufficiale\" del Gothic Lolita. La moda Gothic Lolita divenne sempre pi\u00f9 famosa nel resto del mondo dagli anni duemila grazie alla pubblicazione della prima rivista specializzata, la \"Gothic &amp; Lolita Bible\", e all'abbigliamento tenuto sempre dallo stesso Mana nei concerti.\nSuccessivamente il Gothic Lolita fu prodotto anche da altri marchi.\nLa popolarit\u00e0 del GothLoli come uno stile distinto e con una sua comunit\u00e0 arriva all'apice tra il 2004 e il 2005. Attualmente \u00e8 una delle pi\u00f9 importanti e visibili sottoculture giovanili giapponesi.\nStile.\nLo stile Gothic Lolita, in contrasto con gli altri stili Lolita in cui viene utilizzato un trucco leggero, \u00e8 caratterizzato da un trucco solitamente scuro, dark. Gli occhi sono molto definiti, con eyeliner e del khol, o molto sfumati, con dell'ombretto, di norma nero o di colori scuri; il rossetto \u00e8 generalmente rosso scuro o vivo. Il trucco risulta comunque meno pesante di quello usato dalla moda gothic.\nNei vestiti, notevole l'uso del colore nero abbinato, a seconda dai capi, dal colore bianco, blu, rosso, viola, con merletti, ricami e fiocchi di questi colori. Cutsew, calze anche sopra il ginocchio e collant bianchi o neri sono comuni.\nAlcuni degli elementi pi\u00f9 caratteristici dello stile sono i cappelli usati, come i mini cilindri, le mini corone e gli accessori ispirati all'epoca vittoriana come parasole e talvolta anche delle cuffie da neonato. Sono molto usate le fasce per i capelli, con decorazioni quali fiocchi, fiori e nastri pi\u00f9 o meno lunghi. Altri accessori usati sono borse e borsette, talvolta a forma di pipistrello, bara e crocifisso, cos\u00ec come orologi da tasca o orsacchiotti di peluche (spesso anch'essi decorati in tema gotico).\nCultura.\nIn Giappone gli abiti vengono prodotti in massa. Hanno per\u00f2 una particolare visibilit\u00e0 nelle strade di Tokyo e Osaka, in televisione, nei manga e nei videogiochi. La moda attualmente comincia a diffondersi all'estero grazie all'influenza di famosi personaggi musicali come Mana.\nIl grande magazzino che \u00e8 anche il fulcro della moda GothLoli \u00e8 il \"Marui Young\", a Shinjuku dopo che il suo predecessore, \"Marui One\", ha chiuso alla fine di agosto del 2004. Questo grande magazzino ha quattro piani interamente dedicati allo stile Gothic Lolita e agli stili correlati. Possono essere trovati moltissimi negozi anche nella zona tra Harajuku e Shibuya.\nLe Gothic Lolita nonostante il \"look\" vistoso e trasgressivo non si oppongono alla societ\u00e0 e ai modelli culturali tradizionali giapponesi in modo cos\u00ec netto come viene spesso scritto in occidente.\nFamose band visual kei come Malice Mizer e Moi Dix Mois, hanno adottato e diffuso questa moda. Attualmente per\u00f2 non \u00e8 esclusivamente associata a quel particolare genere musicale. Gli individui che seguono questo stile sono soliti ascoltare anche J-rock o musica gothic.\nAnime e manga.\nAlcuni manga ed anime recenti nei quali figurano personaggi che vestono Gothic Lolita sono: "}
{"id": "1311872", "revid": "287204", "url": "https://it.wikipedia.org/wiki?curid=1311872", "title": "Boto\u0219ani", "text": "Boto\u0219ani [pronuncia in rumeno: /bo.to'\u0283an\u02b2/] (ungherese: \"Botos\u00e1ny\", polacco: \"Botoszany\", tedesco: \"Botoschan\") \u00e8 un municipio della Romania di abitanti, capoluogo dell'omonimo distretto nella regione storica della Bucovina. \nLa citt\u00e0 \u00e8 al centro di una ricca regione agricola (cereali in particolare) e si \u00e8 dotata, negli ultimi decenni, di alcune importanti manifatture tessili ed \u00e8 meglio conosciuta come il luogo di nascita di molti personaggi illustri, quali Mihai Eminescu, Nicolae Iorga e Grigore Antipa.\nOrigine del nome.\nIl nome della citt\u00e0 trae probabilmente le sue origini dal nome di una famiglia chiamata Bota\u0219, il cui nome si trova nelle antiche memorie del tempo del Principe Stefano il Grande (tardo XV secolo) come una delle pi\u00f9 importanti famiglie della Moldavia; queste testimonianze risalgono all'XI secolo.\nStoria.\nLo sviluppo della citt\u00e0 fu fortemente influenzato dalla sua posizione nell'area di contatto tra l'altopiano di Suceava e la pianura di Jijia, che port\u00f2 sia allo sviluppo del commercio di prodotti agricoli sia a quello degli animali. Inoltre, data la posizione della citt\u00e0, collocata in un punto di collegamento favorevole tra le principali strade commerciali del Principato di Moldavia, Boto\u0219ani divenne un importante centro commerciale che aument\u00f2 fino alla seconda met\u00e0 del XIX secolo.\nSul territorio di Boto\u0219ani nel luogo chiamato \"La Sili\u0219te\" (situato a circa 2 km a nord della citt\u00e0) ci sono - oltre alle prove di continuit\u00e0 di residenza nell'intervallo tra il XIII ed il XVIII secolo - persino le tracce di una cultura slava, che mostra l'assimilazione della cultura materiale degli slavi agli abitanti originari della localit\u00e0, tra il IX e X secolo. Sempre nell'area dell'ex barriera di Agafton - villaggio nei pressi delle periferie di Boto\u0219ani - \u00e8 stato scoperto un insediamento nel quale sono stati rinvenuti frammenti di ceramica del III-IV e XI-XIII secolo, appartenenti al feudalesimo antico; inoltre, nell'area del monastero di Pop\u0103u\u021bi, sono state trovate prove archeologiche che mostrano la continuit\u00e0 dell'abitazione nell'area tra il XIII e XVIII secolo. Sulla base di queste osservazioni archeologiche fatte finora, si constata che la cittadina risale al XIV secolo, preceduta da un insediamento del XIII secolo. Il primo attestato documentario della citt\u00e0 di Boto\u0219ani \u00e8 stato realizzato dalla Piet\u00e0 della Chiesa armena al centro della piazza principale, risalente al 1350 circa.\nLe scoperte archeologiche sul territorio della citt\u00e0 di Boto\u0219ani, a Dr\u0103gu\u0219eni, Mitoc, R\u0103d\u0103u\u021bi-Prut, \u0218tef\u0103ne\u0219ti e Vorniceni confermano la presenza di insediamenti umani in quest'area sin dal Paleolitico. Particolari della cultura Cucuteni sono i vasi in ceramica ed argilla, dipinti poi con l'ausilio di tavolozze di circa 2 o 3 colori ricavati in natura, probabilmente col sangue di animali catturati o carbonio, il quale spesso veniva ricavato da insediamenti circostanct: i vasi raffiguravano una donna ricoperta di gioielli - la \"Signora Moldava\" - nell'intento di dare vari beni (gioielli, vestiti, alimenti, ecc.) acquistati coi soldi guadagnati dalle fiere artistiche nella piazza principale della citt\u00e0, ai cittadini: ci\u00f2 fa tutt'oggi dedurre che Boto\u0219ani era una grande, fiorente citt\u00e0 con un mercato libero e commercio parecchio attivo, provato anche numerose volte grazie a vari ricavi archeologici, trovati col tempo.\nI grandi voivodi della Moldavia, Stefan cel Mare e Petru Rare\u0219 costruirono vari edifici di entit\u00e0 pubblica, governativa e/o religiosa a Boto\u0219ani, nella citt\u00e0 che tutt'oggi conserva i ricordi dei fondatori reali: la Chiesa \"Sf. Nicolae\" di Dorohoi (1495) e la Chiesa di Sf. Nicolae Pop\u0103u\u021bi (1496) a \u0218tefan cel Mare, oggi monumenti storici. Sempre monumenti storici sono anche le fondamenta della signora Elena, moglie del voivode Petru Rare\u0219: a quest'ultimi vennero edificati - in segno di fedelt\u00e0 - le chiese \"Sf. Gheorghe\" a Boto\u0219ani (1551) ed Uspenia (1552).\nAlla fine del XVI secolo circa, a capo della citt\u00e0 vi era sempre un \"funzionario\" scelto dalla signoria locale, il quale era responsabile del riscuotere le sue entrate, proclamare nuove leggi e giudicare i cittadini dei loro eventuali reati: tuttavia si riscontrarono gravi lacune in questo sistema governativo, a causa della corruzione e della ingiustizia sociale (disparit\u00e0 tra signoria e \"classi inferiori\", tra cui i numerosi contadini). Oltre al funzionario, c'era un consiglio comunale, composto da uno scoltetto e 12 servitori eletti dalla comunit\u00e0. Un'amministrazione ben consolidata, dunque, inizier\u00e0 ad operare a Boto\u0219ani dopo il 1820, periodo nel quale le signorie locali avevano ormai smarrito ogni potere sulla citt\u00e0. Oggi, Boto\u0219ani \u00e8 una citt\u00e0 che mantiene una discreta struttura sotterranea, con cantine a volta sovrapposte. Per centinaia di anni queste \"cantine a volta sovrapposte\" hanno funto da magazzino nel quale depositare vari beni, tra cui cibo, armature e gioielli, costituendo persino il luogo di rifugio della popolazione durante le varie e ripetute invasioni. Un valore architettonico indiscutibile \u00e8 costituito da antichi edifici millenari, nonch\u00e9 dalla zona adiacente alla piazza principale della citt\u00e0, famosa per il valore architettonico del centro storico.\nL'oggetto pi\u00f9 antico (datato con precisione) ritrovato in quest'area \u00e8 una lapide armena del 1350. La prima citazione scritta di Boto\u0219ani si trova nelle \"Cronache della Moldavia\" di Grigore Ureche, che riportano una devastante invasione dei tartari il 28 novembre 1493. Pochi anni pi\u00f9 tardi (1505) sub\u00ec anche un saccheggio da parte dei polacchi, cui fece seguito, nel 1529, un nuovo attacco tartaro. La citt\u00e0 venne presa ripetutamente di mira perch\u00e9 era, all'epoca, particolarmente prospera. Nata inizialmente come mercato locale, essendo situata al crocevia di diverse strade commerciali, nel secolo XVI vi si teneva gi\u00e0 \"la pi\u00f9 grande ed antica fiera della Moldavia storica\".\nComunit\u00e0 numerose di commercianti ebrei ed armeni erano presenti in questa citt\u00e0 a partire dal secolo XVII.\nMihai Eminescu, il poeta nazionale della Romania, \u00e8 nato a Boto\u0219ani (e trascorse la propria infanzia nella localit\u00e0 di Ipote\u0219ti), e cos\u00ec anche il famoso storico rumeno Nicolae Iorga.\nBoto\u0219ani \u00e8 anche la sede del collegio nazionale A. T. Laurian, uno degli istituti educativi pre-universitari pi\u00f9 antichi (fondato nel 1859) e prestigiosi di tutta la Romania.\nSport.\nIl calcio \u00e8 rappresentato in citt\u00e0 dalla squadra FC Boto\u0219ani."}
{"id": "1311874", "revid": "599013", "url": "https://it.wikipedia.org/wiki?curid=1311874", "title": "Tam\u00e1s Hajnal", "text": ""}
{"id": "1311875", "revid": "287204", "url": "https://it.wikipedia.org/wiki?curid=1311875", "title": "Tamas Hajnal", "text": ""}
{"id": "1311878", "revid": "827882", "url": "https://it.wikipedia.org/wiki?curid=1311878", "title": "The Key (Matt Goss)", "text": "The Key \u00e8 il primo album solista di Matt Goss, ex cantante dei Bros. I singoli estratti da questo disco sono tre.\nUscito nel 1995, segna il ritorno di \"Matt Goss\" dopo la tormentata separazione artistica dal fratello \"Luke\". Altamente considerato dai fan di Matt in tutto il mondo, \"The Key\" \u00e8 per\u00f2 uscito solo negli USA e non ha avuto un ampio successo in termini di vendite.\nLe canzoni.\nL'album \u00e8 preceduto dal singolo omonimo (UK #40) ma a far breccia \u00e8, nel 1996, la reinterpretazione di Alexander O'Neal \"If you were here tonight\" (UK #23). Successivamente viene pubblicata anche \"Heaven is 10 Zillion light years away\", una reinterpretazione di Stevie Wonder, che non ripete l'exploit del precedente singolo.\nNote.\nL'album \u00e8 quasi interamente prodotto, suonato e cantato da Matt. La prima edizione (quella del 1995) non includeva tra i brani \"If you were here tonight\". \"House of accused\" racconta il periodo in cui Matt era stato preso di mira dalla stampa."}
{"id": "1311880", "revid": "287204", "url": "https://it.wikipedia.org/wiki?curid=1311880", "title": "Festival di Napoli 1963", "text": "Lundicesimo festival della canzone napoletana si tenne a Napoli dal 17 al 19 ottobre 1963.\nVicende particolari.\nDurante la seconda serata del Festival, particolare attenzione suscit\u00f2 il brano \"Indifferentemente\", presentato da Mario Abbate e Mario Trevi. Il brano fu molto apprezzato dalla stampa, che la indica come probabile vincitrice della manifestazione. Nonostante sia quasi certa la vittoria, la giuria, tra i dissensi del pubblico, annuncia che il primo posto \u00e8 assegnato alla canzone \"Jammo ja\" presentata da Claudio Villa e Maria Paris. \"Indifferentemente\" si posiziona al secondo posto. Dopo l'annuncio del brano vincitore, la stampa non si pronuncia in merito e, soprattutto, non si sbilancia, per evitare la stessa disfatta del 1956, quando la manifestazione fu vinta da \"Guaglione\". La stampa, infatti, in quella occasione massacr\u00f2 nelle recensioni in brano per poi, in seguito, ricredersi grazie allo strepitoso successo internazionale raggiunto da \"Guaglione\". Per \"Jammo ja\", per\u00f2, non si ripet\u00e9 quel successo. Finito il Festival, fu presto dimenticata.\nDal punto di vista discografico, la canzone \"Indifferentemente\" trova un grande successo in hit parade, in particolare nella versione di Mario Trevi. Quest'ultimo, infatti, registra il 45 giri con la canzone completa delle due parti, al contrario della versione di Mario Abbate che, invece, omette la seconda parte del brano. In seguito, visto il gran trionfo, Abbate registra un'ulteriore versione del brano completa di strofe e ritornelli. Pur non arrivando al primo posto, da l\u00ec a poco tempo il brano inizi\u00f2 ad essere inciso da grandi interpreti della canzone napoletana ed italiana, come Sergio Bruni, Roberto Murolo e Mina. Il brano, diventato un classico, \u00e8 citato nell\"Enciclopedia della canzone napoletana\", scritta da Ettore De Mura.\nIn memoria di Marotta.\nIl 12 ottobre 1963 muore il poeta Giuseppe Marotta.\nCinque giorni dopo la scomparsa del poeta, il 17 ottobre, viene trasmessa la prima serata del Festival di Napoli, presentato da Nunzio Filogamo e Pippo Baudo.\nIn suo onore, Filogamo e Baudo commemorano il poeta scomparso e l'Orchestra attacca il suo grande successo musicale \"Mare verde\", presentata da Milva e Mario Trevi al \"Giugno della Canzone Napoletana\" nel 1961.\nOrchestra.\nDiretta dai maestri: Eduardo Alfieri, Franco Cassano, G. De Martini, Carlo Esposito, Angelo Giacomazzi, B. Simonetti e Luigi Vinci.\nOrganizzazione.\nDell'Ente per la Canzone Napoletana - Ente Salvatore Di Giacomo"}
{"id": "1311886", "revid": "767487", "url": "https://it.wikipedia.org/wiki?curid=1311886", "title": "Tragic Vision/Angry Days", "text": "Tragic Vision / Angry Days \u00e8 il primo singolo pubblicato dalla punk rock band statunitense Lagwagon per la Fat Wreck Chords"}
{"id": "1311888", "revid": "339392", "url": "https://it.wikipedia.org/wiki?curid=1311888", "title": "Disney's Lilo e Stitch", "text": ""}
{"id": "1311889", "revid": "767487", "url": "https://it.wikipedia.org/wiki?curid=1311889", "title": "Nekromantik", "text": "Nekromantik \u00e8 un film del 1987 prodotto in modo semiamatoriale da J\u00f6rg Buttgereit.\nGirato dopo due lavori minori di et\u00e0 giovanile, \u00e8 da molti considerata l'opera principe della carriera di Buttgereit. Nessun \"budget\", attori non professionisti, scenografie casalinghe e rozzi effetti speciali ne hanno fatto un'opera di culto.\n Cos\u00ec facendo finisce con l'addentrarsi in un genere ancora inesplorato, miscelando elementi \"horror\" e \"splatter\" dall'effetto disturbante per lo spettatore, cui fa da sfondo la freddezza e la sensazione di solitudine della periferia della grande citt\u00e0 moderna. La dissonante miscela \u00e8 data anche dal susseguirsi di musica suonata a pianoforte nei momenti pi\u00f9 cupi e macabri del film.\nIl film ha probabilmente preso ispirazione dalla storia horror \"Cleanup crew\", presente nel terzo volume della breve serie a fumetti antologica \"Skull Comics\" (pubblicata dal marzo 1970 al novembre 1972) e pubblicata anche in Italia nel volume \"Il piacere della paura\", pubblicato da Mondadori nel 1973. Come il film, anche il fumetto narra di un uomo che lavora come addetto di una squadra rimozione, che trafuga e colleziona parti di cadaveri e si diverte a usarle per ravvivare la propria vita sessuale con la propria compagna. Tuttavia, il film e il fumetto finiscono per prendere una strada differente, e il film elimina completamente la componente sovrannaturale che permeava l'opera cartacea.\nTrama.\nRob lavora per un'impresa specializzata nel pronto intervento da incidente stradale, la J.S.A.. (Joe's Sauberungsaktion Agency). Condivide con la sua ragazza Betty l'insolita passione per i resti umani, che talvolta durante il lavoro riesce a sottrarre di nascosto per poi collezionarli sotto formalina. Ma un giorno riesce a sottrarre un intero cadavere ritrovato nei boschi nel corso della giornata lavorativa. Fra i tre scoppia un amore malato che li vede protagonisti in un \"m\u00e9nage \u00e0 trois\", dopo avere ricostruito con un tubo metallico un pene artificiale al defunto.\nIl rapporto sentimentale \u00e8 destinato a interrompersi dopo il licenziamento di Rob. Betty, che non vuol trascorrere i suoi anni migliori con un poveraccio, molla Rob e fugge con il suo nuovo fidanzato decomposto. Rob non riuscir\u00e0 pi\u00f9 a trovare un altro amore, e capisce che l'unico modo per riconquistare Betty \u00e8 diventare lui stesso un cadavere. La strada del suicidio, che lo porter\u00e0 a squarciarsi il ventre con un grosso coltello (durante il quale dal suo pene verr\u00e0 eiaculato prima sperma e poi sangue), \u00e8 l'unica percorribile.\nDistribuzione.\nData la natura stessa del progetto, \"Nekromantik\", cos\u00ec come tutti gli altri lavori di Buttgereit, non ha mai avuto spazio nei tradizionali canali di distribuzione cinematografica. Per anni l'unico modo di promozione \u00e8 stata la distribuzione \"off\", cio\u00e8 non autorizzata, basata nei primi anni sulla duplicazione in VHS, e in seguito tramite \"file sharing\". Il successo tra gli appassionati ha consentito in tempi recenti la pubblicazione ufficiale in DVD e in Blu-ray, a opera della Arrow Films."}
{"id": "1311900", "revid": "38120", "url": "https://it.wikipedia.org/wiki?curid=1311900", "title": "Finalmente Weekend!", "text": ""}
{"id": "1311901", "revid": "83531", "url": "https://it.wikipedia.org/wiki?curid=1311901", "title": "Supporto di memoria", "text": "Un supporto di memoria (anche supporto di memorizzazione o supporto di informazione), in informatica e elettronica, \u00e8 un dispositivo di memorizzazione su cui si registrano informazioni (dati). Il termine \u00e8 utilizzato soprattutto in riferimento a file, audio e video, ma teoricamente la registrazione pu\u00f2 avvenire con qualunque grandezza fisica, anche un foglio di carta per scrivere.\nTipologia dei supporti.\nFormati.\nUn primo criterio utilizzato per distinguere tipi diversi di supporti di memoria considera la forma analogica o digitale dell'informazione memorizzata sul supporto di memoria. In base a tale criterio si distinguono i seguenti due tipi di supporti di memoria:\nUn supporto di memoria rientra sempre almeno in una di questi due tipi. Questi due tipi di supporti di memoria non sono per\u00f2 mutuamente esclusivi: un supporto di memoria pu\u00f2 essere sia un supporto analogico che un supporto digitale. Esistono infatti supporti di memoria utilizzati in un particolare ambito come supporto analogico e in altro ambito come supporto digitale. Un esempio di tale supporto \u00e8 la Compact Cassette, oggi in disuso ma molto diffusa negli anni ottanta e anni novanta del XX secolo.\nLa Compact Cassette \u00e8 stata utilizzata come supporto di memoria per memorizzare l'audio rappresentato in forma analogica ed \u00e8 stata utilizzata anche in ambito informatico come supporto di memoria per memorizzare il software rappresentato in forma digitale. Esistono inoltre anche supporti di memoria su cui l'informazione viene memorizzata contemporaneamente in forma analogica e in forma digitale. Un esempio di tali supporti di memoria \u00e8 il Laserdisc, diffuso negli anni ottanta e novanta del XX secolo. Nel Laserdisc il video \u00e8 rappresentato in forma analogica, l'audio invece pu\u00f2 essere rappresentato sia in forma analogica che in forma digitale.\nRemovibilit\u00e0.\nUn secondo criterio utilizzato per distinguere tipi diversi di supporti di memoria considera il tipo di predisposizione del supporto di memoria ad essere rimosso dal dispositivo che lo legge o lo scrive. In base a questo criterio si distinguono i seguenti due tipi di supporti di memoria:\nSupporto non removibile.\nIl supporto non removibile \u00e8 un supporto di memoria la cui rimozione dal dispositivo che lo legge o lo scrive non rientra nel normale utilizzo che ne fa il suo utilizzatore. In altri termini il supporto non removibile \u00e8 pensato come componente stabile del dispositivo che lo legge o lo scrive. Pu\u00f2 essere da esso rimosso, ma solo attraverso operazioni di smontaggio pi\u00f9 o meno complesse.\nLa rimozione del supporto non removibile dal dispositivo che lo legge o lo scrive avviene in caso di avaria del supporto di memoria al fine di permetterne la riparazione o la sostituzione, oppure in caso si voglia sostituire il supporto di memoria con uno di altro tipo in grado di offrire pi\u00f9 capienza o maggiori prestazioni o diverse funzionalit\u00e0.\nUn esempio di supporto non removibile utilizzato in ambito informatico \u00e8 il chip di memoria installato sulle schede elettroniche presenti all'interno del computer. Un altro esempio inerente sempre l'ambito informatico \u00e8 il modulo di memoria. L'hard disk \u00e8 di nuovo un esempio inerente all'ambito informatico. Spesso infatti l'hard disk viene installato all'interno del computer in modo da costituirne una componente stabile.\nSupporto removibile.\nIl supporto removibile \u00e8 un supporto di memoria la cui rimozione dal dispositivo che lo legge o lo scrive rientra nel normale utilizzo che ne fa il suo utilizzatore. Il supporto removibile \u00e8 infatti pensato per essere facilmente e velocemente rimosso, attraverso poche e semplici operazioni manuali, dal dispositivo che lo legge o lo scrive. Esempi di supporti removibili utilizzati attualmente sono il CD e la memory card. Il floppy disk \u00e8 un esempio di supporto removibile in disuso utilizzato in ambito informatico.\nLa Compact Cassette \u00e8 un esempio di supporto removibile in disuso utilizzato nell\"'home audio\" e in ambito informatico. L'hard disk non \u00e8 solo un esempio di supporto non removibile ma anche di supporto removibile. L'hard disk pu\u00f2 essere infatti installato all'interno del computer anche in modo che la sua rimozione dal computer possa avvenire velocemente e facilmente. Tale possibilit\u00e0 viene realizzata utilizzando un apposito cassettino all'interno del quale viene installato l'hard disk. Il cassettino \u00e8 predisposto per essere facilmente e velocemente inserito in un vano per drive con apertura nel case senza che sia necessaria nessuna particolare operazione di montaggio come ad esempio l'avvitamento di viti. Di conseguenza anche la rimozione del cassettino dal vano per drive non richiede operazioni di smontaggio.\nLa maggior parte dei supporti removibili sono supporti di memoria che mantengono memorizzate le informazioni anche quando sono rimossi dal dispositivo che li legge o li scrive. In ambito informatico i supporti removibili che mantengono memorizzate le informazioni anche quando sono rimossi dal dispositivo che li legge o li scrive sono supporti di memoria di massa. Un esempio di supporto removibile che non mantiene memorizzate le informazioni anche quando \u00e8 rimosso dal dispositivo che lo legge o lo scrive \u00e8 l'espansione di memoria realizzata come supporto removibile.\nI supporti removibili che mantengono memorizzate le informazioni anche quando sono rimossi dal dispositivo che li legge o li scrive sono supporti di memoria che permettono di trasportare le informazioni (in essi memorizzate) da un luogo ad un altro. Sono supporti di memoria che permettono inoltre l'allestimento di archivi dove riporli e conservarli al fine di una successiva consultazione.\nTipo di informazione memorizzata.\nUn terzo criterio utilizzato per distinguere diversi supporti di memoria considera il tipo di informazione memorizzata sul supporto di memoria. In base a tale criterio i supporti di memoria si possono distinguere nei seguenti tipi:\nQuesti tipi di supporti di memoria non sono mutuamente esclusive. Ad esempio molti dei supporti informatici attualmente in uso sono anche dei supporti audio, dei supporti video e dei supporti fotografici. Un esempio particolare di supporto di memoria che pu\u00f2 essere di vari tipi ed appartenente ormai al passato \u00e8 la Compact Cassette: nata come supporto audio, la Compact Cassette \u00e8 stata in seguito anche utilizzata come supporto informatico per gli home computer degli anni settanta e ottanta.\nSupporto audio.\nIl supporto audio \u00e8 un supporto di memoria utilizzato per memorizzare l'audio.\nIl supporto audio attualmente pi\u00f9 diffuso \u00e8 il CD Audio. In particolare il CD Audio \u00e8 utilizzato dall'industria musicale per la commercializzazione della musica. Dall'introduzione del CD-R e del CD-RW, il CD Audio \u00e8 utilizzato anche nell\"'home audio\".\nDue supporti audio lanciati con l'intento di soppiantare il CD Audio sono il DVD-Audio e il Super Audio CD. In entrambi i casi l'intento di soppiantare il CD Audio non ha avuto successo e attualmente il DVD-Audio e il Super Audio CD rappresentano un mercato di nicchia. Il DVD-Audio e il Super Audio CD comunque sono in grado di offrire una qualit\u00e0 audio superiore rispetto al CD Audio e sono quindi molto apprezzati dall'audiofilo.\nIl DVD-Audio e il Super Audio CD sono utilizzati solo dall'industria musicale per la commercializzazione della musica: a causa del limitatissimo successo ottenuto in tale ambito, non si sono mai diffusi nell'home audio.\nNegli ultimi anni la diffusione del CD Audio ha subito un drastico calo in conseguenza al grande successo ottenuto dall'audio digitale compresso come l'MP3 e alla diffusione dei servizi di download della musica. L'affermazione dell'audio digitale compresso ha portato alla diffusione di apparecchi portatili (come ad esempio il lettore MP3) destinati alla fruizione di tale tipo di audio. E di conseguenza alla diffusione di nuovi supporti audio ad essi dedicati come ad esempio la memory card.\nPrima dell'affermazione del CD Audio, i supporti audio pi\u00f9 diffusi sono stati il disco in vinile e la Compact Cassette. Altri supporti audio che hanno avuto una limitata diffusione all'epoca del successo del disco in vinile e della Compact Cassette sono il DCC e il Minidisc.\nUn supporto audio che si \u00e8 diffuso principalmente in ambito professionale \u00e8 il DAT.\nSupporto informatico.\nIl supporto informatico (anche chiamato \"supporto di memoria\" o \"supporto di memorizzazione\") \u00e8 un supporto di informazione utilizzato in ambito informatico per memorizzare il software.\nI supporti informatici sono moltissimi. Fin dai primi anni dell'informatica la ricerca sui supporti informatici \u00e8 sempre stata molto intesa e volta all'ideazione del supporto informatico pi\u00f9 efficiente e capiente. Attualmente i pi\u00f9 diffusi supporti informatici sono i seguenti: CD, DVD, blu-ray disc, hard disk, SSD, pen drive, memory card. Prima dell'avvento dei CD scrivibili, un supporto informatico molto diffuso \u00e8 stato il floppy disk.\nSupporto cinematografico.\nUn supporto cinematografico \u00e8 un supporto di informazione atto alla conservazione dell'immagine in movimento. Fino all'avvento del cinema digitale, il supporto cinematografico per antonomasia \u00e8 stato la pellicola cinematografica. Gi\u00e0 a partire dagli anni Cinquanta del secolo scorso, con l'avvento della registrazione video magnetica, in ambito televisivo la pellicola cinematografica \u00e8 stata soppiantata dal videonastro, il primo supporto video della storia. Inizialmente la registrazione video magnetica era molto costosa in termini economici, quindi era relegata all'ambito professionale. A partire dagli anni Ottanta del secolo scorso, sono stati disponibili i primi camcorder economici, caratterizzati per\u00f2 da prestazioni medio-basse. Tali camcorder, utilizzanti il videonastro come supporto video, avevano per\u00f2 un vantaggio: le immagini registrate erano immediatamente visibili collegando il camcorder al televisore.\nQuesta caratteristica del camcorder ha comportato la fine commerciale della cinepresa amatoriale. E quindi la dismissione della pellicola cinematografica in ambito amatoriale. Le immagini in movimento registrate con la cinepresa non sono infatti visibili immediatamente: prima \u00e8 necessario sviluppare la pellicola cinematografica. Fino all'avvento del cinema digitale, in ambito professionale, per la produzione di opere cinematografiche, si \u00e8 continuato ad utilizzare la pellicola cinematografica essendo in grado di offrire ottime prestazioni. Attualmente, anche in tale ambito, la pellicola cinematografica viene progressivamente dismessa. Non sono pochi per\u00f2 i registi che continuano a preferirla ancora oggi. Nel cinema digitale, come supporto cinematografico, sono utilizzati vari tipi di supporti video digitali. Spesso nati in ambito informatico (come ad esempio l'hard disk e la memory card).\nAltri tipi.\nAltri tipi di supporti di memoria sono distinti utilizzando criteri vari che considerano la grandezza utilizzata per memorizzare le informazioni sul supporto, il materiale con cui \u00e8 fatto il supporto, il metodo utilizzato per leggere e scrivere le informazioni sul supporto. In base a tali criteri i supporti di memoria si possono distinguere nei seguenti tipi:\nQuesti tipi di supporti di memoria sono invece mutuamente esclusivi: un particolare supporto di memoria rientra sempre in una, e una sola, dei tipi detti."}
{"id": "1311907", "revid": "693426", "url": "https://it.wikipedia.org/wiki?curid=1311907", "title": "Borghese Petrucci", "text": "Biografia.\nBorghese Petrucci appartenne alla famiglia omonima che nei secoli XV e XVI direttamente o per vie indirette influenz\u00f2 profondamente la vita politica di Siena. Il padre e capostipite della stirpe di politici ed ecclesiastici senesi fu Pandolfo Petrucci, che con l'appoggio del fratello Giacomo resse il governo della Signoria fino al 1512. Nel 1509 il figlio Borghese spos\u00f2 Vittoria Piccolomini, nobildonna senese e nipote di papa Pio III.\nAlla morte di Pandolfo, nel 1512, i maggiorenti senesi, vincolati da un patto segreto firmato cinque anni prima, dichiararono l'obbedienza ai due figli, il cardinale Alfonso \u2013 residente a Roma \u2013 e il primogenito Borghese Petrucci, trasferendo a quest'ultimo i poteri del padre. Ma il successore dimostr\u00f2 di avere scarse capacit\u00e0 di governo e poca diplomazia nelle relazioni istituzionali. Nel novembre del 1515 Borghese si incontr\u00f2 con papa Leone X a Bolsena, e l\u00ec gli venne chiesto dal pontefice di appoggiare le aspirazioni dei Medici sulla Toscana. Al diniego di Borghese, Leone X decise di proseguire il proprio viaggio con destinazione Bologna, rifiutandosi sdegnato di transitare per Siena e con l'intenzione di rivolgere altrove i propri favori. Infatti nel marzo dell'anno successivo, dopo soli quattro anni di permanenza a capo della Signoria, per decisione del Papato Borghese venne cacciato dalla citt\u00e0 toscana e sostituito dal cugino Raffaele Petrucci, allora vescovo di Grosseto e prossimo cardinale, a sua volta avvicendato da Fabio Petrucci, il figlio minore di Pandolfo.\nLa defenestrazione di Borghese ad opera di Leone X caus\u00f2 il risentimento del fratello, il cardinale Alfonso Petrucci, che ord\u00ec una congiura per uccidere il papa.\nBorghese fu anche il padre della poetessa Aurelia Petrucci, autrice del celebre sonetto \"Dove st\u00e0 il tuo valor, Patria mia cara?\", dedicato alle vicissitudini della citt\u00e0 di Siena."}
{"id": "1311912", "revid": "1452073", "url": "https://it.wikipedia.org/wiki?curid=1311912", "title": "Vice City", "text": "Vice City (spesso abbreviato in VC), letteralmente \"Citt\u00e0 del Vizio\", \u00e8 una citt\u00e0 fittizia ispirata a Miami utilizzata nei videogiochi della serie \"Grand Theft Auto\". Essa appare per la prima volta nel primo gioco della serie uscito il 1\u00ba novembre per Sega Saturn nel 1996 e successivamente (nel 1998) reso disponibile per personal computer e PlayStation.\nSuccessivamente viene utilizzata in ', uscito nell'agosto del 2002 per PlayStation 2 e nel maggio 2003 per PC. Nel 2006, infine, viene riproposta per PlayStation Portable, e successivamente nel 2007 per PlayStation 2, nel gioco '.\nVC in \"Grand Theft Auto\".\nNella sua prima apparizione, la citt\u00e0 di Vice City risulta molto accurata e quindi molto simile a quella di Miami, a differenza delle successive apparizioni in computer grafica 3D. Ovest Miami, Fort Lauderdale ed altre aree circostanti, vengono rappresentate e descritte nell'area di \"Vice Beach\". La parte nord di Miami Beach sono rappresentate nella zona denominata \"Felicity\". La parte orientale di Vice City \u00e8 costituita da Miramire, Coral City, Greek Heights, Little Dominica, Little Bogota e Richman Heights, che nella realt\u00e0 corrispondono alle contee di Broward e Dade. La popolazione ammonta a circa 1.800.000 abitanti.\nI vari distretti e \"location\" della citt\u00e0 comprendono:\nVC in \"Grand Theft Auto: Vice City\".\nLa Vice City rappresentata nel videogioco \"\" \u00e8 ambientata nell'anno 1986, in riferimento alla Miami degli anni '80, punto di riferimento per il trasporto di cocaina dal Sud America. Tutto ci\u00f2 naturalmente corredato da furti, crimini ed omicidi. L'ambientazione, infatti, \u00e8 similare a quella che si \u00e8 vista in telefilm come \"Miami Vice e nel film Scarface\".\nVice City si compone in due grandi isole, insieme ad altre 3 piccole isole che fanno da \"ponte\" alle altre, divise da una grande porzione di mare. Ciascuna di queste isole \u00e8 a sua volta divisa in piccoli quartieri.\nLa citt\u00e0 dispone di 4 ospedali e 4 stazioni di polizia, oltre ai numerosi appartamenti che potranno essere acquistati con il progredire della \"storyline\" e con l'aumento dei soldi a nostra disposizione, che fungono da punti di salvataggio. VC dispone anche di una stazione dei vigili del fuoco ed una base militare (Fort Baxter Air Base, accanto all'aeroporto \"Escobar International\"). A differenza di altri capitoli della serie, questa \"location\" non dispone di un sistema ferroviario o di una rete dedicata alla metropolitana. Il clima di Vice City (e quindi di Miami) \u00e8 riprodotto ottimamente, ed insieme alle varie musiche, rende questa citt\u00e0 una delle pi\u00f9 vive e pi\u00f9 gettonate della serie. La mappa \u00e8 grande 32 km quadrati.\nI vari quartieri sono i seguenti:\nVC in \"Grand Theft Auto: Vice City Stories\".\nLa Vice City che viene presentata nel gioco ' \u00e8 basata su quella di ', in cui sono presenti molte differenze (a differenza di ci\u00f2 che differenzia la seconda Liberty City rispetto a quella rappresentata in \"\"), tra cui l'anno di ambientazione, che in questo capitolo \u00e8 il 1984, cio\u00e8 due anni prima degli eventi che accadranno a Tommy Vercetti &amp; Co. . Sono infatti presenti molti edifici che non si ritrovano nella stessa citt\u00e0 ambientata nel 1986, e molti di questi sono in costruzione o in corso di ampliamento. Il famoso \"Club Malibu\" di \"GTA Vice\" City, in \"GTA Vice City Stories\", pur essendo presente, non si chiama ancora cos\u00ec ma \u00e8 raffigurato come un bar dal colore viola chiaro."}
{"id": "1311914", "revid": "125849641", "url": "https://it.wikipedia.org/wiki?curid=1311914", "title": "NASDAQ-100", "text": "Il NASDAQ-100 \u00e8 un indice azionario delle maggiori 100 imprese non-finanziarie quotate nel mercato borsistico NASDAQ. \u00c8 un indice ponderato; il peso delle diverse societ\u00e0 che lo compongono \u00e8 basato sulla loro capitalizzazione di mercato, con alcune regole per tener conto delle influenze delle componenti maggiori. Non comprende societ\u00e0 finanziarie, e include alcune societ\u00e0 estere. Questi due fattori lo differenziano dall'indice S&amp;P 500.\nDifferenze dal NASDAQ Composite.\nLa differenza tra NASDAQ Composite e NASDAQ-100 \u00e8 essenzialmente questa: il primo indice \u00e8 quello pi\u00f9 generico rappresentando tutto il mercato azionario Nasdaq mentre il secondo include solo le 100 societ\u00e0 non-finanziarie a pi\u00f9 alta capitalizzazione.\nAziende.\nQuesta \u00e8 la lista delle aziende che compongono l'indice al 7 ottobre 2013:"}
{"id": "1311916", "revid": "767487", "url": "https://it.wikipedia.org/wiki?curid=1311916", "title": "Romy &amp; Michelle", "text": "Romy &amp; Michelle (\"Romy and Michele's High School Reunion\") \u00e8 un film del 1997 con protagoniste Mira Sorvino e Lisa Kudrow.\nTrama.\nRomy e Michelle sono due amiche di lunga data che vivono assieme a Los Angeles. Bionde e un po' svampite, si vestono in maniera stravagante nello stesso modo in cui affrontano la vita. Quando ricevono un invito per partecipare ad una riunione di ex compagni di scuola, si rendono conto di non aver concluso molto nella propria vita... cos\u00ec decidono di presentarsi mentendo su chi sono e cosa fanno realmente. Durante il viaggio scoppier\u00e0 una lite fra le due che per un breve periodo si separeranno per poi tornare a essere amiche per la pelle tralasciando ogni screzio. Durante la festa capiscono che non solo loro hanno concluso poco ma che molti si nascondono dietro maschere e a fine film si realizzer\u00e0 il loro pi\u00f9 grande desiderio!\nPrequel.\nNel 2005 \u00e8 stato realizzato un prequel per la televisione, \"Romy &amp; Michelle - Quasi ricche e famose\", interpretato da Katherine Heigl e Alexandra Breckenridge."}
{"id": "1311917", "revid": "599013", "url": "https://it.wikipedia.org/wiki?curid=1311917", "title": "Bernard Lagat", "text": "Biografia.\nGli inizi.\nLagat nasce nel villaggio di Kaptel, vicino alla citt\u00e0 di Kapsabet nella contea di Nandi. La sua data di nascita coincide con la festivit\u00e0 del Jamhuri, che celebra l'indipendenza del Kenya. \u00c8 un Nandi, sottotrib\u00f9 dei Kalenjin.\nSi diploma alla \"Kaptel High School\" nel 1994, dove ha altres\u00ec cominciato la sua carriera nell'atletica leggera. Nel 1996 si iscrive alla \"Jomo Kenyatta University of Agriculture and Technology\" (JKUAT) a Nairobi. Nello stesso anno si sposta alla Washington State University. Nel 2000, Lagat si diploma alla Washington State University - come Henry Rono e Michael Kosgei, celebri atleti keniota prima di lui - con una laurea in \"management information systems\".\nLa sorella maggiore di Lagat, Mary Chepkemboi, \u00e8 stata un'atleta di livello internazionale, vincitrice del titolo di campionessa africana dei 3000 m nel 1984.\nControversie.\nLagat \u00e8 stato tra i vari atleti kenioti, tra i quali Richard Limo e Reuben Kosgei, che furono pesantemente criticati per non avere rappresentato il proprio Paese ai Giochi del Commonwealth del 2002, tenutisi a Manchester. I corridori scelsero piuttosto di gareggiare nella Golden League.\nLagat abbandon\u00f2 i Mondiali di , dopo che gli fu comunicato di essere risultato positivo all'eritropoietina, (EPO), l'8 agosto mentre gareggiava in Germania. Fu sospeso dalla gara, ma la sospensione fu poi rimossa quando un secondo campione risult\u00f2 negativo alle analisi. All'apprendere questa buona notizia, Lagat dichiar\u00f2: \"Spero che questo risultato eliminer\u00e0 anche ogni sospetto sul fatto che io abbia mai fatto uso di doping.\"\nDalla cittadinanza keniota a quella statunitense.\nNel marzo 2005, Lagat annunci\u00f2 di essere diventato un cittadino naturalizzato degli Stati Uniti d'America a partire dal 7 maggio 2004, nonostante avesse partecipato per il Kenya ai Giochi olimpici di Atene dello stesso anno. Poich\u00e9 il Kenya non permetteva la doppia cittadinanza, la sua medaglia d'argento nei 1500 m \u00e8 stata inizialmente in dubbio.\nA causa di questo cambio di nazionalit\u00e0, Lagat scont\u00f2 un periodo di bando dagli eventi internazionali. Per questo motivo non partecip\u00f2 ai Mondiali di . Un cambio di nazionalit\u00e0 simile, in questo caso da keniota a danese, cost\u00f2 a Wilson Kipketer la partecipazione ai Giochi olimpici di Atlanta del 1996.\nDoppio oro ai Mondiali 2007.\nAi Mondiali di Lagat super\u00f2 tutti i suoi risultati precedenti, diventando il primo atleta capace di diventare campione mondiale nei 1500 m e nei 5000 m nella stessa edizione dei campionati."}
{"id": "1311923", "revid": "767487", "url": "https://it.wikipedia.org/wiki?curid=1311923", "title": "Jungle Fever", "text": "Jungle Fever \u00e8 un film del 1991, scritto e diretto da Spike Lee.\nIl film fu presentato in concorso al Festival di Cannes, dove fu premiata l'interpretazione di Samuel L. Jackson quale miglior attore non protagonista.\nDedica.\nLa pellicola \u00e8 dedicata a Yusef Hawkins, un giovane afro-americano, ucciso in circostanze assurde nel 1990; il giovane, recatosi a Brooklyn per comprare una macchina, si trov\u00f2 a passare per il sobborgo italo-americano di Bensonhurst, dove nello stesso momento una ragazza del luogo, litigando con il suo fidanzato, gli disse per indispettirlo che proprio in quel momento il suo amante di colore stava venendo a prenderla. Gli amici del giovane reagirono organizzando un agguato, appostandosi in attesa dell'arrivo del fantomatico amante della ragazza. Quando Yusef giunse nei pressi della zona dell'attentato, venne assalito a vista, risultando ucciso da un proiettile sparato da uno dei giovani, Joey Fama.\nTrama.\nFlipper Purify \u00e8 un talentuoso architetto afro-americano, che vive con la moglie mulatta Drew e la figlia Ming di nove anni, in un costoso appartamento ad Harlem. Il padre di Flipper \u00e8 un austero pastore battista ed il fratello maggiore, Gator, \u00e8 un tossicodipendente che fa uso di crack, sempre a corto di soldi.\nQuando, allo studio in cui lavora, viene assunta come sua nuova segretaria un'italo-americana, Angela Tucci, detta Angie, Flipper si dimostra molto contrariato, poich\u00e9 avrebbe preferito lavorare con una persona di colore e con ben pi\u00f9 referenze, non avendo la ragazza alcun tipo d'esperienza nel settore.\nAngie conduce una vita umile, in una modesta casa a Bensonhurst, un sobborgo di Brooklyn, abitato in stragrande maggioranza da italo-americani, dove vive con il padre vedovo ed i due fratelli, James e Charlie. Angie assume su di s\u00e9 la responsabilit\u00e0 della gestione familiare, in assenza della madre deceduta.\nPaulie Carbone \u00e8 il fidanzato di Angie. Gestisce un piccolo emporio ed \u00e8 un ragazzo debole e sensibile. Suo padre \u00e8 un uomo violento e razzista che, rimasto vedovo da diversi anni, vive ormai nella costante paura che il figlio lo abbandoni. Paulie \u00e8 segretamente innamorato di Orin, una giovane insegnante afro-americana, sua cliente abituale.\nIntanto, Flipper e Angie iniziano a socializzare e, una sera, si ritrovano da soli in ufficio per degli straordinari. Ordinano del cibo cinese ed iniziano a parlare delle loro vite. Infine, sul tavolo da disegno, consumano un rapporto sessuale.\nPer Flipper, quella con Angie \u00e8 stata solo l'avventura di una notte, cos\u00ec, per sfogarsi dell'accaduto, confessa il fatto al suo miglior amico, Cyrus, un \"buppie\" (\"black yuppie\"), che gli dice: \u00ab\"\u00c8 la tipica sindrome da rampante nero che vuole al suo fianco una donna pi\u00f9 bianca possibile\"\u00bb. Cyrus promette di non rivelare ad anima viva la sua scappatella ma, la sera stessa, racconta tutto a sua moglie che, ben presto, informa Drew dell'accaduto. La donna va su tutte le furie, lo caccia fuori di casa e, in seguito, gli chiede pure il divorzio. Tutto il quartiere viene cos\u00ec a sapere della cosa, e le amiche di Drew discutono animatamente sul perch\u00e9 gli uomini afro-americani preferiscano le bianche.\nNel frattempo, anche la famiglia di Angie viene a conoscenza del fatto, ed il padre, dopo averla malmenata, la sbatte fuori di casa perch\u00e9 \u00ab\"se la fa con i negri\"\u00bb. Flipper e Angie vanno a vivere cos\u00ec in un piccolo appartamento, consci che la loro storia d'amore non durer\u00e0 a lungo.\nSuccessivamente, i fratelli di Angie cercano Paulie, che corteggia sempre pi\u00f9 dichiaratamente Orin. Trovatolo, cercano di aizzarlo contro Angie, sostenendo che deve sentirsi preso in giro ed umiliato per il fatto che la sua donna sia andata con un \"negro\". Insinuano anche l'ipotesi che Paulie sia impotente ed iniziano a picchiarlo.\nFlipper, intanto, si trova scavalcato al lavoro da un impiegato pi\u00f9 giovane di lui, che diventa socio dello studio al posto suo. Affronta i due titolari, dando un ultimatum, ma viene licenziato in tronco. Recatosi al suo ristorante preferito con Angie, viene trattato dalla cameriera come un reietto. Una sera i due si lasciano andare ad alcune tenerezze sul cofano di una macchina, quando arrivano due poliziotti bianchi che fermano Flipper e iniziano a perquisirlo, insultandolo. Per loro Flipper \u00e8 solo un nero che sta tentando di immobilizzare una donna bianca, per stuprarla.\nL'incidente fa esplodere definitivamente Flipper, che decide di lasciare Angie e di ricongiungersi con la propria famiglia. Prima per\u00f2 si reca alla ricerca di Gator, spinto dalla madre che gli chiede di riportare a casa la sua TV a colori, da questi sottratta per procurarsi del denaro per la droga. Flipper lo trova al Taj Mahal, uno squallido e degradato edificio usato esclusivamente da tossicodipendenti e, constatando l'impossibilit\u00e0 di recuperare il televisore ormai \"andato\", gli intima di stare lontano da lui, dalla sua famiglia e da i loro anziani genitori.\nPoco tempo dopo, Gator, in preda ad una violenta crisi d'astinenza, ritorna dalla madre, cercando di convincerla a dargli dei soldi. La madre, al momento sola in casa, cerca di mandarlo via prima del ritorno del padre ma il figlio, fortemente bisognoso di una dose, non desiste. Proprio in quel momento per\u00f2 rientra il padre, il quale considerando ormai il figlio alla stregua di una \"creatura malvagia\", impugna una pistola e con freddezza gli spara, uccidendolo.\nA Brooklyn, Angie viene con riluttanza riaccettata in famiglia dal padre, mentre Paulie, con il volto tumefatto per essere stato aggredito da Winny e gli altri avventori del suo piccolo emporiodato che si \u00e8 sparsa la voce dei suoi sentimenti per una \"negra\", bussa alla porta di Orin.\nFlipper ha un parziale ricongiungimento con la moglie Drew, ma dopo una breve chiacchierata con la figlia lascia la casa declinando la sua richiesta di accompagnarla a scuola. Uscendo viene fermato da una giovane tossicomane afro-americana, che indirettamente si insinua potrebbe essere la figlia Ming ormai cresciuta, la quale chiamandolo \"daddy\" gli offre una fellatio in cambio di soldi. Flipper abbraccia la ragazza ed urla disperatamente.\nScene eliminate.\nIl film si apriva originariamente con Spike Lee seduto su una gru che, parlando direttamente in macchina, diceva al pubblico, non nei panni di Cyrus, ma in veste di regista: \"\u00abTutto ci\u00f2 che ho sono domande. Pochi di noi hanno risposte reali. Molti di noi hanno false risposte per false soluzioni. Parlano di cose non reali. Domande. \u00c8 razzista una persona che, lui o lei, non approva una relazione o un matrimonio interrazziale? La donna bianca sar\u00e0 sempre in tutto il mondo il simbolo della bellezza? E l'uomo nero sar\u00e0 sempre considerato uno stallone e basta? Vivremo mai in pace tutti insieme? Domande. Questo film parla di una coppia interrazziale. E tutti quelli che mi giudicano antisemita possono baciarmi il culo. Due volte\u00bb\". Questa sequenza fu inserita per presentare il film ad un pubblico di prova a Los Angeles, New York e Chicago. Gli spettatori che videro quella scena dissero che non avrebbero raccomandato un film in cui il pubblico veniva insultato, ma Lee sembrava inamovibile. Alla fine della terza proiezione, per\u00f2 si convinse e tagli\u00f2 la scena.\nProduzione.\nL'idea del film venne a Spike Lee durante la postproduzione di \"Mo' Better Blues\". Il regista era rimasto profondamente scosso alla notizia dell'omicidio del giovane Yusef Hawkins, inoltre aveva intenzione di affrontare il tema degli stereotipi sessuali sui neri ed il drammatico impatto sociale delle droghe sulla comunit\u00e0 afro-americana.\nIl tema delle relazioni interrazziali era presente nella mente del regista da molto tempo: \u00ab\"Dal mio punto di vista, Jungle Fever parla soprattutto della mitologia sessuale: il mito della donna bianca sul piedistallo, considerata uno standard universale di bellezza, e il mito dell'uomo nero come stallone dal membro enorme. Sulla base di questi miti \u00e8 improbabile fondare una relazione salda\"\u00bb.\nNella sua autobiografia, per\u00f2, il regista dichiara: \u00ab\"La mia intenzione era di usare la relazione interrazziale come esca. Il cuore della storia \u00e8 la devastazione che il crack causa in una famiglia\"\u00bb.\nCome gi\u00e0 aveva fatto per \"Lola Darling\", Lee condusse una serie di interviste durante la pre-produzione del film. Uno degli intervistati fu John Turturro, che ricevette una serie di domande sul suo rapporto con le ragazze. Una volta terminate le interviste, Lee inizi\u00f2 a scrivere il copione.\nCast.\nSpike Lee era gi\u00e0 abbastanza sicuro riguardo agli attori del film. Wesley Snipes fu subito la prima scelta per il ruolo del protagonista, Flipper. La sua interpretazione del sassofonista Shadow Henderson in \"Mo' Better Blues\" fu decisiva per il regista.\nPer la parte di Gator, Lee chiam\u00f2 Samuel L. Jackson, che era stato ricoverato in una clinica di disintossicazione dalle droghe. Nella sua autobiografia Lee sostiene di non essere stato al corrente del fatto, mentre Jackson \u00e8 del parere contrario. Comunque l'attore fu dimesso dalla clinica poco prima delle riprese.\nSpike Lee interpret\u00f2 il ruolo di Cyrus, il miglior amico di Flipper che non tiene la bocca chiusa e complica la relazione di questi con Angie.\nI genitori di Flipper furono interpretati da Ossie Davis e Ruby Dee, coppia anche nella vita. La scena in cui Ossie Davis spara a Samuel L. Jackson fu ispirata dall'uccisione del cantante Marvin Gaye, per mano di suo padre.\nGiancarlo Esposito rifiut\u00f2 l'offerta di riprendere il suo personaggio Bugging Out, gi\u00e0 presente in \"Fa' la cosa giusta\", che in \"Jungle Fever\" sarebbe divenuto un vagabondo.\nMolte attrici del film erano alla prima esperienza con Spike Lee. Per la moglie di Cyrus, Lee scelse la sua compagna di allora, Veronica Webb. Lonette McKee, figlia di una coppia interrazziale come il suo personaggio, interpret\u00f2 Drew, la moglie di Flipper, mentre per la parte della tossicodipendente che appare in una breve scena con Gator, Lee scelse Halle Berry, allora agli esordi. Di lei Spike Lee ha dichiarato: \u00abTemevo che fosse troppo bella e troppo elegante per risultare credibile come tossica senza tetto. E lei continuava a ripetermi: 'Fidati, sono perfettamente in grado di assumere un aspetto disastroso'. La prima volta che l'ho vista, pronta per la parte, non l'ho riconosciuta. Il merito \u00e8 tutto suo\u00bb. Parte del merito della sua trasformazione fu del direttore della fotografia Ernest Dickerson, che la segu\u00ec con una luce verde per mostrare gli effetti del crack su chi ne abusa.\nPer quanto riguarda il ruolo di Angie, fecero dei provini attrici come Marisa Tomei, Gina Gershon e Linda Fiorentino, ma furono tutte scartate. Una sera Lee incontr\u00f2 in un ristorante italiano Annabella Sciorra. Il regista fu molto silenzioso durante l'incontro, ma appena arrivato a casa chiam\u00f2 l'attrice italoamericana e le disse che la parte di Angie era sua. La Sciorra accett\u00f2, anche se non aveva ancora letto la sceneggiatura del film.\nCome gi\u00e0 successo per Rosie Perez sul set di \"Fa' la cosa giusta\", anche la Sciorra si trov\u00f2 in imbarazzo per il modo di Spike Lee di gestire le scene di sesso, e ne critic\u00f2 i metodi. Per questo motivo, la ripresa della scena di sesso tra lei e Wesley Snipes fu interrotta, e rifatta successivamente. Lee non era soddisfatto della recitazione della Sciorra, poich\u00e9 sembrava irrigidita, e pens\u00f2 anche di licenziarla. La Sciorra dichiar\u00f2 che secondo il suo parere sembrava quasi che il suo personaggio venisse violentato. Quando si rifece la scena, Lee la chiam\u00f2 per darle ragione, anche se il regista non ricorda questo fatto.\nRiprese.\nIl budget del film fu di 14 milioni di dollari.\nCome gi\u00e0 fatto per \"Fa' la cosa giusta\", Spike Lee chiese la protezione della Nation of Islam, per garantire la sicurezza del set. Lee era preoccupato soprattutto per la scena che doveva girare al Taj Mahal, vero ritrovo di tossicodipendenti. Per girare quella scena venne anche chiesta la consulenza di un vero dipendente da crack del luogo. In effetti Lee ricevette alcune minacce di morte, per quelle scene, al punto che dovette chiedere anche la sorveglianza della polizia. Anche Wesley Snipes fu oggetto di minacce, e vicino alle location comparirono scritte minacciose e razziste.\nPer quanto riguarda il Taj Mahal, Lee voleva mostrare il livello di distruzione presente in parte della comunit\u00e0 afroamericana. Per far questo, Lee inser\u00ec nel sonoro del film un fruscio molto forte, ogni volta che in scena era presente una pipetta per aspirare il crack:\"\u00ab\u00c8 come se l'anima del fumatore venisse aspirata via dal corpo\u00bb\", asser\u00ec il regista.\nAccoglienza.\nIl film usc\u00ec negli Stati Uniti il 7 giugno 1991, e incass\u00f2 32.482.682 $. In Italia fu presentato in anteprima nazionale a Cinema Giovani, riscuotendo un discreto successo.\nDopo la presentazione del film a Cannes, la \"Coalizione contro il razzismo nei media\", fondata da diversi gruppi in difesa degli afroamericani, e supportata dalla NAACP, dalla Nation of Islam e dalla Rastafarian Community, accus\u00f2 il film di degradare la vita degli afroamericani, presentando stereotipi razzisti. Anche qualche membro della comunit\u00e0 italoamericana si disse offeso per l'immagine che ne deriva dal film.\nCritica.\nIl film ricevette recensioni contrastanti. Molti critici videro il film come una sorta di parodia di \"Indovina chi viene a cena?\", diretto da Stanley Kramer nel 1967.\nAccuse di plagio.\nSpike Lee fu accusato di plagio dal regista Charles Lane. Lane sostenne che il copione di \"Jungle Fever\" era un plagio di una sua sceneggiatura intitolata \"Thou Shalt Not Miscegenate\", ispirata al suo matrimonio con una donna bianca. Secondo quanto dichiarato da Lee, Lane si limit\u00f2 alle sole accuse, senza passare alle vie legali.\nColonna sonora.\nLa colonna sonora del film \u00e8 composta dai seguenti brani, tutti realizzati da Stevie Wonder:"}
{"id": "1311926", "revid": "1869172", "url": "https://it.wikipedia.org/wiki?curid=1311926", "title": "Unione Sportiva Triestina 1980-1981", "text": "Stagione.\nNella stagione 1980-1981 la Triestina partecipa al campionato di serie C1 Girone A.\nAl termine del torneo la compagine alabardata si classificher\u00e0 al quarto posto sfiorando di poco la promozione in serie B, totalizzando 43 punti in 34 partite disputate frutto di 16 vittorie (12 in casa e 4 in trasferta), 11 pareggi (3 in casa e 8 in trasferta), e 7 sconfitte (2 in casa e 5 in trasferta), segnando 42 reti e subendone 21.\nOrganigramma societario.\nArea direttiva\nArea tecnica\nStatistiche.\nLa prima cifra rappresenta il numero di presenze e la seconda il numero di gol in campionato. :\nLuciano Bartolini (33/-)&lt;br&gt;\nAlberto Torresin (1/-)&lt;br&gt;\nRaffaele Di Risio (32/1)&lt;br&gt;\nAlessandro Lucchetta (3/-)&lt;br&gt;\nGiuseppe Mascheroni (34/-)&lt;br&gt;\nMassimo Prevedini (33/-)&lt;br&gt;\nFrancesco Schiraldi (20/2)&lt;br&gt;\nSalvatore Amato (31/-)&lt;br&gt;\nRaul Di Croce (22/4)&lt;br&gt;\nAngelo Giglio (14/2)&lt;br&gt;\nRoberto Lenarduzzi (14/-)&lt;br&gt;\nMarino Lombardo (15/-)&lt;br&gt;\nGiorgio Magnocavallo (31/4)&lt;br&gt;\nAndrea Mitri (31/5)&lt;br&gt;\nMassimo Scarel (5/-)&lt;br&gt;\nMark Strukelj (16/3)&lt;br&gt;\nMaurizio Zandeg\u00f9 (30/2)&lt;br&gt;\nArmando Coletta (21/9)&lt;br&gt;\nFulvio Franca (29/2)&lt;br&gt;\nPaolo Mariani (19/-)&lt;br&gt;"}
{"id": "1311927", "revid": "1452073", "url": "https://it.wikipedia.org/wiki?curid=1311927", "title": "Bowling Green", "text": ""}
{"id": "1311934", "revid": "33751", "url": "https://it.wikipedia.org/wiki?curid=1311934", "title": "Campionato di calcio della Libia", "text": ""}
{"id": "1311937", "revid": "76963", "url": "https://it.wikipedia.org/wiki?curid=1311937", "title": "Arianna Savall", "text": "I suoi genitori Montserrat Figueras e Jordi Savall e suo fratello Ferran Savall sono anch'essi musicisti. Nel 1991, a Barcellona, intraprende lo studio dell'arpa classica con Magdalena Barrera e di canto con Mar\u00eda Dolores Aldea, al conservatorio di Terrassa, dove, nel 1996 consegue il diploma d'arpa e nel 2000 il diploma di canto.\nNel 1992 comincia a studiare interpretazione storica con Rolf Lislevand presso il Conservatorio di Tolosa e segue numerosi corsi con Andrew Lawrence-King, Hopkinson Smith e i suoi genitori. Nel 1996 segue un seminario di formazione in canto, sotto la guida di Kurt Widmer alla Schola Cantorum Basiliensis. Parallelamente, si specializza in arpe storiche con Heidrun Rosenzweig. Il suo debutto in un'opera barocca avviene nel 2000, al Theater Basel. Canta in \"Opera seria\", di Florian Leopold Gassman, diretta da Carlos Harmuch. Ha interpretato il ruolo di Euridice nell\"'Orfeo\" di Claudio Monteverdi al Festival de Musique Ancienne di Beaune.\nPartecipa a numerose incisioni di Alia Vox sia come cantante che come arpista."}
{"id": "1311938", "revid": "201394", "url": "https://it.wikipedia.org/wiki?curid=1311938", "title": "West&amp;Coast", "text": "I West&amp;Coast sono un gruppo musicale folk rock italiano fondato nel 1991 da Claudio Simoncini e Massimiliano Borrelli, entrambi compositori, cantanti e chitarristi.\nStoria.\nLa prima apparizione discografica per Claudio e Massimiliano risale al 1988, quando, entrambi in giovane et\u00e0, vengono selezionati dalla celebre Nilla Pizzi come cantanti per la produzione del disco \"Aria di Natale\", il vinile, in formato 33 giri, esce nel Natale del 1988. La formazione musicale di Claudio e Massimiliano \u00e8 influenzata da autori come Neil Young, Paul Simon, John Lennon o Bob Dylan ed in parte anche da autori italiani come Fabrizio De Andr\u00e9, Francesco De Gregori o Edoardo Bennato.\nGli West&amp;Coast nascono dalla comune passione dei due fondatori per il genere musicale west coast, al quale nei primi anni di attivit\u00e0 il repertorio \u00e8 fortemente legato, da l\u00ec la scelta del nome che richiama appunto il genere ispiratore. Il nome rimarr\u00e0 invariato nel corso della storia nonostante il genere musicale proposto dal gruppo abbia seguito diverse influenze e si sia allargato fino a produrre una mescola che va dal rock alla psichedelia, dal folk al pop.\nNel periodo 95/96 si unisce al gruppo Simone Borghi (voce, banjo, chitarra) arricchendo le performance dei West&amp;Coast.\nNel 2003 vede la luce \"Midnight travels\" il primo album firmato West&amp;Coast, prodotto da Prima Recording, comprendente 10 brani scritti da Claudio e Massimiliano ed arrangiato con la prima formazione composta da Brendon Raschia (chitarra), Gianfranco Francelli (basso), Massimo Pignocchi (percussioni) e Fabio Beghella (batteria).\nNel 2005 Simoncini e Borrelli realizzano un unplugged, registrato in Ecuador, con le sole tracce di chitarre acustiche e voci, il titolo \u00e8 \"Our new edge\" e sar\u00e0 il lavoro dal quale verranno poi ripescati ed arrangiati alcuni brani per il nuovo album in uscita nel 2010. Nel 2006 prende vita il progetto \"New Edge Project\", un singolo di due brani prodotti dalla JR Productions di Los Angeles dal titolo \"No ocean to divide\", al quale presero parte musicisti come Vinnie Colaiuta (batteria), Tony Levin (basso), James Raymond (pianoforte e rhodes) e Dean Parks (pedal steel guitar).\nNel 2008 il brano \"Child in war\" viene inserito da Neil Young nella raccolta \"Songs of the times\", brani di protesta contro la guerra, che il cantautore canadese pubblica nel proprio sito web. Nel 2010 i West&amp;Coast portano a termine il nuovo album \"Bliss and Pain\", comprendente l'unico brano in italiano pubblicato dalla band, il titolo \u00e8 \"Solo polvere\", scritto in collaborazione con James Raymond."}
{"id": "1311940", "revid": "6923", "url": "https://it.wikipedia.org/wiki?curid=1311940", "title": "Unione Sportiva Triestina 1981-1982", "text": "Questa voce raccoglie le informazioni riguardanti l'Unione Sportiva Triestina Calcio nelle competizioni ufficiali della stagione 1982-1983."}
{"id": "1311944", "revid": "46931", "url": "https://it.wikipedia.org/wiki?curid=1311944", "title": "Chiesa di San Giovanni Grisostomo (Venezia)", "text": ""}
{"id": "1311947", "revid": "709565", "url": "https://it.wikipedia.org/wiki?curid=1311947", "title": "Wandsworth (borgo di Londra)", "text": "Il London Borough of Wandsworth \u00e8 un borgo londinese nella parte sud-ovest della citt\u00e0, e fa parte della Londra interna.\nVenne costituito nel 1965 dall'area del Metropolitan Borough of Battersea e parte del Metropolitan Borough of Wandsworth, escludendo Clapham e la maggior parte di Streatham, che furono trasferite nel London Borough of Lambeth.\nStoria.\nFino al 1889, l'attuale area di Wandsworth faceva parte della contea di Surrey. Nel 1855 il Distretto Wandsworth delle Metropolis era costituito dalle parrocchie di Battersea (escluso Penge), Clapham, Putney, Streatham, Tooting Graveney e Wandsworth.\nBattersea \u00e8 stato rimosso dal distretto nel 1888. Nel 1900 il quartiere rimanente \u00e8 diventata la citt\u00e0 metropolitana di Wandsworth e Battersea divenne la citt\u00e0 metropolitana di Battersea. Il London Borough of Wandsworth \u00e8 stato costituito nel 1965 dalla ex zona della citt\u00e0 metropolitana di Battersea e della citt\u00e0 metropolitana di Wandsworth, ma esclusi Clapham e la maggior parte di Streatham che sono stati trasferiti al London Borough of Lambeth.\nGeografia fisica.\nIl borgo confina con il borgo di Lambeth a est, il borgo di Merton e il borgo di Kingston sul Tamigi a sud, il borgo di Richmond sul Tamigi a ovest e con tre borghi a nord (attraverso il Tamigi), cio\u00e8 i borghi di Hammersmith e Fulham, Kensington e Chelsea e della Citt\u00e0 di Westminster.\nSociet\u00e0.\nEvoluzione demografica.\nSecondo il censimento del 2011 Wandsworth ha una popolazione di 306.995. Nel 2001 il 78% della popolazione \u00e8 bianca, il 9,6% nera e il 6,9% dell'Asia meridionale.\nInfrastrutture e trasporti.\nPonti.\nCinque ponti uniscono Wandsworth ai tre quartieri di Londra sul lato nord del Tamigi (da valle seguendo il fiume verso l'alto):\nCi sono anche una serie di ponti che attraversano il fiume Wandle che attraversa il centro della citt\u00e0 Wandsworth e divide il quartiere in due."}
{"id": "1311955", "revid": "767487", "url": "https://it.wikipedia.org/wiki?curid=1311955", "title": "All Saints (Antigua e Barbuda)", "text": "All Saints \u00e8 il terzo centro abitato di Antigua e Barbuda, con una popolazione di circa 3.412 abitanti. Si trova al centro dell'isola Antigua, a sole 5 miglia dalla capitale St. John's.\nNelle vicinanze della citt\u00e0 si trova la prima piantagione di canna da zucchero dell'isola, fatta installare da Sir Christopher Codrington nel 1674 e chiamata \"Betty's Hope\", attualmente trasformata in un piccolo museo che mostra la storia della piantagione, con mappe gli utensili utilizzati.\nL'area attorno a All Saints \u00e8 conosciuta per la sua produzione di porcellane tradizionali, da cui prende il nome il vicino villaggio di Potter's Village."}
{"id": "1311956", "revid": "767487", "url": "https://it.wikipedia.org/wiki?curid=1311956", "title": "Fritz il gatto (film)", "text": "Fritz il gatto (\"Fritz the Cat\") \u00e8 un film d'animazione statunitense del 1972 diretto da Ralph Bakshi, tratto dall'omonimo fumetto di Robert Crumb. Esso \u00e8 una satira sulla societ\u00e0 americana degli anni sessanta.\nFu presentato nella Settimana internazionale della critica del 25\u00ba Festival di Cannes. \"Fritz il gatto\" \u00e8 passato alla storia del cinema per essere il primo cartone animato vietato ai minori di 18 anni. Crumb per\u00f2 non approv\u00f2 la riduzione cinematografica del suo personaggio, al punto che decise di liberarsene (facendolo uccidere da uno struzzo) nella striscia \"Fritz the Cat Superstar\".\nIl film, costato dollari, incass\u00f2 pi\u00f9 di 90 milioni. Grazie al suo successo, nel 1974 venne pubblicato un sequel, \"Le nove vite di Fritz il gatto\".\nTrama.\nNella versione originale, il protagonista Fritz \u00e8 un laureando che cerca di provare nuove esperienze per accrescere la sua conoscenza del mondo reale cos\u00ec da poterla riversare all'interno di poesie e libri; nella versione italiana ridoppiata (vedi sotto) \u00e8 gi\u00e0 laureato alla \"universit\u00e0 del sesso\" e passa la maggior parte del tempo a correre dietro alle ragazze.\nIn apertura, viene inquadrato un parco pubblico pieno di musicanti che tentano di racimolare qualche soldo con la loro musica; tra questi c'\u00e8 anche Fritz il gatto, con due suoi amici (un cane e un coniglio) che, vista la quantit\u00e0 di musicanti, non riescono a racimolare neanche un soldo e sono intenzionati a volersene andare. Alla vista di tre belle ragazze (una gatta con gli occhiali, una volpe e una cagnolina), Fritz e il suo gruppo riprendono a suonare le loro chitarre e a cantare sperando di attirare la loro attenzione, ma le tre sono interessate ad un nero (nella versione italiana, \"meridionale\") - qui visto come un corvo - e iniziano a parlargli delle loro passioni e studi: in particolare sono interessate alle lotte di classe (nella versione italiana, alla dieta).\nFritz, una volta abbandonata la sua chitarra, va a spiare le tre ragazze. Quando il nero dimostra di non essere interessato ai discorsi delle tre, n\u00e9 tantomeno alle tre ragazze (essendo lui un omosessuale), Fritz ne approfitta inscenando l'avvenimento di un qualcosa di grave e mettendosi a piangere in pubblico, attirando immediatamente l'attenzione delle ragazze.\nFritz continua il suo \"dramma\" spostandosi dal parco alle strade della citt\u00e0 e incuriosendo ancora di pi\u00f9 le ragazze, fino a dire loro che l'unico modo per salvare la sua anima \u00e8 conoscere la pura verit\u00e0 (nella versione italiana le convince di essere superdotato); a questo punto le tre sono decise ad ogni costo a seguirlo e ad aiutarlo nella sua ricerca.\nFritz conduce le tre ragazze in un appartamento squallido gestito da un topo suo amico, il quale sta in una stanza con numerose persone intento a consumare fumo e droga; Fritz gli chiede una stanza libera ma l'unica a disposizione \u00e8 un bagno. Avendo fatto entrare le tre ragazze in una vasca e avendole spogliate, fa credere loro che l'unico modo per raggiungere \"l'illuminazione\" \u00e8 unirsi, durante l'atto verranno raggiunti da tutti gli amici di Fritz che cominceranno un'orgia lasciando in bianco proprio il giovane Fritz.\nLe forze dell'ordine (due maiali) arrivano all'appartamento dopo aver ricevuto una soffiata, irrompono all'interno aggredendo e colpendo tutti violentemente e indiscriminatamente. Fritz nel frattempo ha provato la droga a basso costo che il topo aveva messo nella pipa e, preso dall'euforia, ruba la pistola dell'agente e allaga l'appartamento sparando sul water distruggendo le tubature.\nPer sfuggire alla polizia, Fritz si nasconde in una sinagoga dove degli ebrei (raffigurati come cani) stanno pregando chiedendo silenzio a chiunque entri in quel luogo. La Polizia raggiunge la sinagoga e scopriamo che uno dei due maiali \u00e8 ebreo (nella versione italiana \u00e8 cristiano). Appena sentono alla radio che la guerra arabo-israeliana sta volgendo in loro favore e che le truppe americane ritorneranno in patria (nella versione italiana, la guerra \u00e8 direttamente finita), gli ebrei iniziano a festeggiare e danzare coinvolgendo anche uno dei poliziotti, provocando l'ira del collega; Fritz a questo punto ne approfitta per scappare e dare inizio alla sua nuova vita.\nFritz torna all'universit\u00e0 ma una volta qui decider\u00e0 di abbandonare gli studi per \"vivere la vita\". (Nella versione italiana trova un lavoro in un ufficio, ma si rende conto che questo suo nuovo e stressante stile di vita lo allontana da una vita divertente fatta di svago e sesso). Cos\u00ec d\u00e0 alle fiamme l'edificio e si allontana.\nAllontanatosi dall'universit\u00e0 raggiunge il ghetto, dove scopre che i corvi non sono molto tolleranti con i gatti; riuscir\u00e0 comunque a stringere amicizia con Duke, un gangster con la passione per il biliardo (nella versione italiana \u00e8 un milanese proprietario di una fabbrica). Duke inizia una rissa con il proprietario del bar, che viene interrotta dallo sghignazzare di tutti i presenti per via delle espressioni \"da gatto\" di Fritz (nella versione italiana viene deriso perch\u00e9 si \u00e8 atteggiato da duro). Sulla strada, Duke si accorge che una macchina ha ancora le chiavi inserite e quindi decide di rubarla, Fritz si mette alla guida correndo in modo spericolato per la citt\u00e0 affermando di guidare come un corvo (nella versione italiana non sa guidare).\nDopo aver distrutto la macchina, Fritz viene portato a casa di uno spacciatore, ora sposato con l'ex-prostituta Bertha, per fargli provare droghe pi\u00f9 costose (nella versioneiItaliana lo spacciatore \u00e8 un protettore e lei ancora esercita). Sotto gli effetti allucinogeni della droga finir\u00e0 per avere un rapporto sessuale con Bertha ma lo interrompe subito dopo aver avuto un'illuminazione. Diviene un sollevatore di masse e comincia a manifestare contro i poteri forti e la polizia, aizzandogli contro la popolazione afro-americana (nella versione italiana comincia una rivolta contro lo sfruttamento delle prostitute da parte della mafia). Durante questi scontri, Duke verr\u00e0 ucciso da un colpo di pistola.\nFritz ora \u00e8 un ricercato. Una volpina dai capelli rossi identificata come la sua fidanzata viene in suo soccorso (nella versione italiana viene specificato che si tratti della stessa volpe che attir\u00f2 nella vasca da bagno per l'orgia di sesso e fumo, ma in realt\u00e0 si tratta di due personaggi diversi, bench\u00e9 con lo stesso nome), dopo una piccola discussione decideranno di partire verso la \"West Coast\", dove lei lavorer\u00e0 come segretaria e lui potr\u00e0 dedicarsi alla scrittura (nella versione italiana, torneranno in Italia e lei tenta di costringerlo a trovarsi un lavoro). Le differenze fra i due si fanno presto sentire, lei \u00e8 una ragazza snob che apprezza i ristoranti di lusso e le catene industriali e lui invece un anarchico con il disprezzo per la globalizzazione (nella versione italiana lei \u00e8 una ragazza all'antica).\nRaggiunto il deserto del sud-ovest, la macchina finisce la benzina, e dopo un acceso litigio Fritz abbandona la fidanzata e si allontana lungo la strada alla ricerca di un passaggio.\nTrover\u00e0 aiuto da parte di Blue (Carletto nell'edizione italiana), un coniglio motociclista ed eroinomane, che lo coinvolger\u00e0 in una cellula terroristica. Durante l'incontro con gli altri membri della cellula (una lucertola sexy, sadica e psicopatica e un ambiguo serpente omosessuale incappucciato di nome John), Harriet (nella versione italiana Sophia), la cavalla fidanzata con Blue, cercher\u00e0 di attirare la sua attenzione ma ricever\u00e0 in cambio solo violenza. Fritz cercher\u00e0 di fermarli ma verr\u00e0 picchiato, sfregiato e costretto a guardare mentre Harriet viene violentata da tutti e tre i componenti della banda. Harriet ne esce traumatizzata, Fritz non sapendo cosa fare - e in parte spaventato - decide di seguire la cellula terroristica e di prendere parte al sabotaggio del traliccio della corrente.\nDurante il tragitto verso la centrale, Fritz si rende conto che questa gente non sa cosa sia la vera rivoluzione e che questo \u00e8 solo sadismo, violenza e brutalit\u00e0 fine a se stessa (nella versione italiana viene convinto dalla lucertola che unir\u00e0 il \"vero amore\" alla \"rivoluzione\"). Una volta piazzata la bomba tenter\u00e0 in tutti i modi di disinnescarla ma verr\u00e0 coinvolto nell'esplosione.\nTempo dopo Fritz \u00e8 ricoverato in un ospedale di Hollywood (Los Angeles Hospital), l\u00ec riceve la visita di Harriet, divenuta monaca (nella versione italiana \u00e8 solo travestita da suora), e delle tre ragazze di inizio film. Apparentemente in fin di vita, Fritz pronuncia le stesse parole che disse ad inizio film per attirare le ragazze, stavolta per\u00f2 si riveleranno tutte vere (nella versione italiana fa un monologo sul pentimento). Finito il discorso, Fritz sar\u00e0 soddisfatto delle sue esperienze e dar\u00e0 inizio ad un rapporto sessuale con tutte e tre le ragazze.\nDistribuzione.\nEdizione italiana.\nIn Italia il film venne distribuito originariamente da Medusa nel 1972 con un primo doppiaggio italiano di cui non si conoscono molti dati, in cui Giancarlo Giannini interpretava il protagonista e, secondo la stampa dell'epoca, l'adattamento dei dialoghi era complessivamente fedele alla versione originale. Tuttavia quasi in contemporanea, di certo entro l'inizio del 1973, inizi\u00f2 ad essere distribuita nelle sale anche una versione interamente ridoppiata, che per un periodo convisse con la precedente: questo ridoppiaggio \u00e8 stato duramente criticato, in quanto la trama \u00e8 modificata in vari punti e tutte le battute sull'attualit\u00e0 statunitense sono sostituite da gag su fatti e personaggi italiani. In particolare, Harlem viene tramutata in Little Italy, tutti i personaggi diventano immigrati italiani provenienti da varie regioni e quindi il linguaggio slang nella versione originale viene sostituito da vari dialetti italiani. Le canzoni originali sono sostituite da brani comici e scollegati dal film, eseguiti dal Quartetto Cetra. Dopo la prima visione cinematografica, il primo doppiaggio non \u00e8 pi\u00f9 stato utilizzato ed oggi risulta irreperibile o perduto; tutte le (poche) pubblicazioni in VHS e la riedizione cinematografica italiana del 1994 usano solo il ridoppiaggio. Il film non \u00e8 mai stato pubblicato in DVD o streaming ufficiale in lingua italiana.\nNegli Stati Uniti, il film \u00e8 uscito in VHS e DVD per MGM nel 2001; dopo anni di irreperibilit\u00e0, \u00e8 stato reso disponibile in HD dal 2017 prima sul servizio streaming di MGM e poi su Amazon Prime Video. Nel 2021 \"Fritz il gatto\" esce per la prima volta in Blu-ray per conto di Scorpion Releasing."}
{"id": "1311964", "revid": "4252", "url": "https://it.wikipedia.org/wiki?curid=1311964", "title": "Felice di Luni", "text": "Felice fu il terzo vescovo della diocesi di Luni e il primo storicamente certo: partecip\u00f2 al concilio romano indetto da papa Ilario il 19 novembre 465 nella basilica di Santa Maria Maggiore e ne sottoscrisse gli atti come vescovo di Luni."}
{"id": "1311971", "revid": "6923", "url": "https://it.wikipedia.org/wiki?curid=1311971", "title": "Basilio di Luni", "text": "Agiografia e culto.\nNulla si sa della sua vita ma non \u00e8 in dubbio la sua esistenza perch\u00e9 nel VII secolo, come si deduce da iscrizioni sulle monete, la chiesa locale aveva nome di \"Ecclesia Basiliana\"; inoltre la cattedrale di Sarzana era originariamente una pieve dedicata anche a san Basilio. \nSecondo alcuni fu il secondo vescovo della diocesi.\nNel calendario della Chiesa locale, come testimonia un codice del XIII secolo nell'Archivio capitolare di Sarzana, era festeggiato il 28 ottobre. Attualmente non \u00e8 compreso nel Martirologio Romano."}
{"id": "1311973", "revid": "4252", "url": "https://it.wikipedia.org/wiki?curid=1311973", "title": "San Solario", "text": " \nAgiografia.\nSecondo una tradizione piuttosto antica, Solario sub\u00ec il martirio presso San Terenzo al Mare, vicino Lerici, nella localit\u00e0 oggi detta \"Solaro\". \nSe queste tradizioni fossero supportate da una fonte, si potrebbe riconoscere in Solario un vescovo sicuramente precedente a san Felice, primo presule storicamente certo, e quindi poter supporre che la diocesi di Luni esistesse gi\u00e0 ai tempi delle ultime persecuzioni. \nLa Chiesa lunense lo festeggiava il 22 ottobre.\nBibliografia.\nP.M. Conti, \"Luni nell'Alto Medioevo\", Cedam, Padova, 1967, p.43"}
{"id": "1311974", "revid": "599013", "url": "https://it.wikipedia.org/wiki?curid=1311974", "title": "Renato Dirnei Flor\u00eancio", "text": "Possiede anche il passaporto italiano.\nCaratteristiche tecniche.\n\u00c8 un centrocampista che pu\u00f2 ricoprire ogni ruolo del centrocampo, e all'occorrenza pu\u00f2 anche ricoprire il ruolo di seconda punta.\nNazionale.\nCon la Nazionale brasiliana ha collezionato 28 presenze senza reti dal suo debutto, avvenuto nel 2003 contro la .\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "1311975", "revid": "184509", "url": "https://it.wikipedia.org/wiki?curid=1311975", "title": "Florencio Renato Dirnei", "text": ""}
{"id": "1311978", "revid": "2183723", "url": "https://it.wikipedia.org/wiki?curid=1311978", "title": "Monte Guglielmo", "text": "Il monte Guglielmo (ufficialmente anche G\u00f6lem, nome originario in lingua lombarda) \u00e8 una montagna di 1957 metri che si eleva nelle Prealpi Bresciane.\nIl nome.\nIl nome originario assegnato alla montagna \u00e8 quello in lingua lombarda, \"G\u00f6lem\", erroneamente italianizzato in Guglielmo almeno dal secolo XVII, quindi, senza alcun riferimento al nome proprio di persona. Il toponimo \u00e8 infatti il corrispondente lombardo dell'italiano \"colma\" (dal latino \"culmen\", culmine), ossia una montagna di media altezza con vetta priva di vegetazione e dai versanti poco impervi.\nCaso raro in una regione come la Lombardia in cui attualmente non \u00e8 ammessa una seconda lingua ufficiale oltre all'italiano, la denominazione originale compare a fianco del toponimo italianizzato anche nella cartografia ufficiale dell'Istituto Geografico Militare e sulle carte del Touring Club Italiano.\nStoria.\nIl 24 agosto 1902 \u00e8 consacrato il monumento al Redentore sul Monte Guglielmo. Il monte \u00e8 caro anche alla Resistenza durante l'occupazione nazista, visto che nei pressi della localit\u00e0 Croce di Marone, il 9 novembre 1943, \u00e8 avvenuto il primissimo scontro in terra bresciana tra i partigiani e le forze armate nazi-fasciste.\nDescrizione.\nIl G\u00f6lem si trova a cavallo della dorsale che divide il solco della media Val Trompia dal bacino del Lago d'Iseo. La montagna culmina nel \"Dosso Pedalta\" (m 1957), massima elevazione della corona di montagne attorno al Sebino, ma la vetta del G\u00f6lem propriamente detto si trova poco pi\u00f9 a sud, e prende il nome di \"Cima di Castel Bertino\" (1948\u00a0m), sulla quale all'inizio del XX secolo \u00e8 stato eretto un imponente monumento al Redentore. Tra le vette minori che compongono la lunga e discontinua dorsale del Guglielmo si ricordano la Corna Tiragna (m 1857) a sud-est, la Punta Caravina (1847\u00a0m) a nord-ovest, il Monte Stalletti (1717\u00a0m) ad est.\nSia il Dosso Pedalta che Castel Bertino si trovano all'interno del comune di Zone sebbene i confini dei comuni di Tavernole e di Gardone Val Trompia passino a poche decine di metri a est. La montagna ha aspetto imponente e severo: facilmente identificabile, in assenza di nebbie e foschie, da ogni angolo della Pianura padana centrale, troneggia sui rilievi circostanti le cui vette raggiungono altezze di gran lunga inferiori. Il versante meridionale si presenta spoglio e arido, mentre le pendici occidentali sono ammantate da foreste di abeti sino al limite della vegetazione arborea, collocato intorno ai 1650 metri.\nNotevole il panorama che si pu\u00f2 ammirare dalle cime: nelle giornate limpide, specialmente d'inverno, si pu\u00f2 avere una vista d'insieme dell'intero arco delle Prealpi Lombarde, fino ai grandi massicci alpini come l'Adamello e le Dolomiti di Brenta; una veduta dall'alto di tutta la pianura lombarda, sino agli Appennini che la chiudono a sud.\nAmbiente.\nIl Monte Guglielmo ha un tipico clima montano e alpino, ma il versante occidentale \u00e8 mitigato dalla presenza del lago di Iseo. Nella stessa area \u00e8 anche possibile osservare aree boschive naturali non gestite, falesie calcaree e frammenti di prateria alpina. La vegetazione \u00e8 dominata da boschi (le specie arboree pi\u00f9 rappresentative sono \"Quercus pubescens\", \"Acer pseudoplatanus\", \"Ulmus glabra\", \"Sorbus aria\", \"Laburnum anagyroides\", \"Fraxinus excelsior\", \"Alnus incana\", \"Fagus sylvatica\", \"Laburnum alpinum\", \"Picea abies\", \"Larix decidua\"), mentre le aree non forestate comprendono pascoli d\u2019alta quota e prateria alpina (le specie erbacee pi\u00f9 rappresentative sono \"Sesleria varia\", \"Carex sempervirens\", \"Bromus erectus\", \"Festuca\" gr. \"rubra\", \"Polygonum bistorta\", \"Nardus striata\"). A causa della sua geologia (dominata da rocce calcaree e fenomeni carsici), alle quote maggiori le acque superficiali sono praticamente assenti. In alta quota le fonti d\u2019acqua pi\u00f9 significative sono rappresentate dalle pozze d\u2019alpeggio e abbeveratoi di antica origine antropica utilizzati per abbeverare il bestiame.\nLa montagna bresciana \u00e8 un\u2019antica area di alpeggio per il bestiame (transumanza alpina) e ospita numerose malghe attive. La sopravvivenza della transumanza garantisce la conservazione di ecosistemi instabili (pascoli alpini) e di habitat acquatici di origine antropica (pozze e abbeveratoi d\u2019alpeggio) che sono importanti siti di riproduzione per gli anfibi della zona. L\u2019area sommitale del Monte Guglielmo \u00e8 perci\u00f2 un esempio ben conservato di paesaggio agricolo montano. La zona non presenta vincoli di conservazione. Nel 2016 la Societas Herpetologica Italica ha riconosciuto il Monte Guglielmo come Area di Rilevanza Erpetologica Regionale (ARER) a causa delle presenza di specie protette dalla Direttiva Habitat (tritone crestato italiano \"Triturus carnifex\" e ululone dal ventre giallo \"Bombina variegata\"). Il Monte Guglielmo ospita anche numerose specie di uccelli nidificanti e \u00e8 un'importante area di passo per molti passeriformi migratori.\nAlpinismo.\nItinerari escursionistici.\nNumerose escursioni consentono di raggiungere la vetta (ed il sottostante Rifugio Almici, 1861\u00a0m) partendo dai paesi di fondovalle e in riva al lago.\nCertamente la via d'accesso pi\u00f9 comoda \u00e8 la strada carrareccia che da Cislano (frazione di Zone, 617\u00a0m) conduce al Passo della Croce di Marone (1166\u00a0m) dove esiste un rifugio. Da qui una stradina sterrata (chiusa agli autoveicoli), passando per le malghe Malpensata (1348\u00a0m), Guglielmo di sotto (1575\u00a0m), Guglielmo di sopra (1744\u00a0m), sale al Rifugio Almici (comune di Zone) da dove \u00e8 possibile portarsi in pochi minuti in vetta.\nPer coloro che salgono dal versante triumplino, la via pi\u00f9 breve parte da Pezzoro (frazione di Tavernole sul Mella, 911\u00a0m), raggiunge il rifugio CAI Valtrompia (m 1259) in Pontogna-localit\u00e0 di Tavernole, sale decisamente ripida (non per niente chiamato \"rat\u00f9\") sino agli Stalletti Alti (m 1690) per poi avvicinarsi alla cima di Castel Bertino in modo pi\u00f9 agevole.\nAltri itinerari, pi\u00f9 o meno impegnativi, partono da Zone (sentiero per la Val Vandul, Malga Casentiga, Rifugio Almici), Pisogne (sentiero da Passabocche per Medelet, Punta Caravina, Rifugio Almici), Caregno-localit\u00e0 di Marcheno (sentiero panoramico per Monte Bifo, Stalletti Bassi, Stalletti Alti, sentiero da Lividino e poi passo dei Sabbioni, sentiero da Corni Rossi e quindi malga Stalletti, sentiero dalla valle della Nistola-appena passato Caregno-e poi passo dei Sabbioni), Inzino-frazione di Gardone Val Trompia (itinerario di fondovalle lungo la Val Lana fino a Colonno, poi sentiero per Malga Costarica e Corna Tiragna). Da tenere presente che si potrebbe, volendo fare un giro pi\u00f9 lungo, andare da Caregno in Pontogna e da qui salire via \"rat\u00f9\".\nUn richiamo particolare va fatto per il \"sentiero 3V\" che compie l'intero periplo della Val Trompia rimanendo sempre in quota. Il 3V tocca il Colle di San Zeno localit\u00e0 di Pezzaze, il Dosso Pedalta e il rifugio Almici scendendo poi in direzione della Croce di Marone.\nScialpinismo.\nIl Monte Guglielmo \u00e8 frequentato in inverno e in primavera da un notevole numero di scialpinisti che trovano nei pendii innevati della montagna un buon campo di allenamento, soprattutto grazie al fatto che la sommit\u00e0 del Guglielmo \u00e8 normalmente coperta di neve da dicembre ad aprile.\nManifestazioni.\nIl Monte Guglielmo \u00e8 sede di un'importante corsa podistica nazionale, la \"Pro\u00e0i-G\u00f6lem\", che da Provaglio d'Iseo giunge in vetta alla montagna dopo circa 30 chilometri di percorso (l'esatta lunghezza e la precisa collocazione del traguardo possono variare a seconda dell'edizione). La gara ha luogo nel mese di giugno.\nDi notevole rilevanza ha assunto nel tempo anche la corsa in montagna denominata \" Gir de le malghe \" che partendo dai piani di Caregno 1012\u00a0m, ha come massima altezza il monte Guglielmo, per poi ritornare a Caregno toccando appunto tutte le malghe dell'ampio territorio. Altra importante manifestazione \u00e8 la Rampegada, che dal 1994 ha sostituito il \"Disces\u00f9\": gara di fondo istituita nel 1953. La Rampegada, organizzata dallo Sci Club Pezzoro parte da Pezzoro, o in scarsit\u00e0 di neve dal Rifugio CAI Valtrompia, nelle prime edizioni consistenza in una crono scalata, mentre nelle edizioni pi\u00f9 recenti, la competizione si svolge seguendo le prescrizione indicate dalla FISI. Le modalit\u00e0 di competizione di scialpinismo che si svolgono sul Monte Guglielmo sono quelle indicate dalla ISFM per i giochi olimpici di Losanna 2020: individuale, staffetta e sprint."}
{"id": "1311981", "revid": "1543377", "url": "https://it.wikipedia.org/wiki?curid=1311981", "title": "Raffaello Petrucci", "text": "Biografia.\nNacque a Siena, presumibilmente attorno al 1472. Membro dei Petrucci, era figlio di Giacoppo Petrucci e nipote di Pandolfo. Fin dal 1494, anno della cacciata da Firenze della famiglia Medici, rappresent\u00f2 in Siena il partito filo-mediceo, perorando il sostegno a Piero de' Medici e ai suoi tentativi di ritorno in patria. Lo segu\u00ec personalmente negli anni 1495-1497, curandone le trattative con la Repubblica di Siena finalizzate ad ottenerne il sostegno militare, in una fase in cui la Repubblica di Firenze doveva misurarsi con le ribellioni di Pisa, auto-proclamatasi Repubblica indipendente (1494) e di Montepulciano (1494) devolutasi a Siena, nonch\u00e9 con la campagna organizzata da Bartolomeo d'Alviano per conto della Repubblica di Venezia e mirata alla penetrazione nel Casentino (1496-1497).\nNel 1497 mor\u00ec il padre e il 4 agosto fu eletto vescovo di Grosseto: la sua presenza in Siena fu sempre pi\u00f9 discreta a causa del preponderare dello zio Pandolfo, il quale, dopo gli accordi sottoscritti tra la Repubblica di Siena e la Repubblica di Firenze nel 1498, fin\u00ec per assumere il primato cittadino, esercitando il ruolo di \"Primus\" sia a livello istituzionale sia all'interno del Monte dei Nove. Politicamente, l'intesa tra le due Repubbliche sanciva la sconfitta sia della linea filo-veneziana di Niccol\u00f2 Borghesi sia di quella filo-medicea di Raffaele Petrucci. Per questo, si trasfer\u00ec a Roma presso il cardinale Giovanni de' Medici, rimanendo a lui legato negli anni dell'esilio mediceo, sotto i pontificati di Alessandro VI e di Giulio II.\nL'elezione del cardinale Medici al Papato nel marzo 1513, gli dischiuse la possibilit\u00e0 di un pi\u00f9 attivo ruolo nella politica pontificia; i dissidi sempre pi\u00f9 aperti che contrapponevano i cugini Borghese ed Alfonso con Leone X, crearono le condizioni per una sua affermazione al primato cittadino e alla guida del partito novesco. Nel marzo dell 1516, con il sostegno pontificio e fiorentino, attu\u00f2 un colpo di Stato che lo port\u00f2 al potere, ma che, anche, per ragioni politiche, lo costrinse a comminare un bando d'esilio contro i cugini Borghese e Fabio, entrambi figli di Pandolfo Petrucci.\nNel concistoro del 1\u00ba luglio 1517, durante i confusi eventi relativi alla \"congiura dei cardinali\", il suo nome fu inserito fra le 31 nuove nomine cardinalizie volute da Leone X: il 26 dicembre dello stesso anno ricevette il titolo di Santa Susanna.\nIl 14 marzo 1519 fu nominato amministratore apostolico di Bertinoro, mantenendo l'incarico un anno esatto. Successivamente fu nome anche abate commendatario di San Galgano. Il 6 febbraio 1520 fu eletto vescovo di Sovana, ritenendo sempre la diocesi di Grosseto.\nAlla morte di Leone X, avvenuta nel dicembre 1521, dovette, unitamente ai governi amici del fiorentino cardinale Passerini e del perugino Gentile Baglioni, affrontare la campagna militare contro Francesco Maria Della Rovere, Orazio e Malatesta Baglioni e i noveschi senesi schierati con Fabio e Borghese Petrucci, i quali, riuscirono, nel gennaio 1522, ad assediare per breve tempo Siena, occupando anche qualche fortezza del contado.\nDal conclave che port\u00f2, il 9 gennaio 1522, all'elezione di Adriano VI, fu nominato tra i cardinali preposti ad accogliere il nuovo Pontefice proveniente dalla Spagna.\nSventato tale pericolo ed il successivo dell'aprile 1522, con cui Renzo da Ceri, sempre assoldato dai nemici dei Medici, tent\u00f2 una nuova invasione dei territori della Repubblica, riusc\u00ec a confermarsi quale \"moderatore\" della politica senese fino alla morte, avvenuta il 17 dicembre 1522. Negli ultimi due anni (1520-1522) si avvalse dell'aiuto del cugino Francesco di Camillo Petrucci per governare Siena, soprattutto nei suoi momenti di assenza. \u00c8 sepolto a Siena nella basilica di San Domenico."}
{"id": "1311989", "revid": "486946", "url": "https://it.wikipedia.org/wiki?curid=1311989", "title": "Strada Statale 111 di Gioia Tauro e Locri", "text": ""}
{"id": "1311991", "revid": "75706", "url": "https://it.wikipedia.org/wiki?curid=1311991", "title": "G\u00f6lem", "text": ""}
{"id": "1311994", "revid": "298229", "url": "https://it.wikipedia.org/wiki?curid=1311994", "title": "Prima Lega 2006-2007 (Libia)", "text": "La Prima Lega libica 2006-2007 \u00e8 stata la 39\u00aa edizione del massimo livello del campionato libico di calcio. Vi hanno preso parte 14 squadre."}
{"id": "1312001", "revid": "1522773", "url": "https://it.wikipedia.org/wiki?curid=1312001", "title": "Michelle Monaghan", "text": "Biografia.\nNata nell'Iowa, dove i genitori gestiscono una fattoria, dopo essersi diplomata alla High School ha studiato giornalismo a Chicago. Nel 2005 ha sposato il grafico australiano Peter White; la coppia ha due figli, nati rispettivamente nel 2008 e nel 2013. Durante gli studi inizia la professione di modella e grazie a questa gira il mondo, lavorando in citt\u00e0 come Milano e Tokyo.\nFa il suo debutto d'attrice nei primi anni 2000, partecipando ad alcune serie televisive tra cui un episodio di \"Law &amp; Order - Unit\u00e0 vittime speciali\". La prima apparizione degna di nota \u00e8 del 2002, nel film \"L'amore infedele - Unfaithful\" di Adrian Lyne, prendendo poi parte nello stesso anno con un personaggio ricorrente alla serie TV \"Boston Public\". In seguito interpreta ruoli minori in pellicole di successo quali \"The Bourne Supremacy\" e \"Mr. &amp; Mrs. Smith\". La notoriet\u00e0 arriva nel 2005, come protagonista femminile della commedia a tinte gialle \"Kiss Kiss, Bang Bang\" accanto a Val Kilmer e Robert Downey Jr., cui segue l'anno successivo il blockbuster \"\" con Tom Cruise.\nNel 2007 recita al fianco di Ben Stiller ne \"Lo spaccacuori\" e viene diretta da Ben Affleck in \"Gone Baby Gone\", mentre per il 2008 affianca Patrick Dempsey nella commedia romantica \"Un amore di testimone\". In seguito, a cavallo del decennio si divide con successo tra pellicole commerciali quali \"Eagle Eye\" e \"Parto col folle\", rispettivamente al fianco di Shia LaBeouf e della coppia Galifianakis-Downey Jr., e opere autoriali come \"Somewhere\" di Sofia Coppola. Nel 2014 \u00e8 con James Marsden nel film \"The Best of Me - Il meglio di me\", diretto da Michael Hoffman e tratto dal romanzo \"Il meglio di me\" di Nicholas Sparks. Sempre nello stesso anno torna sul piccolo schermo, recitando nella prima stagione della serie antologica \"True Detective\" con Matthew McConaughey e Woody Harrelson.\nDoppiatrici italiane.\nNelle versioni in italiano delle opere in cui ha recitato, Michelle Monaghan \u00e8 stata doppiata da:"}
{"id": "1312011", "revid": "1935652", "url": "https://it.wikipedia.org/wiki?curid=1312011", "title": "Aeque principaliter", "text": "Aeque principaliter (traduzione: \"ugualmente importanti\") \u00e8 un'espressione latina usata dalla Santa Sede per indicare l'unione di due (o pi\u00f9) diocesi, quando, per evitare questioni di predominanza, viene loro attribuita pari importanza.\nPi\u00f9 raro \u00e8 il caso in cui dopo l'unione le diocesi conservano disparit\u00e0 di importanza e quella meno importante diviene sede di concattedrale. Un caso simile fu quello dell'unione tra le diocesi di San Marco Argentano e di Bisignano stabilita il 27 giugno 1818 dalla bolla \"De utiliori\" di papa Pio VII.\nSpesso si \u00e8 arrivati all'unione di pi\u00f9 diocesi \"aeque principaliter\" dopo che le stesse erano state precedentemente unite \"in persona episcopi\".\nL'unione \"aeque principaliter\" si distingue in genere da quella \"in persona episcopi\", perch\u00e9 viene sancita da una bolla pontificia, ; mentre l'unione \"in persona episcopi\" si forma con la semplice nomina del vescovo."}
{"id": "1312024", "revid": "158913", "url": "https://it.wikipedia.org/wiki?curid=1312024", "title": "Lorenzo Guadagnucci", "text": "Biografia.\nLavora al \"Quotidiano Nazionale\" (\"Resto del Carlino\"-\"La Nazione\"-\"Il Giorno\") dal 1990, concentrandosi sulle cronache locali e alla redazione centrale nei settori dell'attualit\u00e0, dell'economia, degli esteri e della cultura, partecipando anche all'apertura del giornale on line del gruppo (1999-2001).\nDurante il G8 di Genova del 2001 si trov\u00f2 all'interno della scuola Diaz al momento dell'irruzione della polizia, dove fu picchiato e trattenuto in stato d'arresto per due giorni all'ospedale Galliera.\nSu questa vicenda ha scritto un libro, \"Noi della Diaz\" pubblicato nel 2002, e un altro con Vittorio Agnoletto, uscito nel 2011: \"L'eclisse della democrazia. Le verit\u00e0 nascoste sul G8 2001 a Genova\".\n\u00c8 fra i fondatori e animatori del \"Comitato Verit\u00e0 e Giustizia per Genova\"; sul suo blog \"Distratti dalla libert\u00e0\" commenta quella che ritiene la progressiva compressione dei diritti civili in seno alla democrazia italiana. Su questo tema ha pubblicato \"Distratti dalla libert\u00e0\" e \"La seduzione autoritaria\".\nCollabora inoltre per diverse emittenti radio, ed \u00e8 stato fra gli autori del programma radiofonico \"Restiamo animali\", in onda dal 2012 al 2015 sull'emittente toscana Controradio, e su altre emittenti del nord Italia. \u00c8 vegano, e al tema dei diritti animali ha dedicato il libro \"Restiamo animali. Vivere vegan \u00e8 una questione di giustizia\".\nNipote di Elena Guadagnucci, morta a 43 anni nella strage di Sant'Anna di Stazzema del 12 agosto 1944, e figlio di Alberto, scampato all'eccidio, ha dedicato a questa vicenda il libro \"Era un giorno qualsiasi\" edito nel 2016."}
{"id": "1312025", "revid": "123486204", "url": "https://it.wikipedia.org/wiki?curid=1312025", "title": "Lift Me Up (Geri Halliwell)", "text": "Lift Me Up \u00e8 il terzo singolo estratto dall'album di debutto della cantante pop britannica Geri Halliwell, \"Schizophonic\".\nIl singolo \u00e8 stato pubblicato il 1\u00ba novembre 1999 dall'etichetta discografica EMI. Il singolo, oltre a vari remix, conteneva anche due b-side: \"Live and Let Die\" e \"Very Slowly\".\nHa raggiunto la prima posizione della classifica britannica, restando in classifica per oltre quindici settimane e diventando la seconda \"prima posizione\" consecutiva per la Halliwell in quella classifica dopo il successo di \"Mi Chico Latino\".Disco D'oro in Uk (341,000)\nTracce e formati.\nUK CD1/European CD2\nUK CD2/European CD1\nEuropean 2-Track CD Single\nItalian 12\"\nVersioni ufficiali e remix.\n\"* appare solo nei singoli promozionali\""}
{"id": "1312026", "revid": "46523", "url": "https://it.wikipedia.org/wiki?curid=1312026", "title": "Gothic Lolita Aristocrat", "text": ""}
{"id": "1312027", "revid": "1305772", "url": "https://it.wikipedia.org/wiki?curid=1312027", "title": "Maud", "text": ""}
{"id": "1312032", "revid": "287204", "url": "https://it.wikipedia.org/wiki?curid=1312032", "title": "Il giglio nero (romanzo)", "text": "Il giglio nero (titolo originale in inglese \"Black Trillium\") \u00e8 un romanzo fantasy del 1990 scritto collettivamente da Marion Zimmer Bradley, Julian May e Andre Norton. \u00c8 il volume capostipite della cosiddetta serie del giglio, un gruppo di romanzi le cui successive opere sono state sviluppate individualmente dalle tre autrici senza rispettare la continuit\u00e0 tra di loro.\nTrama.\nLa regina Kalanthe, sposa del re Krain di Ruwenda, rischia di morire durante il parto; arriva in suo soccorso l'Arcimaga Binah, che aiuta la sovrana facendole bere una pozione e al momento della nascita delle tre gemelle dona loro un nome, rispettivamente Haramis, Kadiya e Anigel, e un amuleto di ambra in cui \u00e8 incastonato un bocciolo del leggendario Giglio Nero. Annuncia ai sovrani che le figlie un giorno avranno un compito terribile da svolgere e senza lasciare il tempo di ulteriori domande se ne va. Col trascorrere degli anni la profezia dell'Arcimaga viene ridimensionata, assumendo un carattere leggendario e romanzesco.\nCrescendo, Haramis dimostra doti di studiosa ed \u00e8 appassionata di musica, Kadiya adora le avventure e si ritiene una guerriera, mentre Anigel \u00e8 molto femminile e dolce.\nDiciassette anni dopo la loro nascita, re Voltrik di Labornok chiede la mano di Haramis, ma Krain rifiuta la proposta perch\u00e9 ha gi\u00e0 posto gli occhi sul principe secondogenito di Var. Re Voltrik, che gi\u00e0 da tempo \u00e8 interessato a estendere il proprio dominio, coglie l'occasione come pretesto per attaccare il Ruwenda aiutato dal suo consigliere, il perfido e potente mago Orogastus.\nUna volta che i sovrani vengono assassinati, le principesse riescono a fuggire grazie ai loro tre rispettivi amici non umani, gli Oddling; ma nella confusione generale le ragazze si separano e allontanano l'una dall'altra, trovandosi sole. Dovranno recarsi dall'arcimaga Binah e mettersi alla ricerca dei talismani che le aiuteranno a salvare la loro nazione."}
{"id": "1312035", "revid": "149587", "url": "https://it.wikipedia.org/wiki?curid=1312035", "title": "Ex Strada Statale 111 di Gioia Tauro e Locri", "text": ""}
{"id": "1312036", "revid": "98077", "url": "https://it.wikipedia.org/wiki?curid=1312036", "title": "\u00c6que principaliter", "text": ""}
{"id": "1312042", "revid": "726373", "url": "https://it.wikipedia.org/wiki?curid=1312042", "title": "Il giglio dorato", "text": "Il giglio dorato (\"Golden Trillium\") \u00e8 un romanzo fantasy del 1993 scritto da Andre Norton (nell'edizione italiana accreditato come collaborazione con Marion Zimmer Bradley), terzo volume della cosiddetta serie del giglio, un gruppo di romanzi in cui solo il primo libro venne sviluppato collettivamente e le cui successive opere sono state sviluppate indipendentemente da tre autrici senza rispettare la continuit\u00e0 tra di loro.\nTrama.\n\"Il giglio dorato\" racconta le vicende della principessa Kadiya, la pi\u00f9 dinamica e avventurosa delle tre principesse protagoniste del primo romanzo scritto a sei mani da Zimmer Bradley, Norton e May. Kadiya, che rispecchia il classico clich\u00e9 dell'amazzone.\nLa principessa Kadiya dovr\u00e0 affrontare in questa sua avventura una tremenda pestilenza impossessatasi delle paludi e anche lei, come le due sorelle nel libro precedente si innamorer\u00e0.\nEdizioni.\nI romanzi \"Il giglio dorato\" e \"Il giglio celeste\" sono stati pubblicati in Italia come se fossero delle collaborazioni di Marion Zimmer Bradley rispettivamente con Andre Norton e Julian May. In realt\u00e0 questi due romanzi sono stati scritti rispettivamente da Norton e May senza l'intervento di Zimmer Bradley (come risulta chiaro dalle edizioni originali)."}
{"id": "1312044", "revid": "29774", "url": "https://it.wikipedia.org/wiki?curid=1312044", "title": "Moise Tshombe", "text": ""}
{"id": "1312045", "revid": "298055", "url": "https://it.wikipedia.org/wiki?curid=1312045", "title": "Sensational Spider-Man", "text": "Sensational Spider-Man \u00e8 stata una serie a fumetti dedicata all'Uomo Ragno pubblicata negli Stati Uniti dalla Marvel Comics dal 1996 in sostituzione della serie Web of Spider-Man chiusa nel 1995.\nStoria editoriale.\nEdizione americana.\nPrima serie\nLa prima serie \u00e8 composta da 35 numeri (dal n\u00b0 0 al n\u00b0 33 ed un n\u00b0 \"-1\") inizialmente scritta e disegnata da Dan Jurgens.\nSeconda serie\nLa seconda serie \u00e8 la continuazione di Marvel Knights: Spider Man iniziata nel giugno 2004 e di cui prosegue la numerazione a partire dal n\u00b0 23 dell'aprile 2006 e si \u00e8 conclusa nel dicembre 2007 con il n\u00b0 41 che ospita la terza parte di Soltanto un altro giorno.\nEdizione italiana.\nIn Italia la prima serie \u00e8 stata pubblicata dal 1996 dalla Marvel Italia sulla collana Uomo Ragno a partire dal n\u00b0200 mentre la seconda \u00e8 stata pubblicata dal 2006 dalla Marvel Italia/Panini Comics sulla collana Uomo Ragno a partire dal n\u00b0452 al n\u00b0 488."}
{"id": "1312047", "revid": "287204", "url": "https://it.wikipedia.org/wiki?curid=1312047", "title": "Diofane di Nicea", "text": "Biografia.\nFu l'autore di un trattato sull'agricoltura: i \"georgica\" (\u0393\u03b5\u03c9\u03c1\u03b3\u03b9\u03ba\u03ac), un compendio della traduzione di Cassio Dionisio d'Utica del trattato di agricoltura del cartaginese Magone. I due trattati non ci sono pervenuti ma l'opera di Diofane fu abbondantemente utilizzata dallo scrittore romano Varrone e anche nella compilazione bizantina \"Geoponica\" (in cui una ventina di frammenti sono tratti appunto da Diofane).\nUn breve trattato di planimetria e stereometria pervenuto a suo nome \u00e8 stato pubblicato da Heiberg (\"Mathematici Graeci Minores\", edidit J.L. Heiberg, Copenaghen, 1927) "}
{"id": "1312050", "revid": "123486207", "url": "https://it.wikipedia.org/wiki?curid=1312050", "title": "Bag It Up", "text": "Bag It Up \u00e8 il quarto e ultimo singolo estratto dall'album di debutto della cantante pop britannica Geri Halliwell, \"Schizophonic\".\nIl singolo \u00e8 stato pubblicato il 13 marzo 2000 dall'etichetta discografica EMI e ha ottenuto un ottimo successo, raggiungendo la vetta della classifica britannica dei singoli, come i precedenti \"Mi Chico Latino\" e \"Lift Me Up\", diventando la terza prima posizione consecutiva per la cantante. La canzone, di genere Dance pop, ha contribuito al successo dell'album d'estrazione ed \u00e8 stata oggetto di una contestata esibizione ai BRIT Awards del 2000. Il singolo conteneva, oltre ad alcuni remix, anche delle cover di due brani molto famosi, \"These Boots Are Made for Walkin\"' di Nancy Sinatra e \"Perhaps, Perhaps, Perhaps\".\nVideo musicale.\nNel video della canzone il principale soggetto \u00e8 la \"Girl Powder\", ovvero \"Polvere di ragazza\", una storpiatura del motto \"Girl power\" che la Halliwell ha usato durante il periodo con le Spice Girls. All'inizio del video la cantante svolge i lavori domestici e prepara il caff\u00e8 per il suo fidanzato, e di nascosto lo mette a contatto con il prodotto, che gli cambia il colore dei capelli in rosa e lo rende servile nei confronti della sua fidanzata che servir\u00e0 fino al termine del video, quando vengono parodiate le ragazze di Playboy e tutti i ragazzi del video indossano le classiche orecchie da coniglio, simbolo della rivista.\nTracce e formati.\nUK &amp; Europe CD1\nUK &amp; Europe CD2\nEuropean 2-Track CD Single"}
{"id": "1312051", "revid": "181699", "url": "https://it.wikipedia.org/wiki?curid=1312051", "title": "Kromij", "text": ""}
{"id": "1312053", "revid": "486946", "url": "https://it.wikipedia.org/wiki?curid=1312053", "title": "Bandiera del Katanga", "text": ""}
{"id": "1312054", "revid": "1543377", "url": "https://it.wikipedia.org/wiki?curid=1312054", "title": "Bolo di Mende", "text": "Biografia.\nMescol\u00f2 nella sua opera concetti magici orientali con filosofia e sapienza scientifica greche (soprattutto Democrito e in seconda linea Teofrasto). Scrisse sull'astrologia, sul'alchimia, sui farmaci, sulla simpatia, sull'antipatia e anche sull'agricoltura.\n\u00c8 anche designato con il nome di pseudo-Democrito perch\u00e9 ben presto parecchie sue opere circolarono, forse per intento dello stesso autore, sotto il nome del famoso filosofo; di conseguenza i suoi trattati furono falsamente attribuiti a Democrito da eruditi posteriori (ad esempio Varrone, Plinio il Giovane e Petronio).\n\u00c8 considerato uno dei precursori dell'alchimia."}
{"id": "1312055", "revid": "197789", "url": "https://it.wikipedia.org/wiki?curid=1312055", "title": "Farmachi", "text": ""}
{"id": "1312059", "revid": "62004", "url": "https://it.wikipedia.org/wiki?curid=1312059", "title": "Campionato di pallacanestro greco", "text": ""}
{"id": "1312062", "revid": "149726", "url": "https://it.wikipedia.org/wiki?curid=1312062", "title": "Pseudo Democrito", "text": ""}
{"id": "1312065", "revid": "869733", "url": "https://it.wikipedia.org/wiki?curid=1312065", "title": "Will", "text": ""}
{"id": "1312072", "revid": "120940130", "url": "https://it.wikipedia.org/wiki?curid=1312072", "title": "Maud (nave)", "text": "La nave Maud, cos\u00ec chiamata in onore della regina Maud di Norvegia, venne costruita nei cantieri di Asker (Oslofjord) appositamente per la seconda spedizione di Roald Amundsen in Artide alla ricerca del passaggio a Nord-Est.\nVarata nel 1916 dallo stesso Amundsen rompendo un pezzo di ghiaccio contro il fianco della nave e con le parole:\nMentre gli altri vascelli polari \"Gj\u00f8a\" e \"Fram\" sono conservati nel museo marittimo di Bygd\u00f8y vicino a Oslo, la \"Maud\" ha avuto un destino meno glorioso.\nLa navigazione per il passaggio a Nord-Est dura sei anni, dal 1918 al 1924. Alla fine arriva a Nome (Alaska) dove \u00e8 requisita dai creditori di Amundsen, trasportata a Seattle e venduta. \nAcquistata dalla Compagnia della Baia di Hudson e chiamata \"Baymaud\", viene utilizzata per rifornire le localit\u00e0 pi\u00f9 remote dell'artico occidentale canadese. Nell'inverno 1926 rimane bloccata nel pack nei pressi di Cambridge Bay, isola Victoria (Nunavut) dove affonda nel 1930.\nPrima dell'ultimo viaggio la nave ha effettuato una sosta per rifornimenti a Vancouver, Columbia Britannica dove \u00e8 stata ispezionata da Tom Hallidie che ha poi disegnato la nave St. Roch ispirandosi alla \"Maud\".\nNell'estate 2016 viene recuperata grazie a un gruppo di norvegesi determinati a riportare in patria il relitto. L'operazione di recupero \u00e8 stata interamente finanziata privatamente e, dopo mesi di studio sul recupero, in tre settimane viene riportata a galla utilizzando una chiatta."}
{"id": "1312074", "revid": "486946", "url": "https://it.wikipedia.org/wiki?curid=1312074", "title": "SC Montecatini", "text": ""}
{"id": "1312077", "revid": "110157", "url": "https://it.wikipedia.org/wiki?curid=1312077", "title": "Parco Colletta", "text": "Il parco Colletta \u00e8 un parco della citt\u00e0 di Torino, di 448.000\u00a0m\u00b2. \u00c8 parte, assieme al parco dell'Arrivore, dell'area attrezzata Arrivore e Colletta, di 208 ha, area che a sua volta \u00e8 una porzione del parco fluviale del Po tratto torinese.\u00c8 anche erroneamente noto come \"Parco della Colletta\" e tale denominazione \u00e8 persino riportata su qualche segnaletica comunale.\nFa parte del quartiere Vanchiglietta e si estende a nord verso la Barriera di Milano.\nStoria.\nI Savoia nel XVII secolo progettarono un grande parco di caccia vicino alla citt\u00e0 di Torino, tra la confluenza della Dora Riparia e della Stura di Lanzo con il fiume Po.\nIl parco ottenne la denominazione di \"Regio parco\", ma l'assedio di Torino del 1706 lo rovin\u00f2 completamente.\nNel XVIII secolo i Savoia fecero costruire nella zona un grande fabbrica per la lavorazione del tabacco, nota come Manifattura Tabacchi, attiva sino al 1996 .\nIl parco oggi.\nIl parco attuale \u00e8 stato realizzato alla fine degli anni ottanta, recuperando una vasta area abbandonata e molto degradata.\nPrende il nome dal Lungodora che lo attraversa, intitolato a Pietro Colletta, generale, uomo politico e storico.\nLa sua opera pi\u00f9 conosciuta \u00e8 la \"Storia del reame di Napoli dal 1734 al 1825\", pubblicata postuma nel 1834.\nIl parco oggi copre la zona lungo il corso occidentale del fiume Po tra la confluenza della Dora Riparia, a sud, e della Stura di Lanzo, a nord, dove inoltre confina con il parco della Confluenza.\u00c8 a cavallo dei quartieri Regio Parco e Vanchiglia e prossimo a Barriera di Milano, nella parte settentrionale al confine col parco dell'Arrivore.\n\u00c8 collegato alla Vanchiglietta da una passerella ciclopedonale, costruita nel 1986, in prossimit\u00e0 dell'intersezione tra Lungodora Voghera e Corso Cadore.\nAll'interno del parco vi \u00e8 la cascina Airale, attualmente in stato di grave abbandono, molto antica e gi\u00e0 citata in documenti del sedicesimo secolo, attiva sino al 1982 .\nIn tutta la zona fluviale \u00e8 rigogliosa l'avifauna.\nMolto apprezzato e frequentato \u00e8 il percorso ciclabile che attraversa tutto il parco, proseguendo verso Bertolla e successivamente San Mauro Torinese su un lato e verso i Lungo Dora sull'altro .\nIl parco \u00e8 compreso nel percorso storico della Via Francigena, nel tratto da Torino a Chivasso, con le indicazioni apposite lungo il percorso ciclopedonale ."}
{"id": "1312082", "revid": "86343", "url": "https://it.wikipedia.org/wiki?curid=1312082", "title": "Palazzo Massimo alle colonne", "text": ""}
{"id": "1312083", "revid": "2186996", "url": "https://it.wikipedia.org/wiki?curid=1312083", "title": "Cesare Polacco", "text": "Biografia.\nCesare Polacco nacque a Venezia il 14 maggio del 1900 da una famiglia ebraica, figlio di Davide Polacco e di Rosa Trevi. Esord\u00ec a teatro nel 1920 con la compagnia teatrale di Emilio Zago, con la quale interpret\u00f2 gran parte del repertorio goldoniano, da \"La casa nova\" a \"Il burbero benefico\". Successivamente, entr\u00f2 a far parte della compagnia veneziana di Gianfranco Giachetti, che spaziava dal repertorio in italiano a quello in dialetto veneto. Nel 1928 si trasfer\u00ec a Roma, dove recit\u00f2 dapprima nella compagnia di Alda Borelli e in seguito in quelle di Tatiana Pavlova e Virgilio Talli. Nel 1938, con la promulgazione delle leggi razziali da parte del regime fascista, la sua carriera artistica sub\u00ec un drastico rallentamento, costringendo l'attore ad operare sotto falsa identit\u00e0.\nAl termine della seconda guerra mondiale, pot\u00e9 riprendere a lavorare alla luce del sole, trovando scritture soprattutto alla radio. Pur con una lunga gavetta in teatro e nel cinema rimase ai margini in entrambi i settori, relegato inesorabilmente anche dal suo fisico asciutto, non da giovane primattore, a ruoli marginali di secondo o terzo piano, senza poter accedere alla notoriet\u00e0, venendo richiesto per incarnare quasi sempre personaggi spregevoli, viscidi, assassini su commissione, traditori, vigliacchi, falsi, tutti per\u00f2 resi con grande senso della misura e adesione al ruolo, tanto da farlo considerare uno dei caratteristi pi\u00f9 apprezzati del cinema e del teatro italiani.\nDopo una lunga militanza in compagnie teatrali di prim'ordine, nella seconda met\u00e0 degli anni sessanta entr\u00f2 a far parte del prestigioso Piccolo Teatro di Milano, recitando in alcune opere dirette da Strehler come \"Coriolano\" (1957), \"Platonov\" (1959), \"La visita della vecchia signora\" (1960) e in quattro spettacoli brechtiani di grande successo quali \"L'anima buona di Sezuan\" (1958), \"L'opera da tre soldi\" (1960), \"Vita di Galileo\" (1963), \"Santa Giovanna dei Macelli\" (1970).\nCos\u00ec come sono secondari i ruoli sostenuti sul palcoscenico, altrettanto lo sono quelli ricoperti sul grande schermo, dove l'attore prese parte a numerose pellicole, principalmente di genere bellico o avventuroso, ma talvolta anche comico-brillanti. In possesso di una bella voce, si dedic\u00f2 pure al doppiaggio, prestandola per attori di ottima tempra e caratteristi stranieri come Howard Da Silva ne \"La dalia azzurra\", Chill Wills ne \"Le ragazze di Harvey\", Jack Carson in \"Palcoscenico\", Louis Calhern in \"Notorious - L'amante perduta\", Richard Boone ne \"L'uomo senza paura\", senza dimenticare Aldo Silvani, ottimo doppiatore a sua volta, nel ruolo del signor Giraffa ne \"La strada\" di Federico Fellini, probabilmente voluto dal regista riminese per assicurare al personaggio una credibile cadenza veneta. Per la Disney prest\u00f2 la voce a Gongolo in Biancaneve e i sette nani (edizione del 1938) e al postiglione in Pinocchio (1947).\nLa popolarit\u00e0 presso il grande pubblico giunse per Cesare Polacco con l'interpretazione, ricca di umorismo e ironia, dell'ispettore Rock nei \"mini-gialli\" dei \"Caroselli\" girati tra il 1957 e il 1968, dove alla fine, in risposta al suo fedele assistente (interpretato dall'attore Giuliano Isidori) che gli dice stentoreo: \"Lei \u00e8 un fenomeno, ispettore. Non sbaglia mai!\", Polacco si toglie con studiata lentezza il cappello, esibendo il suo cranio calvo e pronunciando una frase rimasta celebre nella storia della pubblicit\u00e0 televisiva: \"Non \u00e8 esatto! Anch'io ho commesso un errore, non ho mai usato la brillantina Linetti\".\nIn televisione apparve anche come attore, sempre in ruoli marginali, in sceneggiati come \"La figlia del capitano\" (1965) di Leonardo Cortese, \"I promessi sposi\" (1967) di Sandro Bolchi, nella breve, ma memorabile parte del Conte zio, \"Le mie prigioni\" (1968) e \"I fratelli Karamazov\" (1969), tutti diretti da Sandro Bolchi, oltre all'episodio \"Il tredicesimo coltello\" diretto da Camillo Mastrocinque per la serie \"Le avventure di Laura Storm\" (1966).\nSposato con l'attrice Eugenia Zorn, dalla quale ebbe tre figlie, Elena, Arduina e Marina, rimasto vedovo nel 1940, spos\u00f2 in seconde nozze nel 1947 Clelia Bernacchi, anche lei attrice ma pi\u00f9 nota nel doppiaggio per aver prestato la voce ad attrici straniere, da Lauren Bacall in film come \"Il grande sonno\" e \"Chimere\", ad altre interpreti di secondo piano come Gail Patrick in \"Palcoscenico\" o Virginia Grey ne \"La banda dei tre stati\". Mor\u00ec in seguito alle complicazioni di una broncopolmonite la mattina del 2 marzo 1986, all'et\u00e0 di 85 anni, in una clinica di Roma, dove era ricoverato da tempo a causa di una caduta. \u00c8 sepolto nel settore ebraico del cimitero del Verano."}
{"id": "1312084", "revid": "767487", "url": "https://it.wikipedia.org/wiki?curid=1312084", "title": "Evander Sno", "text": "Carriera.\nNato da genitori di origine surinamesi, ha esordito nel nel 2005, l'anno dopo venne prestato al NAC Breda.\nDal 2006 al 2008 ha giocato con il , in seguito \u00e8 stato ceduto all'Ajax giocando per un breve periodo in prestito al Bristol City.\nIl 13 settembre 2010 \u00e8 stato colto da un attacco di cuore durante una gara tra riserve, dopo essere entrato in campo da 18 minuti come sostituto. Nel maggio 2011 viene annunciato il suo addio all'Ajax.\nDurante luglio 2011 era in procinto di passare al , ma il trasferimento salt\u00f2 a causa di normative presenti in Italia che gli impediscono di giocare: egli infatti gioca con un mini defibrillatore cardiaco impiantabile sottopelle vietato dal regolamento calcistico italiano, ma regolamentare in quello olandese, cos\u00ec il giocatore \u00e8 tornato in patria dopo due giorni in Italia.\nIl 17 agosto 2011 firma un contratto con la squadra olandese del RKC Waalwijk. Debutta due giorni dopo subentrando a Sander Duits al 58' in Roda JC-RKC Waalwijk (0-2). Segna il suo primo gol la settimana successiva, il 27 agosto al 10' nella sfida vinta per 2-1 contro il NAC Breda. Si ripete cinque mesi dopo, il 29 gennaio, su rigore nel 4-0 al VVV-Venlo. Il 12 febbraio riceve il suo primo cartellino rosso nella sconfitta per 0-1 contro l'Heerenveen. Il 2 maggio segna una doppietta nel 5-2 al Roda JC. Termina la stagione con 25 presenze e 4 gol.\nIn estate passa al NEC Nimega. Debutta il 12 agosto nella vittoria esterna per 2-0 contro l'Heerenveen. Segna il suo primo gol con la nuova maglia il 26 agosto nella sconfitta per 1-3 contro il . Il 29 settembre accusa un infarto durante la partita contro il , venendo salvato grazie al del defibrillatore interno; il giocatore \u00e8 stato quindi ricoverato in ospedale.\nIn seguito \u00e8 stato accertato che si \u00e8 trattato di un'aritmia e che il giocatore pu\u00f2 tornare a giocare senza problemi. Egli dopo un breve periodo di riabilitazione torner\u00e0 in campo ufficialmente entro gennaio 2013. La societ\u00e0 del NEC Nimega si dichiara soddisfatta per come siano andate a buon fine le cure nei confronti del calciatore tanto da ritenere loro stessi responsabili perch\u00e9 considerano questo atleta come una loro priorit\u00e0. Il 3 aprile 2013, Sno ha concluso il suo contratto con il NEC a causa di un disaccordo con il club.\nIl 28 ottobre seguente fa ritorno al RKC Waalwijk. Fa il suo ritorno in campo da titolare il 1\u00ba novembre in RKC-NAC 3-0 giocando 83 minuti. Continua ancora per tutto il resto del campionato a giocare quasi tutte le partite per interi 90 minuti tranne qualcuna per scelte tattiche dell'allenatore senza saltare nessuna presenza, in pi\u00f9 \u00e8 stato sempre fondamentale il suo contributo negli assist per mandare in goal la propria squadra. Inoltre ancora firma una doppietta strepitosa contro il PSV stupendo l'intera olanda e si ripete ulteriormente con altri goal singoli nell'arco del campionato. Alla fine, nonostante le sue prestazioni, la sua squadra retrocede in Eerste Divisie.\nNel luglio 2014 passa al KVC Westerlo, ma nel dicembre dello stesso anno rescinde il contratto che lo legava al club belga."}
{"id": "1312085", "revid": "290948", "url": "https://it.wikipedia.org/wiki?curid=1312085", "title": "Imbutitura", "text": "L'imbutitura \u00e8 un processo tecnologico attraverso il quale una lamiera viene deformata plasticamente ed assume una forma scatolare, cilindrica o a coppa. Consente di realizzare oggetti aventi profonde cavit\u00e0 come ad esempio lattine metalliche, pentole e altri contenitori.\nTecnica.\nTali operazioni vengono effettuate attraverso l'uso di un punzone che spinge la lamiera, eventualmente fissata con un premilamiera, all'interno di una matrice.\nSe lo spessore della lamiera finale \u00e8 troppo piccolo rispetto al diametro del disco di partenza allora bisogner\u00e0 procedere per imbutiture successive. Se non si procede in questo modo si potrebbero formare grinze ed increspature dovute alle notevoli tensioni di compressione.\nL'imbutitura pu\u00f2 essere anche ottenuta tramite lavorazione su tornio.\nLa lastra \u00e8 posta tra contropunta e matrice rotante ad alta velocit\u00e0. Un utensile a tampone, opportunamente spinto contro la lastra durante la sua rotazione e lubrificato a dovere, lo far\u00e0 aderire al modello mediante strisciamento.\nLa forza totale di imbutitura \u00e8 data dalla somma della forza necessaria a deformare il metallo e della forza per vincere l'attrito tra metallo e matrice.\nIl lavoro di imbutitura \u00e8 dato invece dal prodotto tra la forza di imbutitura e l'altezza del pezzo da imbutire\nProva di imbutitura.\nLa prova di imbutitura secondo il metodo Erichsen \u00e8 quell'operazione tramite cui una lamiera metallica piana \u00e8 costretta ad assumere una certa forma, sfruttando la sua capacit\u00e0 a lasciarsi deformare permanentemente a freddo. Tale prova, che \u00e8 molto importante per poter valutare la plasticit\u00e0 di un materiale, consiste nel determinare la profondit\u00e0 \"h\" che \u00e8 raggiunta da una lamiera di spessore \"s\", all'insorgere della prima fessura, quando viene spinta da un punzone di acciaio duro (P), in un foro a sezione circolare. \nDalla freccia \"h\" si rileva la maggiore o minore plasticit\u00e0 del materiale, dalla quale dipende la facilit\u00e0 delle operazioni di stampaggio a freddo."}
{"id": "1312087", "revid": "217591", "url": "https://it.wikipedia.org/wiki?curid=1312087", "title": "Monastero reale di Santa Maria di Guadalupe", "text": "Il monastero reale di Santa Maria di Guadalupe (spagnolo: \"Real Monasterio de Nuestra Se\u00f1ora de Guadalupe\") \u00e8 un edificio monastico situato nel comune di Guadalupe della provincia spagnola di C\u00e1ceres, comunit\u00e0 autonoma dell'Estremadura.\nFu il pi\u00f9 importante monastero del Paese per oltre quattro secoli, e uno dei santuari pi\u00f9 importanti d'Europa.\nNel 1955 \u00e8 stata insignita del titolo di basilica minore.\nAl giorno d'oggi \u00e8 protetto dall'UNESCO quale patrimonio dell'umanit\u00e0.\nStoria.\nIl monastero nacque nel tardo tredicesimo secolo, quando un pastore proveniente da C\u00e1ceres, di nome Gil Cordero, scopr\u00ec sulle rive del fiume Guadalupe una statua della Madonna, porobabilmente nascosta dagli abitanti locali durante l'invasione dei Mori del 714. Sul luogo del rinvenimento venne eretta una cappella.\nRe Alfonso XI di Castiglia, che visit\u00f2 la cappella pi\u00f9 di una volta, invoc\u00f2 Santa Maria de Guadalupe durante la battaglia del rio Salado del 1340. In seguito ascrisse la vittoria all'intercessione della Madonna, dichiarando la chiesa di Guadalupe \"santuario reale\", e accollandosi i costi della ristrutturazione.\nNel 1389 i monaci gerolamini iniziarono ad abitare il monastero facendolo diventare la loro sede principale. I lavori di costruzione proseguirono sotto il comando del primo priore dell'ordine, e nel 1474 Enrico IV di Castiglia venne sepolto a Guadalupe, vicino alla madre.\nIl monastero ha parecchi legami con il Nuovo Mondo, dove Nostra Signora di Guadalupe \u00e8 molto venerata nella basilica messicana di Nostra Signora di Guadalupe e nel resto del Paese. Fu qui, in Estremadura, che Cristoforo Colombo fece il suo primo pellegrinaggio dopo la scoperta delle Americhe nel 1492, e fu in questo luogo che per la prima volta ringrazi\u00f2 il cielo per la scoperta.\nAnche dopo che i monaci ebbero fondato il monastero dell'Escorial, molto pi\u00f9 vicino alla capitale del regno, Madrid, Santa Maria de Guadalupe mantenne il patronato reale. Rest\u00f2 il chiostro pi\u00f9 importante della Spagna fino alla secolarizzazione dei monasteri del 1835. Nel ventesimo secolo il monastero riprese vita grazie all'ordine francescano e a papa Pio XII, che lo dichiar\u00f2 \"Basilica Papale Minore\" nel 1955.\nDescrizione.\nIl monastero, la cui architettura si svilupp\u00f2 nell'arco di molti secoli, \u00e8 tuttora dominato dal \"templo mayor\", o chiesa principale, costruito da Alfonso XI e dai suoi immediati successori nel XIV e XV secolo. Anche la cappella quadrata di Santa Catalina risale al quindicesimo secolo, ed \u00e8 famosa per un gruppo di ornamenti risalenti al secolo XVII. La cappella reliquiaria del XVI secolo collega Santa Catalina con la sagrestia barocca (1638-47), riccamente decorata e sede di una serie di dipinti di Francisco de Zurbar\u00e1n.\nDietro alla basilica si trova il \"Camar\u00edn de la Virgen\", una struttura barocca ottagonale (1687-96) ornata da stucchi e da nove dipinti di Luca Giordano. Il gioiello di questa sala sfarzosa \u00e8 un trono contenente la statua della Madonna che d\u00e0 il nome al monastero.\nAltre strutture interessanti sono il chiostro mud\u00e9jar (1389-1405), con il magnifico portale in stile plateresco; il chiostro tardo gotico del 1531-33, e la nuova chiesa, commissionata da uno dei discendenti di Colombo nel 1730. Il palazzo di Isabella di Castiglia (1487-91) venne per\u00f2 abbattuto nel 1856."}
{"id": "1312096", "revid": "44638", "url": "https://it.wikipedia.org/wiki?curid=1312096", "title": "Juventut Badalona", "text": ""}
